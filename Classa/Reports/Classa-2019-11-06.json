{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401762-%D0%B2%D0%B0%D0%BA%D0%BE%D0%BD-%D0%B8%D0%B7%D0%B4%D0%B0%D0%B4%D0%B5-%D0%BA%D0%BD%D0%B8%D0%B3%D0%B0-%D0%BD%D0%B0-%D0%BD%D0%B0%D1%87%D0%BE-%D0%BA%D0%B0%D1%80%D0%B5%D1%82%D0%B5%D1%80%D0%BE-%D0%B7%D0%B0-%D0%BF%D1%8A%D1%82%D1%8F-%D0%BD%D0%B0-%D0%B4%D1%80%D0%BE%D0%B3%D0%B0%D1%82%D0%B0", "text": "Начо Каретеро е роден в Ла Коруня през 1981 г . Работи като сервитьор в ресторант за бързо хранене, но професията го разочарова. Захваща се с писането. Работи в различни вестникараски редакции, от които бързо се отказва, за да стане автор на свободна практика. Публикува материали във всяка печатна медия, която се изпречи на пътя му. Писал е за геноцида в Руанда, за епидемията от ебола в Африка, за войната в Сирия, за леля си Чус и дори за любимия си отбор „Депортиво Ла Коруня“. В момента е репортер в авторитетния вестник „Ел Паис“. Журналистическата му мечта още от ранните му представи за професията е един ден да разкаже историята за наркотрафика в Галисия. Постига я. Книгата му „Бял прах“, която се появи преди блроени дни и на българскиезик, е точно такъв разказ, базиран на много сериозно журналистическо разследване. „Бял прах“ представлява документален разказ във вид на трилър, посветен на наркотрафика. През 90-те години 80 процента от дрогата, продавана в Европа, навлиза в стария континент през галисийските брегове. Галисия разполагала с всички необходими предпоставки, за да се превърне в „новата Сицилия“ -: икономическа изостаналост; вековна традиция в контрабандата по земя и море, атмосфера на възхищение и толерантност към една престъпна култура, наследена от епохата на „безобидните“ и „благодетелни“ тютюневи босове. Могъщите и затворени кланове растат в условията на безнаказаност, подкрепяна от политическата класа и на силите за сигурност. С помощта на преки свидетелства от страна на босове, капитани на моторни лодки, разкаяли се наркотрафиканти, съдии, полицаи, журналисти и майки на наркомани Начо Каретеро обрисува детайлно един често подценяван криминален пейзаж. Защото, противно на всеобщото вярване, насаждано от медиите, тази книга показва, че наркотрафикът в Галисия продължава и днес. Интерес за читателя представлява и съдбата на самата книга – спряна от съда и изтеглена от книжарниците след жалба на един от засегнатите в нея политици, после – „оневинена“ и върната отново на читателите. Случка, нетипична за демократичния 21 век, когато всеки има право да споделя публично мислите си. „Бял прах“ излезе у нас с логото на Вакон. Г-н Каретеро, защо се насочихте към болезнената тема за наркотрафика? Млад човек сте, а пишете за толкова сериозни и тежки проблеми? Във всички семейства в Галисия се говори за наркотрафик. На плажа, където летувах като дете,  се появяваха лодки, които караха кокаин. На пристанищата, които познавахме заедно с приятелите ми, полицията задържаше хиляди килограми бял прах. Ние виждахме всичко това.  В моята юношеска възраст не беше опасно да се излиза нощно време по улиците.  И беше много лесно да си доставиш кокаин. Просто наркокултурата в Галисия процъфтяваше, бих казал, тя ни заобикаляше отвсякъде. Всички знаеха имената на наркобосовете,  виждаха къщите им.  И това се смяташе за нормално. Започнах да се занимавам с писане. И почувствах, че ми е важно да опиша всичко това. Та хората, които не го приемат за нормално, да реагират по някакъв начин. Пробвахте ли кокаин, след като е било тол кова лесно да си го доставите? Да. Като всички млади и аз опитах. Не беше никакъв проблем да се сдобия с белия прах. И сега в Галисия не е трудно да опиташ кокаин. За жалост някои не можаха  да се измъкнат от кокаина, други - успяха. Не е нито срамно, нито нещо изключително да признаеш, че си пробвал.  Задачата ни е да внушаваме на младите хора, че не е нормално да приемат кокаин, колкото и да е лесно да си го набавят . В книгата „Бял прах“ реални истории ли разказвате, или има и измислици? Всичко е истина. Това е книга, написана от журналист.  Историите за наркотрафика в Галисия изглеждат като че ли са взети от филм, но не са! Натрупал съм много конкретни истории и ги предавам на белия лист едно към едно. Моите разкази в „Бял прах“  провокираха появата на телевизионен сериал и на една пиеса. Сериалът се състои от десет части,  може да бъде гледан в интернет. Догодина пиесата ще я завъртим по цяла Испания. И в сериала, и в пиесата участват само актьори от Галисия. Има ли между тях известни имена? Не. Държах да са родени в Галисия, за да бъдат по-истински в поведението си. Antena 3 направи специална премиера на неокончателната версия на първия епизод в най-гледането време. Филмът се превърна в абсолютен лидер по гледаемост с близо 3,4 милиона зрители и 21.5 процента от аудиторията. За да напишете \"Бял прах\", Вие се опирате на предишни журналистически разследвания и актуализирате архивните сведения със свои собствени източници и находки? Няма как да стане по друг начин. Аз не откривам топлата вода, и други, преди мен, са писали по темата. Държах всичко да излезе в книга, затова трябваше да събера много материал. Да се срещна с консуматори на дрога, полицаи, дори и с наркотрафиканти. Наркотрафикантите не Ви ли заплашваха, след като ги подлагахте на разпит? Не съм получавал заплахи. Е, има наркотрафиканти, които са ми сърдити и са  недоволни от мен. Но те отлично знаят, че ако ме заплашат, особено след като излезе книгата, това ще привлече вниманието върху тях. А пък никой от тях не желае да бъде обект на внимание. Искат спокойно и невидимо да си правят търговията. Затова с наркотрафикантите поддържаме едно прилично равновевесие. И така \"Бял прах\" започва да се продава много добре. Испанското издателство Libros del K.O печели от книгата, печелите и Вие. А на 22 февруари 2018 година, книгата е забранена от съда. Защо? Това бе прецедент, хората не можеха да повярват, че се случва наистина. Все пак, в 21 ви век сме! Забраната бе резултат на иска от страна на Хосе Алфредо Беа Гондар, бивш кмет на селището О Грове в Галисия. Жалваше се за клевета и обида, тъй като го споменавам като участник в операция по разтоварване на дрога. Последва конфискацията книгата, след като Гондар внасе поисканата от съда гаранция от 10 000 евро. Дори натовариха издателството с отговорността самичко да изтегли книгата  от пазара във всички формати.Продажбите на \"Бял прах\" бяха надхвърлили внушителния за нехудожествена литература тираж от тридесет хиляди бройки. Бяха започнали и снимките на телевизионния сериал. Беа Гондар настояваше за половин милион евро компенсация за уронване на честта и достойнството му. Издателите се оказаха в неприятна ситуация и понесоха загуби. Те не успяха да продават книгата по време на двата най-големи панаира на книгата в - Мадрид и Барселона. Забраната падна в съда на 22 юни 2018 година. А ефектът от всичко това бе зашеметяващ. Интересът към книгата скочи неимоверно много. Резултатът е, че общият тираж на „Бял прах“ надхвърли сто хиляди бройки. Чужди издателства проявиха интерес да преведат книгата. Вие сте се превърнали в герой. Доколкото ми е известно, цялата демократична общественост в Испания Ви е защитила, включително и асоциацията на книжарите в Мадрид? Сдружението на книгоразпространителите Librerias de Madrid застана зад мен. То лансира уебсайта www.findingfarina.com. На него специална програма намира и оцветява в жълто една по една всичките 80 000 думи на „Бял прах“ в съдържанието на най-известната испаноезична книга - \"Дон Кихот\" на Сервантес. \"Срещу вятърните мелници и цензурата от минали епохи книгите живеят в свобода\", казаха от сдружението. Съдът затвори сайта и им забрани подобни инициативи. В случая най-важна бе солидароността. Дори по време на забраната книгата се предлагаше в Amazon от няколко независими продавачи на цени около сто евро.Левите партии и особено борещите се за независимост в Каталуня използваха историята за да критикуват авторитаризма и съдебната система на централната власт. Много политици и съдии ми се обадиха неофициално, за да ме подкрепят и да ме окуражат, че всичко ще свърши добре за нас. Четох в испанската преса, че и Мариано Рахой, тогава председател на правителството, Ви е подкрепил? Рахой ме поздрави още преди да забранят книгата, защото я бе прочел. Рахой е от Галисия и се бореше с наркотрафика - за разлика от голяма част от галисийските политици.  И Пабло Иглесияс, лидерът на „Подемос“ се изказа добре за книгата  в социалните мрежи. Всъщност Пабло Иглесияс подари книгата на Рахой. \"Забранената\" история стана интересна сама по себе си. Много хора си купиха книгата, защото я бяха забранили, а не защото ги интересуваше темата. Книгата се превърна в протест срещу цензурата, на моменти даже в социално движение. Какво се случи с Хосе Алфонсо Беа Гондар? Жив и здрав е. Беше кмет на селището О Грове, но вече не е.  Беше осъден, сега е на свобода.  Нищо не постигна, освен временната мярка за забрана на книгата.  Той всъщност ми направи голяма реклама. Накрая загуби делото  и трябваше да ни плати една прилична сума . Живее в Мадрид и  продължава да се съди с  журналисти. Изглежда това му е на него сега заниманието. Очи в очи се срещнахме с Беа Гондар в съда. Аз нямам нищо лично срещу тази персона, исках просто книгата да  се продава в книжарниците,  защото бях работил сериозно върху нея.  Не желаех моят сериозен журналистически труд да остане незабелязан. Пишете, че през 80-те те  години  80 на сто кокаина в Европа е влизал през Галисия. Как е сега? Галисия не държи монопола. Има много врати, които допускат кокаина да влезе в Европа. По- голямата част на него влиза през Испания и Холандия.  Галисия е просто една входна врата в повече. Дрогата прониква в Европа и през Андалусия. През пристанищата на Валенсия и  Барселона минават цели  контейнери. Но Галисия  продължава да бъде мястото, специализирано в приемането на големи количества кокаин. Едно сравнение на Галисия със Сицилия реално ли е? Не. Силата и мощта на галисийската мафия са различни от другите мафии. Това, което стана в Галисия, може да се каже, че наподобява в известна степен Сицилия. Но наркотрафикантите в Галисия вече са третирани като криминални типове и са извън публичния живот. Полицейската операция \"Некора\" (вид морски рак - бел. ред.) през 1990 г. осуети до известна степен настъплението на наркотика. Държавата за щастие успя да сложи спирачка.  Без тази значима операция наркотрафикът може би щеше да разшири влиянието си в цялата гражданска, политическа и социална мрежа. В книгата става дума и за наркотрафика в България? Не зцная много за наркотрафика у вас, просто споменавам нещо. Българската мафия е в Испания, където са мафиите на  италианците, руснаците, чеченците. За жалост е така, в Испания кокаинът  влиза и всеки си иска да си получи съответната част от него. Българската мафия си прави  търговийки с галисийските и колумбийските наркотрафиканти. Преди известно време един български гражданин бе прострелян в Малага - явно е бил свързан с наркотрафика. И мафиите на Източна Европа станаха твърде могъщи, за жалост. „Бял прах“ е преведена на няколко езика? Галисийски, каталански, португалски, английски, български, холандски и италиански. Предстои премиера в Рим, където книгата е част от колекцията на Роберто Савиано. Той самият написа предговора към италианското издание. Имам намерение да присъствам на премиерата. Имате годеница. Може би ще се ожените, ще имате деца. Не Ви ли е страх от наркотрафикантите? Не, не ме е страх. Това ми е професията. Хвърлих се да пиша, без много да се замислям. Все пак не бях в ръцете на италианската или мексиканската мафия, където ако натиснеш определени бутони, категорично си осъден на смърт.Колкото повече информация имат младите, толкова по- голяма е превенцията. Много важно е и общуването между родители и деца, между приятели. Големите проблеми с дрогата в Испания идват от липсата на информация и комуникация. В общуването между родители и деца има една неизбежна точка, когато не можеш да контролираш нещата. Но ако говориш искрено и ясно, ако съумееш да предраположиш детето, можеш да го спасиш от дрогата. Това не зависи от един човек, а от цялото общество. За жалост обществото в Испания е твърде фамиализирано с дрогата. Хареса ли Ви България? Тук бях преди седем години. Пътувах, написах статия за България в едно туристическо списание. Тогава видях Пловдив, Рилския манастир, Созопол. Хубава страна с много красива природа. И ми се струва спокойна. А при сегашното ми посещение се убедих отново, че хората са твърде гостоприемни, което ми допада много.  Елиана Митова Снимка Авторката ", "date": "2019.11.06", "title": "\"Вакон\" издаде книга на  Начо Каретеро за пътя на дрогата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401753-700-%D1%82%D0%B5-%D0%BB%D0%B5%D0%B2%D0%B0-%D0%B7%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D1%81%D0%B0-%D0%B3%D0%BD%D1%83%D1%81%D0%BD%D0%B0-%D0%B3%D0%B0%D0%B2%D1%80%D0%B0-%D0%B8-%D1%81-%D0%BD%D0%B5%D1%8F,-%D0%B8-%D1%81-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5", "text": "Доскоро беше „Ало, Банов“, но новият му почин е далеч по-социален - „Дало Банов“. Културният министър убеди кабинета да развърже кесията с няколко мижави хилядарки и да отпусне персонална държавна пенсия на 8 културни дейци. Начело с Лили Иванова, която може така да прегракне от щастие, че да си отмени трите концерта в НДК през декември. И за първи път през последния половин век да стане преди 12 на обяд, за да отиде на крака да благодари на Боил за нечуваната щедрост.     Стига, разбира се, пършивите 700 лева да не бяха отвратителна гавра. Как ли се чувства човек като Лили Иванова, с повече от 60 годишна грандиозна сценична кариера, когато вече е прехвърлил 80-те, а за награда държавата решава, че има нужда от... някой лев за парно и храна? Има ли не поразен от дегенеративно неврологично разстройство човек в България, който смята, че на Лиленце Пиленце са й потрябвали подобни пари, след като билетите за следващата й изява вървят по 180 кинта парчето? Със сигурност примата от Кубрат само на 8, 9 и 10 идния месец ще генерира БВП, колкото всички служители на Министерството на културата в следващите три петилетки. Въпросът далеч надхвърля рамките на фискалното, но е факт, че Лили Иванова е мултимилионерка. И колкото и отвратителна и ретроградна да е музиката й според личното ми меломанско мнение, вокалният й талант и сценичната енергия са извънземни. Всяка стотинка в живота си тя е заработила пред очите на публиката и заслужава да е една много богата жена от третата възраст. И е точно такава. Подхвърлянето на мижава пенсия на подобен човек е плюнка не само върху социалния му статус, но и върху творческите му успехи. Нещо като: „Да, имаш някакъв талант, но не достатъчно, за да си плащаш сметките. Та вземи тука някой лев, да не се излагаме пред чужденците.“ Дали Борис Джонсън някога е обмислял да пусне пенсийка на сър Елтън Джон, зер човекът отглежда малки момченца и може да го е закъсал за някоя лира. Или Доналд Тръмп би подхвърлил шепа долари за лекарства на Кърк Дъглас, че човекът гони 103 лазарника и сигурно хапчетата му за кръвно са сума ти пари на месец. Не ми се минава по целия списък на културното министерство, но недомислията и униженията просто се набиват на очи. По 700 лева на месец се отпускат и на Анжел Вагенщайн. Който с отличните си международни контакти и пенсията, която получава от Германия, също е сред елита на най-добре осигурените нашенци от третата възраст. Това обаче настрана – колко цинично звучи да отпуснеш „пожизнена пенсия“ на човек, който преди месец е навършил 97? Тъкмо навреме, нали. Престарелият болшевик винаги ми е бил безкрайно антипатичен с перфидното си мракобесие, но с цялата си душа му пожелавам да живее още 97 години, за да лапа парите на загубеняците от Министерството на културата. И всичко това на фона на онези три милиона българи без нито един зъб в устата, с разширени вени и задръстени артерии, с изтъркани прешлени и разядени от клисав хляб стомаси, които съставляват самоубийствената армия на родното пенсионерство. Дишали по половин век оловните пари в текстилните фабрики и с изсъхнали от низане на тютюн ръце, те трябва да са благодарни, ако са се добрали до 200-300 лева пенсия. И чинно си пестят по някоя десетарка, та да не тежат на децата си, когато дойде време да ги закопаят. Гнус ме е, честно. На мястото на Лили Иванова бих се въздържал с отвращение да хвърля в лицата на чиновниците 700-те лева, само защото е по-добре да ги подаря на някой набор, който наистина има нужда от тях. Или да ги раздели на трима-четирима. Тя ще си реши. В крайна сметка, ако не се сеща за подходящ реципиент, певицата винаги може да ги подхвърли на Филип Трифонов. Че на всички ни е писнало от мрънкането му за персонална пенсия, дано миряса най-после.", "date": "2019.11.06", "title": "700-те лева за Лили Иванова са гнусна гавра и с нея, и с пенсионерите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401754-%D0%B7%D0%B0%D1%89%D0%BE-%D0%B7%D0%B0%D0%BC%D0%B8%D0%BD%D0%B0%D0%B2%D0%B0%D0%BC-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%87%D0%B5%D1%82%D0%B8%D1%80%D0%B8-%D1%81%D1%8A%D0%B4%D0%B1%D0%B8", "text": "Преподавател в университет, камериерка, социален асистент, хористка: четири истории на българи, работещи в Германия. Срещнахме ги в София, минути преди да напуснат България.       Международната автогара в София. В края на лятото. От тук всеки ден стотици български граждани заминават за чужбина. Едни - за кратко, други - завинаги.  След броени минути поредният автобус ще потегли за Германия. Пред входа му вече се е образувала опашка. Според Германската статистическа служба, през 2018 всеки ден по 74 българи са емигрирали във Федералната република. Днес в Германия живеят над 330 000 българи, като почти половината са се преселили в страната през последните 5 години, а над две трети от тях са на възраст под 45 години. В Германия не всичко е розово\" А хората, които всеки момент ще се качат в автобуса? Какво ги е накарало да заминат за Германия? Дали отиват там за дълго? Или просто ще гостуват на някого? Една усмихната млада жена споделя, че се е преместила в Германия през 2013 година. Тогава е била на 25 години. Решението ѝ да замине дошло спонтанно - отворила ѝ се възможност за работа и тя тръгнала без да се замисля. Името ѝ е Гергана Бориславова. Преди да се премести в Германия, е работела като хорист в Държавния музикален театър в София. Според нея много от българите, напускащи родината, се решават на тази крачка заради проблеми от финансово-битов характер. Така е било и при нея самата. Гергана обаче подчертава, че и в Германия не е лесно. \"Идвайки в Германия, хората си мислят, че всичко в тази страна е розово, но истината е, че и тук пари се изкарват трудно. Конкуренцията е жестока. Непрекъснато трябва да се доказваш, че си добър, че можеш, че имаш потенциал и качества.\" На този етап тя не смята да се връща в България, но силно вярва, че някой ден това ще се случи. \"Надявам се, че за България ще дойдат светли дни, но те ще настъпят само ако ние, хората излезли в чужбина, се обединим, сплотим и пренесем опита, който сме добили зад граница. Ако някой ден се върна, моята цел ще бъде чрез опита, който съм добила тук, да направя нещо ново за България\", казва Гергана. На същото мнение е и 36-годишният Деян Радев, който преподава финанси в Бонския университет. От следващата година той смята да продължи академичната си кариера в България. Вече проучва различните възможности, защото е решил, че на този етап би имал много по-голям принос към науката в родната си страна, отколкото в Германия. \"Получих достатъчно от Германия и сега искам да предам опита си на младите. Целта ми е като се върна в България да преподавам така, че младите хора да не изпитват нужда да търсят знания навън. Освен това искам да докажа, че дори и в България могат да се правят научни изследвания на световно ниво\", обяснява Деян. Разказва още, че навремето заминал не по политически или икономически причини, а заради желанието за личностно израстване. \"Никога не съм имал за цел да напускам България, но и не съжалявам, че го направих, защото Германия ми даде много. Чувствам сe добре тук, но след 13 години в Германия мисля, че ми е време да се върна\", споделя Деян. Пред автобуса има и хора, които за първи път в живота си ще пътуват в чужбина. Например 52-годишната Мариана Андонова. Тя е видимо разтревожена, не ѝ е лесно да се раздели с България. Заминава за Германия, за да работи като камериерка за шест месеца. Разказва, че съпругът ѝ починал преди 7 години, но едва сега, след като дъщерите ѝ пораснали, се решила на тази крачка. Казва, че никога не си е представяла да работи нещо подобно, но финансовите обстоятелства го наложили. \"Отивам, за да изкарам малко пари. Ще карам, колкото издържа. Но ще се върна, защото не мога да си представя да бъда далеч от децата си\", заявява Мариана. \"Хората в България са все по-изморени и намръщени\" И 50-годишната Елка Илиева споделя, че е вдовица. Трагедията в семейството ѝ обаче се разиграла докато вече работела в Германия. Тогава ѝ се наложило да вземе най-тежкото решение - или да се върне окончателно в България, за да се грижи за децата си, или да остане и да осигури финасовата стабилност на семейството. Избрала второто. Днес Елка живее в Нюрнбрехт и от година и половина е социален асистент на възрастна жена с деменция. Очарована е от семейството, при което е попаднала, и споделя, че за времето, в което работи при тях, е получила повече признание, отколкото за целия ѝ 30-годишен трудов стаж в България. За разлика от останалите, 50-годишната жена е категорична, че не желае да се връща в родината. \"Уморих се да се боря със системата. Осъзнах, че в България нещата никога няма да се оправят. 30 години чаках някаква промяна, но тя не дойде. Виждах, че работим, трудим се, но не вървим напред, а назад. Опитвах се сама да променям нещата около мен, но нямах подкрепа. От година на година нещата ставаха все по-зле и по-зле. Това ме амбицира да замина\", обяснява Елка. Според нея хората в България стават \"все по-намръщени, изморени, демотивирани и изнервени\". Тя обаче е оставила децата ѝ сами да решат къде ще продължат житейския си път. \"Като всяка майка аз искам най-доброто за тях, но в крайна сметка и те са личности и имат право на мнение. Аз не мога да решавам тяхната съдба\", завършва Елка. Шофьорът подканва пътниците да се качат в автобуса. След минути ще потегли. И ще ги отведе до Мюнхен, Франкфурт, Кьолн, Мюнстер. Много от тях ще останат там дълго.   ***  ", "date": "2019.11.06", "title": "Защо заминавам за Германия? Четири съдби."}
{"url": "http://www.classa.bg/%D1%81%D0%B2%D1%8F%D1%82/item/401755-%D1%82%D0%B5-%D1%81%D0%B0-%D0%BD%D0%B0-70,-76-%D0%B8-78", "text": "Елизабет Уорън, Джо Байдън и Бърни Сандърс са на 70, 76 и 78. И искат да станат президент на САЩ. Те са кандидатите на демократите с най-големи шансове за президентската номинация.  Възрастта им обаче е проблем.       Те са на 76, 70 и 78 години - тримата кандидати с най-големи шансове да се преборят за номинацията на Демократическата партия за президентските избори в САЩ, които ще се проведат на 20 ноември 2020: Джо Байдън, Елизабет Уорън и Бърни Сандърс. В деня на изборите Байдън дори ще навърши 77 години. Вярно е, че има и по-млади кандидати, като например 37-годишния Пийт Бутиджидж, кмет на Саут Бенд в щата Индиана. Или сенаторката от Калифорния Камала Харис, която със своите 55 години може и да не е първа младост, но все пак е с 15 години по-млада от Елизабет Уорън.     Но тримата кандидати, които - според нагласите - са с най-големи шансове да се изправят срещу Доналд Тръмп на следващите избори, отдавна са прехвърлили възрастта за пенсиониране. Ключовият въпрос гласи: дали политик в напреднала възраст е в състояние да мобилизира достатъчно на брой избиратели, които да осигурят на демократите победа на изборите догодина? Нужен е свеж полъх На частичните избори миналата година активността на избирателите на възраст между 18 и 29 години се удвои и стигна 36 процента. Над 2/3 от тях гласуваха за кандидатите на демократите за конгресмени. Сега Демократическата партия е решена да съхрани инерцията от частичните избори и да навлезе с нея в президентските. Спорно е обаче дали един възрастен, бял кандидат (или кандидатка) е в състояние убедително да се представи като алтернатива на Доналд Тръмп и да мобилизира достатъчно на брой демократични избиратели. Със сигурност възрастта не е единственият фактор, определящ избора на кандидат. Но чувството за ново начало и свежият полъх, който един по-млад кандидат може да внесе в кампанията, могат да изиграят своята роля, когато избирателят влезе в тъмната стаичка. Видяхме го последно при Барак Обама: той беше на 47, когато през 2008 бе избран за първи път. Тогава 66% от по-младите избиратели на възраст под 30 години гласуваха именно за него. През 2016 година Хилари Клинтън не успя да породи такъв ентусиазъм: много хора, които при предишни избори са гласували за демократите, си останаха вкъщи, а от най-младите гласоподаватели на възраст между 18 и 29 години само 55% гласуваха за демократите - спад от 11 на сто в сравнение с първата изборна победа на Обама. Просто много от избирателите възприеха бившата първа дама и дългогодишна сенаторка като част от политическия истаблишмънт, а не като кандидатка, която може да разтърси Вашингтон. Същата участ може да сполети и новото трио на 70-годишните кандидати за президентската номинация на Демократическата партия. А здравето? Здравословното състояние на кандидатите също не е за подценяване. Важно е дали един човек на над 70 години е физически годен да изпълнява функциите на президент на САЩ - една от най-стресиращите длъжности в света. Елизабет Уорън - най-младата от тройката възрастни кандидати - би била на 75 години в края на първия си мандат при евентуална нейна победа на изборите. Да не говорим за възможен втори неин мандат. Вярно - казваме, че не е важно на колко години си, а на колко се чувстваш. Но не е тайна, че хората, наближаващи 80 години, са по-застрашени от физически и психически заболявания. На няколко пъти в свои участия по телевизията Джо Байдън остави точно такова впечатление: говореше объркано и оставяше недовършени изречения - сякаш беше забравил какво е казал в началото им. А Бърни Сандърс миналия месец получи сърдечен удар. За разлика от тях Елизабет Уорън изглежда държи да подчертае добрата си физическа форма - често я виждаме на предизборните ѝ прояви да се качва на сцената, тичайки по стъпалата. Бившият президент-демократ Джими Картър беше предложил въвеждането на възрастова граница за кандидатите за президентския пост. Наскоро той призна, че като 80-годишен не би се справил със задачите, които е имал като президент. Ако Байдън бъде избран, би прехвърлил 80-те докато е в Белия дом. Същото важи и за Сандърс. При встъпването си в длъжност през 1977 година Джими Картър беше на 52. Възраст, която младее в сравнение с тази на сегашните трима водещи кандидати на Демократическата партия, както и с тази на настоящия президент. Доналд Тръмп е на 73 години. Потискащо е, че след изборното поражение на Хилари Клинтън нито един млад кандидат не е успявал да се наложи вътре в партията и сред нейните избиратели. А към днешна дата изглежда, че на изборите през ноември 2020 година американците ще трябва да избират само между кандидати в напреднала възраст.", "date": "2019.11.06", "title": "Те са на 70, 76 и 78"}
{"url": "http://www.classa.bg/%D1%81%D0%B2%D1%8F%D1%82/item/401756-%D1%88%D0%BF%D0%B8%D0%BE%D0%BD%D1%81%D0%BA%D0%B8%D1%8F%D1%82-%D1%81%D0%B0%D0%BC%D0%BE%D0%BB%D0%B5%D1%82-%D0%BE%D1%82-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0,-%D0%BA%D0%BE%D0%B9%D1%82%D0%BE-%D0%B2%D1%81%D0%B5-%D0%BE%D1%89%D0%B5-%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B8", "text": "По време на Студената война този самолет може да лети по-бързо и по-високо от всички други. 55 години след първия му полет, той все още го прави. Lockheed SR-71 е проектиран в дълбока секретност в края на 50-те години и е можел да лети до границата на атмосферата, както и да изпревари ракета. И до този момент той държи рекорда за най-голяма височина на хоризонтален полет и най-висока скорост за летателен апарат, който не използва ракетен двигател. Част е от семейство шпионски самолети, замислени да навлизат във вражески територии, без да бъдат свалени или дори открити във времената преди сателитите и дроновете. Черната боя на корпуса цели да разпръсква топлината и му печели прякора \"черната птица\" - Blackbird. В съчетание с гладкия силует на дългия фюзелаж тя придава на самолета вид, който не прилича на нищо друго до този момент - дизайн, който и досега не губи и частица от гениалността си. Той все още изглежда като нещо, дошло от бъдещето, коментира Питър Мърлин, авиационен историк и автор на книгата \"Дизайнът и разработката на Blackbird\". Заради начина на извиване на фюзелажа и усукванията на крилата, самолетът изглежда повече като естествен, отколкото като механичен обект. Повечето традиционни самолети изглеждат построени от човека, докато този сякаш е израснал сам от нищото.     През май месец 1960 г. американски шпионски самолет U-2 е свален над съветското въздушно пространство, докато прави снимки от въздуха. Първоначално американското правителство съобщава, че това е самолет за климатични изследвания, който се е отклонил от курса си, но информацията е опровергана, след като съветското правителство публикува снимки на заловения пилот и шпионското оборудване в кабината. Инцидентът има преки дипломатически последици за Студената война и засилва необходимостта от нов тип разузнавателен самолет, който да лети по-бързо и по-високо на безопасна височина, недостъпна за противовъздушния огън. ЦРУ искат самолет, който да може да лети на над 27 хил. метра височина, с висока скорост и максимално невидим за радарите. Задачата по проектирането на толкова амбициозен летателен апарат е възложена на Кларунс Джонсън, по прякор Кели. Той е един от най-добрите проектанти на самолети в света и ръководи тайно инженерно поделение в Lockheed, наречено Skunk Works. \"Всичко трябваше да бъде изобретено наново. Всичко\", спомня си Джонсън, който почива през 1990 г., същата година, в която Blackbird самолети за първи път са изтеглени от употреба. Първият самолет от фамилията Blackbird е наречен A-12 и прави първия си полет на 30 април 1962 г. От A-12 са произведени общо 13 самолета, които са част от свръхсекретна програма със специален достъп, ръководена от ЦРУ. Тъй като самолетът е проектиран да лети със скорост над 3200 км/ час, триенето с атмосферата наоколо би нажежило фюзелажа до степен, в която традиционната конструкция би се разтопила. Затова самолетът е направен от титан - метал, който може да издържи на високи температури и същевременно е по-лек от стоманата.     Употребата на титан обаче води до други проблеми. Първо, трябва да бъде произведен съвсем нов набор от инструменти, също от титан, защото тези от обикновена стомана чупели крехкия титан при досег с него. Второ, осигуряването на самия метал се оказва доста трудно. По нова време СССР са най-големият доставчик на титан в света, уточнява Мърлин. Американското правителство трябва да купува големи количества, като вероятно използва фалшиви компании. Първият самолет лети изцяло без боя и има сребърен титанов корпус. За първи път самолетът е боядисан в черно през 1964 г. след хрумването, че черната боя, която ефективно поглъща и отделя топлина, би спомогнала за понижаването на температурата на цялостната конструкция. Така се ражда \"черната птица\". A-12 скоро еволюира във вариант, предназначен да служи като прихващач тип изтребител, а не шпионски самолет. На практика това означава добавяне на ракети въздух-въздух и втора пилотска кабина за член на екипажа, който да управлява необходимото радарно оборудване. Този нов самолет, който изглежда идентичен на A-12 с изключение на носа, е наречен YF-12. И докато A-12 остава свръхсекретен, съществуването на YF-12 е разкрито публично от президента Линдън Джонсън през 1964 г. Построени са три такива самолета, които са контролирани от американските военновъздушни сили. По същото време е произведен и трети вариант, който има пилон в задната част за закрепване и изстрелване на един от първите безпилотни дронове. От него направени две бройки, но програмата е спряна през 1966 г., след като дрон се сблъсква със самолета носител и води до смъртта на един от пилотите. Последният произведен модел на A-12 е с двойна пилотска кабина и по-голям горивен капацитет. Той се нарича SR-71 - от \"Strategic Reconnaissance\", стратегическо разузнаване. Първите полети започват на 22 декември 1964 г. Това е версията, която продължава да изпълнява разузнавателни мисии за американските ВВС в продължение на повече от 30 години. От този модел са изработени 32 екземпляра, с което общият брой представители на семейство Blackbird достига 50. Фюзелажът на SR-71 включва някои от първите композитни материали, използвани някога в самолет, което го прави по-труден за откриване от вражеските радари. На практика той е бил Stealth, още преди да се използва тази дума, коментира Мърлин. Той лети на по-голяма височина, отколкото достига противовъздушният огън, по-бърз е от повечето ракети и е почти невидим за радарите. Blackbird е можел да навлиза във вражеското въздушно пространство практически безпроблемно. Идеята му е, че към момента, в който врагът го открие и изстреля ракетата си, той вече е напуснал въздушното пространство. Мърлин обяснява, че все пак говорим за време, когато още няма предаване на данни в реално време, така че екипажите са снимали с лента и са носили лентата обратно в базата, за да бъде проявена и изучена. В резултат на това Blackbird никога не е свален от вражески огън. Надеждността му обаче се била проблем. 12 от 32 самолета стават жертва на инциденти. Управлението на самолета също се оказва доста сложно. Необходима е цяла армия от хора, за да се подготви самолетът за полет. Оперативните мисии на Blackbird имат обратно отброяване, подобно на космическите мисии, защото има точно толкова подготовка за екипажа и за летателния апарат. Пилотите също така обличат специални костюми заради екстремните условия на голямата височина. На практика са с нещо, което напомня скафандър и което по-късно виждаме да носят екипажите на космическите совалки. Пилотската кабина пък се нагрява при полет с висока скорост дотолкова, че пилотите затоплят храната си по време на дълги мисии, като са опират на стъклото. Самолетите Blackbird никога не летят на съветското въздушно пространство, но все пак играят важна роля в Студената война и изпълняват мисии в други критични точки като Близкия Изток, Виетнам и Северна Корея. През 1976 г. SR-71 поставя рекорда, който все още държи: полет при постоянна височина 25 930 м, при пределна скорост 3530 км/ч, или Mach 3.3. Програмата е прекратена през 1990 г. с кратко възраждане в средата на 90-те години - след като технологии като шпионски сателити и БЛА (безпилотни летателни апарати или дронове) стават по-реализуеми и предлагат незабавен достъп до разузнавателни данни. Последният полет на SR-71 е извършен от НАСА през 1999 г., като агенцията използва два от самолетите за аеронавтични изследвания на голяма височина и с висока скорост на движение. Оттогава насам оцелелите самолети Blackbird са намерили своето място в музеи.", "date": "2019.11.06", "title": "Шпионският самолет от Студената война, който все още чупи рекорди"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401757-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B1%D0%BE%D0%BB%D1%88%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D1%81%D0%BB%D0%B5%D0%B4-%D0%B8%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%C2%AB%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0%C2%BB", "text": "Болшинството източноевропейци над 40 години в момента се чувстват по-малко сигурни, отколкото преди падането на Берлинската стена през 1989 г., пише The Guardian, позовавайки се на анкета на YouGov. В същото време, въпреки опасенията за демокрация в техните страни, жителите на Източна Европа вярват в силата на гражданското общество.         30 години след падането на Берлинската стена жителите на Източна Европа се страхуват за бъдещето на демокрацията, не се доверяват на правителствата на своите държави и на медиите, пише The Guardian. Според проучване на британската компания YouGov от 51% до 61% от анкетираните в България, Чехия, Германия, Унгария, Полша, Румъния и Словакия смятат, че демокрацията в техните страни е застрашена. Освен това по-голямата част от анкетираните са притеснени от свободата на словото, върховенството на закона и свободата на събранията в техните страни. Две трети от анкетираните в България, повече от половината в Унгария и Румъния, както и една трета от анкетираните в Полша не вярват в честността и справедливостта на изборите. Само по-малко от една четвърт от анкетираните над 40 години заявяват, че се чувстват по-сигурни днес, отколкото през 1989 г. Освен това мнозинството в България, Румъния и Унгария, както и малко по-малко от половината от анкетираните в Словакия, Полша, Германия и Чехия, считат, че се затрудняват да живеят така, както им сме иска, независимо от техния произход, етническа принадлежност или сексуалност ориентация. Освен това по-голямата част от жителите в страните, в които е проведено проучването, признават, че вярват в силата на гражданското общество. Създателите на проучването откриват широка активност на гражданите, особено сред хората на възраст от 18 до 22 години, принадлежащи към т. нар. „Поколение Z“ и от 23 до 37 години. Според авторите на изследването, наред с „дълбоката криза на доверие“, откриват „силен дух на несъгласие и готовност да хвърлят предизвикателство на тези, които са на власт“. Това особено силно се отнася за „поколението Z“. „Те са достигнали пълнолетие в епохата след рецесията и имат забележителна способност за ефективно мобилизиране и ориентация в информационната среда. Те са уверени в себе си, чувстват, че могат да повлияят върху мащабни промени и демонстрират широко положително отношение към социалната справедливост “, отбелязват авторите на проучването. Основният „двигател на положителните промени“ са младите жени, които са способни на състрадание и са по-толерантни от мъжете, пише The Guardian.  ", "date": "2019.11.06", "title": "Проучване: Болшинството жители на Източна Европа не харесват живота си след идването на «демокрацията»"}
{"url": "http://www.classa.bg/%D1%81%D0%B2%D1%8F%D1%82/item/401758-%C2%AB%D0%BF%D1%83%D1%82%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2%D0%BE%D0%B5%D0%BD%D0%BD%D0%B8%D1%8F-%D0%B1%D0%B0%D0%BB%D0%B0%D0%BD%D1%81-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0%C2%BB-%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D1%80%D0%B0%D1%82%D1%81%D0%BA%D0%B8%D1%8F-%D1%81%D1%8A%D1%81%D0%B5%D0%B4", "text": "Според автора руският президент Путин може да бъде удовлетворен. Той успя да разшири влиянието на Москва в Сирия и дори се издигне до статута на нов лидер в Близкия изток. По други въпроси той също може да е доволен. Например четиридесет и четирима ръководители на правителства и държави от Африка пристигнаха на срещата на върха в Сочи. Така Кремъл демонстрира присъствието си не само в Близкия изток, но и в слънчева Африка.         Но това не е всичко. Путин направи още един ход в геополитическия шахмах. Този ход е китайският. Така Путин той може да промени военния баланс на планетата, пише авторът на статия в Die Welt. Локшин припомня неотдавнашното изявление на В. Путин, в което президентът, сякаш мимоходом, обяви, че възнамерява да помогне на „китайските партньори“ при създаването на система за предупреждение за ракетни атаки. Според руския лидер подобна система ще увеличи способностите за отбрана на Поднебесната „радикално“. И тук анализаторът вижда решаващия момент: само САЩ и Руската федерация имат такива системи. Тази международна „иновация“ на Кремъл стана причина за безпокойство в цяла Югоизточна Азия. Така казва А. Габуев, политолог от Московския център «Карнеги». Системата за предупреждение за ракетни атаки, ако бъде приложена, ще стане за КНР истинска стратегия за реагиране по предупреждение. Заповедта за изстрелване на ракетите може да бъде дадена, дори когато междуконтиненталните и ракетите със среден радиус на действие са още във въздуха. През уроците по история са преминали всички в периода на Студената война — тази, която във всеки един момент може да се превърне в гореща. И едва ли някой политик, дори и най-яростният ястреб, всъщност мечтае за ядрен пожар на Земята. Ето защо ядрените оръжия все още се считат за вид гаранция за мир и надеждна пречка за третата световна война, завършва изданието.  ", "date": "2019.11.06", "title": "«Путин може да промени военния баланс на планетата»: На помощ на братския съсед"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401759-%D0%BA%D1%83%D0%BF%D0%B5%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B8-%D1%81%D0%B5%D0%BA%D1%81%D1%8A%D1%82-%D0%B7%D0%B0%D0%B4-%D0%BA%D1%83%D0%BB%D0%B8%D1%81%D0%B8%D1%82%D0%B5-i-%D1%87%D0%B0%D1%81%D1%82", "text": "      От политико-задкулисния секс се пръкват рожби с малформации, които придават уродливост на цялата среда в страната. Има истини, които всички виждат, но никой не изговаря на глас. Купуването на гласове е такава истина. Пред очите на граждани, полицаи и прокурори се изсипаха чували с пари от София, през околовръстното, през Плевен и Русе, „класиката“ Буковлък та чак до ромските, българските и турските квартали в най-отдалечените места. Такова безогледно, нагло и демонстративно пазаруване на гласове не е имало досега. По масовост то бие дори кампанията на наркобарона Пабло Ексобар, който през 1982 г. е избран и влиза в Конгреса на Колумбия, след като подкупва гласоподаватели, прокурори, ченгета и министри. И да има някакви разлики от ситуацията у нас, те са незначителни.   Стотици сигнали бяха подадени по време на местните избори у нас. Тези до ЦИК се препращат към прокуратурата и МВР, защото не били работа на комисията. Какво става с тях в държавното обвинение и вътрешното ведомство е истинска мистерия. От ГЕРБ и други партии, попаднали под съмнения за лоши практики, заявяват дежурното:  . Или:  . След това всичко се неглижира и размива. Истината е, че пазаруването бе наистина колосално и пред очите на всички. Задържани бяха независим кандидат-кмет на Несебър и още неколцина кандидати за съветници. Прибраха и Ахмед Башев в Гърмен, за да се отчете дейност. По случая в Несебър юристи бяха категорични, че прокуратурата е действала абсолютно незаконно. Главният коз на обвинението се оказа кошаревски свидетел с психични проблеми и подсъден за домашно насилие, чиято съпруга е полицейски служител. Но това не спря прокуратурата, защото очевидно задачата е да се превземе най-богатата община в България. Като не става с избори, ще убеждават кметът Николай Димитров в ареста. Там аргументите са доста силни… Държавната машина. Тя работи на пълни обороти месеци преди и по време на изборите. Над хиляда са публичните изяви на министри, шефове на ведомства, анализатори, политолози, депутати и служители в държавни институции, агитиращи открито или не толкова за ГЕРБ. Този факт няма нужда от примери, защото е очевиден. На предната линия се изявяваха министри и депутати. Самият премиер Борисов направи служебни обиколки и откривания на различни обекти в страната, което мина в графата „работна програма“, но в действителност той свърши много партийна работа. Чрез беседване, разговори и директни разпореждания, на държавните служители, чиновниците в различни структури, общински служители, полицаи и цивилни в МВР, военни и цивилни в МО, пожарникари, работещи в общински предприятия и пр. бе казано да гласуват правилно. В противен случай могат да загубят работата си, особено там, където спечели опозицията. Само държавната и общинската администрация наброява 136 465 души. Над 96 000 са те в централната администрация в София. Прибавете техните семейства. Кой може да пробие такава маса, която трепери за своето място и заплата? Тези хора умират от страх да излязат на свободния пазар, защото са неконвертируеми и това ги закрепостява към бюджета, оттам и към управляващата партия. През 2018 г. общо заетите в обществения сектор са около 690 хиляди души! По-голямата част от тази армия гласува за всичко, което е свързано с ГЕРБ. Прибавете армията, полицията, общинските предприятия, прокурори и следователи, учители, данъчни, митничари, дансаджии (над 3 хиляди души) и кой знае още колко служители във всякакви структури. Да, не всички са влюбени в управляващите, но повечето са зависими от тях. Този брак е по сметка и се отчита на избори. Частен бизнес по чехъл Не е тайна, че немалко компании са зависими от обществените поръчки, тъй като много малко от тях произвеждат продукт с принадена стойност. Бизнесът разчита на парите от Европа  и най-вече на тези от държавния бюджет. По този начин фирмите са „ “ на държавата, която казва кой ще спечели и ще получи финансиране и кой – не. За да са в играта много фирми са принудени да се  . Това става по раличен начин, но единият е да се отпуснат средства за купуване на гласове и да се осигурят гласове от служителите на съответните фирми.   няма да признаят, няма да признаят и  , защото ще лъсне схемата, но никой не се съмнява че схемата работи. Прокуратурата и МВР са наясно с това, но задачата им е да прикриват, а не да разкриват греховната връзка. Не очаквайти доказателства от граждани и потерпевши политически субекти, те не са разследващи органи. Освен това кой собственик на фирма ще застане пред камера с признание какво се случва зад кулисите? Все едно да си подпише смъртната присъда… Купуването се практикува от всички. Но-водещи са тези с ресурс, а такъв имат управляващите. В тях са всички лостове на влияние и въздействие. Финансите също. Някои от спонсорите на опозицията, в частност на БСП от година и нещо са в ареста…    ", "date": "2019.11.06", "title": "Купените избори и сексът зад кулисите - I част"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401760-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B2%D0%B4%D0%B8%D0%B3%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE", "text": "Не се предвижда възрастта за пенсия да бъде повишена извън регламентираните в законодателството мерки, които са в сила от 2016 г. Това съобщиха от пресцентъра на Министерството на труда и социалната политика (МТСП) във връзка с информация в медиите за публикувания за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в България (в периода 2012 – 2030 г.). Предложеният за обществени консултации проект на отчета включва предприемане на комплексни действия, мерки и принципни виждания за преодоляване на демографските предизвикателства и адаптиране на секторните политики към демографските промени. В проектодокумента не се предлага увеличаване на пенсионната възраст и стаж, ограничаване на ранното пенсиониране или въвеждане на многофондова система във втория и третия стълб на пенсионната система. През 2015 г. Народното събрание одобри промени в Кодекса за социално осигуряване, целящи финансово стабилизиране на пенсионната система и повишаване на адекватността на пенсиите. Сред предприетите тогава мерки бе предвидено и плавно повишаване на пенсионната възраст до достигане на 65 години за мъжете и жените през 2037 г. Тези разпоредби са в сила от 1-ви януари 2016 г. и продължават да се изпълняват ежегодно според посочения в законодателството график. Предложеният за обществено обсъждане проект на Отчета за 2018 г. за изпълнение на актуализираната Национална стратегия за демографско развитие на населението в България (2012-2030 г.) не съдържа нови мерки и предложения за допълнително увеличаване на пенсионната възраст и стаж, извън предвиденото в приетите през 2015 г. промени, съобщиха още от МТСП. Телевизия Евроком", "date": "2019.11.06", "title": "Пенсионната възраст няма да се вдига допълнително"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401761-%D0%BA%D0%B0%D0%BA-%D0%B4%D1%81-%D0%B2%D0%B5%D1%80%D0%B1%D1%83%D0%B2%D0%B0-%D1%81%D1%82%D0%B5%D1%84%D0%B0%D0%BD-%D0%BD%D0%B0%D0%B9%D0%B4%D0%B5%D0%BD%D0%BE%D0%B2-%E2%80%93-%E2%80%9E%D1%86%D0%B5%D0%BA%D0%B0%D1%82%D0%B0%E2%80%9C,-%D0%B8-%D0%BA%D0%B0%D0%BA-%D0%BE%D1%82-%D0%B4%D1%80%D0%B5%D0%B1%D0%B5%D0%BD-%E2%80%9E%D0%B1%D0%B0%D1%80%D0%B1%D1%83%D1%82%D0%B0%D0%B4%D0%B6%D0%B8%D1%8F%E2%80%9C-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%BC%D1%83-%D0%BF%D0%BE%D0%BC%D0%BE%D0%B3%D0%BD%D0%B0%D1%85%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%BC%D0%B0%D1%80%D0%BA%D0%B0%D1%82%D0%B0-efbet", "text": "Собственикът на Efbet Стефан Найденов – „Цеката“ е бил агент на 06 управление на ДС, разкриха преди дни няколко различни медии     Любопитно обаче остава да разберем, как точно е бил вербуван Стефан Найденов и как този факт му помага днес, „Цеката“ и синовете му Боян и Цветомир Найденов да се представят за културни меценати и да се хвалят по медиите със своя принос за развитието на българския спорт. Едно само по себе си напълно комично твърдение, особено погледнато в контекста на твърдението на Цветомир Найденов, че още през 1990 година той лично бил участвал в основаването на Еврофутбол. Интересно, как този 17 годишен по това време „късен пионер“, е имал знанията за да развие подобен тип дейност. Най-вероятно е посещавал извън училищен СИП. Друга тема е, че най-обикновена проверка в регистъра показва, че Еврофутбол е регистриран през 1993 година и сред собствениците му няма, ни Цветомир, ни Боян.      Ама, какво пък толкова, измислят си хората биография. Друга смешка, която „Малката Цека“ обича да разказва пред медиите е твърдението му, че бил пуснал първия си тираж на 6 октомври 1990 година (негово интервю пред сайта BETinBULGARIA.COM), като често обаче тази дата варира, като например вчера, когато в свое интервю пред онлайн медия Цветомир заяви същото, само дето този път датата бе 10 октомври 1990 година. Дребен детайл, ще каже някой, дребен точно толкова, колкото и въпросът, как аджеба, пионерът Цветомир, успя едва 17 годишен да заложи основите на спортните залагания у нас, ако разбирате шегата, разбира се. Естествено, Цветомир е амбициозно дете, на амбициозен родител. Затова именно служителят на 6-то управление Стефан Найденов е по-любопитната персона в случай, че искаме да разберем, как комунистическите служби помогнаха на един дребен „барбутаджия“ да стане собственик на една от най-големите хазартни компании у нас – Efbet. Документите в Комисията по досиета на бившата ДС, както и живи свидетели разказват, че Найденов с радост приел възможността да стане доносник на политическата полиция при Живков, основно защото разчитал на нейната бъдеща протекция, докато той спокойно си върти игрите с небалансирани зарове на барбут и с белязани карти на покер. Стефан Найденов – Цеката е роден в село Катунец, Ловешки окръг и до днес е само със средно образование. За първи път той влиза в полезрението на МВР, като лице което няма постоянна работа и е засичан да се занимава с валутни престъпления и незаконна търговия. По това време МВР научава и за друг страст на Цеката, а тя е да обира с небалансирани зарове за барбут и с белязани карти за покер, чужденци и българи. Така се стигнало до момента в който оперативният работник Кр. Кръстев предложил вербовъчна беседа на основата на зависимост, тъй като данните с които МВР вече разполагало за Цеката, били достатъчни за да се организира наказателно дело. Любопитно е, че в своето предложение за вербовка Кръстев описва Стефан Найденов като алчен, с добра памет, умее да води провокативни беседи и има среда от лица, представляващи оперативен интерес по линия на ДС. Кръстев допълва, че Найденов е безскрупулен, отмъстителен и изключително недоверчив. Вербовъчната беседа е проведена успешно на 23.08.1980 година и на агента е даден псевдоним „Николов“. Уточнени са начините за връзка и явочните квартири, в които да се провеждат срещите. На Цеката са дадени задачи от оперативен работник да информира за лица от обкръжението си по списък, изготвен от кандидат – агента, като основен въпрос е, лоялни ли са аверите на Цеката към мероприятията на народната власт и какво е отношението им към БКП и първият държавен ръководител. През следващите години агент „Николов“ проявява особено старание по изпълнение на дадените му задачи и е давал информация по исканата линия, дори и за свои семейни близки. За активната си агентурна дейност Стефан Найденов е бил награждаван многократно с парични средства. ОЧАКВАЙТЕ УТРЕ ПРОДЪЛЖЕНИЕ – Как Стефан Найденов и синовете му Боян и Цветомир „създадоха“ спортните залагания и Ефбет, и имат ли те нещо общо с криминална дейност от най-тежък вид през последните 15 години?    ", "date": "2019.11.06", "title": "Как ДС вербува Стефан Найденов – „Цеката“, и как от дребен „барбутаджия“ службите му помогнаха да стане собственик на марката Efbet"}
{"url": "http://www.classa.bg/%D1%81%D0%B2%D1%8F%D1%82/item/401743-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D0%B0%D1%80%D1%85%D0%B8%D0%B2%D0%B8-%D0%B7%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%BA%D0%B0%D1%82%D0%B0-%D0%BD%D0%B0-%D0%B0%D1%82%D0%BE%D0%BC%D0%BD%D0%B8-%D0%B1%D0%BE%D0%BC%D0%B1%D0%B8-%D0%B2-%D1%81%D1%81%D1%81%D1%80", "text": "„Росатом\" публикува архивни материали за историята на вътрешната ядрена промишленост, 75-годишнината от които ще бъде отбелязана през август 2020 г., предаде БГНЕС. Факсимиле от архивни документи, свързани със създаването и развитието на ядрената индустрия на СССР, и по-специално на атомния проект на СССР, е публикувано в портала „История\" на „Росатом\" в специален раздел за руската ядрена индустрия. Много от документите не са публикувани досега. Сред тях е бележка от ръководителите на Първо главно управление към Министерския съвет на СССР (ПГУ, наричана тогава „централата\" на вътрешната ядрена промишленост) с предложения за изграждане на нови предприятия за производство на делящи се материали за атомни бомби. Тя е написана през юни 1948 г. на името на Лаврентий Берия - зам. председател на съветското правителство, ръководител на Специалния комитет към Министерския съвет, създаден за управление на атомния проект на СССР. Този документ е бил означен със \"строго секретно (специална папка)\". Основният етап на всяка програма за ядрени оръжия е производството на делящи се материали, плутоний или уран. През 1946-1948 г. в СССР в Южен Урал е построен първият реактор \"А\" за производство на оръжеен плутоний. Той е бил разположен в съоръжението, за да се запази секретността, която условно е наречена завод № 817 (сега предприятие „Росатом\", производствената асоциация „Маяк\", Озерск, Челябинска област). Реактор „А\" е пуснат за първи път в режим на проектиране на 19 юни 1948 г. В реактора се произвежда плутоний, който се превръща в „пълнежът\" на първия съветски атомен заряд, успешно изпитан на 29 август 1949 г. Но два дни преди старта на реактор „А\", на 17 юни 1948 г., първият началник на вътрешната ядрена промишленост, ръководителят на ПГУ Борис Ванников и неговите заместници, министърът на химическата промишленост на СССР Михаил Первухин и Авраами Завенягин изпращат на Берия бележка за необходимостта от изграждане на нови производствени инсталации оръжеен плутоний и уран. \"С пускането на инсталации № 817 и 813 при първоначалния им капацитет, ние практически ще решим проблема с производството на делящи се атомни вещества с помощта на два основни метода. Капацитетът на тези централи, както и на инсталацията, започнала с изграждането на завод № 814, е малък и далеч под нашите нужди\", са написали те. Двата основни метода са били производството на плутоний-239 в ядрен реактор и обогатяването на уран от изотопния уран-235. Тогавашния завод № 813 се оказва първият съветски комплекс за обогатяване на уран чрез газова дифузия. А завод № 814 е бил първото предприятие, предназначено да обогати уран чрез електромагнитен метод. Впоследствие завод № 814 става част от предприятие, което сега се занимава с производството на стабилни изотопи. Бележката била придружена от проекторезолюция на Министерския съвет за началото на проектирането и изграждането на втори плутониев комплекс край Братск (в проекта му е дадено кодовото наименование „завод № 815\") и второ дифузионно предприятие (носещо името завод № 816). Предложенията, направени в бележката, били бързо, само два дни след нейното написване, разгледани на заседание на Специалния комитет, председателстван от Берия, на 19 юни 1948 г. След резултатите от тази среща на ръководството на ядрената индустрия било възложено да подготви и координира с научния директор на атомния проект на СССР Игор Курчатов \"по-подробни предложения и проект по съответната бележка, адресирани до другаря Сталин\". Предложенията на Ванников, Первухин и Завенягин са реализирани дори в по-голям мащаб от предложеното през лятото на 1948 г. Завод № 816, построен на по-малко от 20 километра от Томск, се превръща в уникално предприятие, ангажирано не само с обогатяването на уран. Няколко урано-графитни реактора за производство на оръжеен плутоний също са разположени в този обект. Някои от тях също са проектирани за производство на топлина и електричество и за известно време са били в основата на сибирската АЕЦ - втората в СССР, но първата вътрешнопромишлена атомна електроцентрала (първата АЕЦ Обнинск в страната и в света се смята за експериментална). Сега компанията на \"Росатом\" \"Сибирски химически завод\" (Северск, област Томск) работи за разработване на ядрена енергия. Не са започнали да строят ядрена централа близо до Братск. Но на няколкостотин километра от него, в Ангарск, е издигната друга инсталация за обогатяване на уран (по това време тя се наричала завод номер 820, сега това е росатомското предприятие „Ангарски електрохимичен комбинат за електролиза\"). Трите ядрени реактора за тежка вода, предложени в бележката за площадката в Братск, са построени и работещи в Челябинска област през 1950-1980-те години, заедно със серия от урано-графитни реактори, построени там. Индекс 815 за несъздаденото предприятие не е бил напразен - по-късно бил присвоен от третото, друго уникално съветско плутониево предприятие. То се превръща в подземен индустриален комплекс, който няма аналози в света и се намира в скалисти планини на брега на река Енисей, на 50 километра от Красноярск. Сега това е Минно-химическия комбинат „Росатом\" в Железногорск. Компанията управлява три мощни индустриални урано-графитни реактори, произвеждащи плутоний, един от които става основата на третата съветска атомна електроцентрала. Сега то е ключово предприятие на „Росатом\" за създаване на технологичен комплекс от затворен ядрен горивен цикъл, базиран на иновативни технологии от ново поколение, необходими за развитието на ядрената енергия.  ", "date": "2019.11.06", "title": "Разсекретиха архиви за разработката на атомни бомби в СССР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401744-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B0%D0%B2%D1%8F,-%D0%BE%D0%B1%D0%BC%D0%B8%D1%81%D0%BB%D1%8F%D0%BC-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0", "text": "Кандидатът за кмет на София Мая Манолова отрече да има планове за партия. \"Знам, че има огромни страхове, партиен проект няма да правя\", съобщи Манолова пред bTV. Тя уточни, че с ИК обмислят да инициират гражднска платформа, която да стъпи върху основните демокрични ценности. Запитана дали тази платформа ще прерасне в партия, Манолова отговори, че за това е рано да се говори. Тя съобщи, че ще инициира форум за анализ на \"порочните търговски практики и за конкретни мерки това повече да не се случва\", визирайки купуването на гласове по време на изборите. Манолова показа протоколи с нарушения - непопълнени графи, с мокър печат и подписи от комисията. Тя отново изтъкна, че при паралелното пребровяне на нейния ИК разликата със спечелилия кандидат Йорданка Фандъкова е била около 3%, а само ромският вот за Фандъкова е бил 2,9%. ИК на Манолова е подала над 20 жалби за купуване на гласове, а в петък или понеделник ще подаде и жалба за касиране на изборите. \"Не може такива безобразия, такова безнаказано купуване на гласове и фалш, да остава без последстивя... Не очаках, че е възможно в софия да се купуват гласове\", коментира Манолова.", "date": "2019.11.06", "title": "Манолова: Партия няма да правя, обмислям гражданска платформа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401745-%D0%B2%D1%80%D1%8A%D1%82%D0%BA%D0%B0%D1%89%D0%B8%D1%8F%D1%82-%D0%BC%D0%B0%D0%BD%D1%82%D0%B0%D0%BB%D0%B8%D1%82%D0%B5%D1%82-%E2%80%9E%D0%B4%D0%B5%D1%81%D0%BD%D0%B8%D1%82%D0%B5%E2%80%9C-%D0%B5-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D0%BE%D1%82-%D0%BA%D0%BE%D1%81%D1%82%D0%BE%D0%B2-%E2%80%93-%D0%B4%D0%B0-%D0%BF%D1%80%D0%B5%D0%BA%D0%B0%D1%80%D0%B0%D1%88-%D0%B2%D1%81%D0%B8%D1%87%D0%BA%D0%B8,-%D0%B4%D0%BE%D1%80%D0%B8-%D0%B8-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%81%D0%B8,-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D0%B8%D0%BD%D1%82%D0%B5%D1%80%D0%B5%D1%81", "text": "МИЛОСТ ЗА ГУРЕЛИТЕ Нахвърлиха се върху един Найо Тицин – минава за нещо като журналист-сопрано.  Георги Дренчев дори го нарече гурел – за който не знае, това е втвърден сопол. Вместо да са му благодарни – понеже много откровено показа, какво представляват някои от „десните“ – направо ни вкара в подлите им душички. Ето повода. След изборите, Тицин написал следното:  „Иронията е, че на балотажа Синя София врътна БСП и спечели с нейните гласове районни кметове, но не допусна Манолова да стане кмет на града“.  Важната дума тук е „врътна“.  Тя ни отвежда право в манталитета на тия хора. Те все „връткат“, накрая извръткаха и себе си – и затова са в това положение.  Все връткат – обаче от години оставиха Синя София без сериозно представителство. Връткащият манталитет е наследство от Костов – той го създаде и го завеща на сопраните си.  Да извръткаш – да прекараш всички, дори и най-близките си, в полза на собствения си интерес.  Да съсипеш дори собствената си партия – това е канибализъм, на който дори и руските болшевики биха завидели. И накрая – да се гордееш, че си майстор на връткането…  Но преди да го овладееш е нужно да извръткаш самия себе си. Предлагам ви едно забележително свидетелство за тази перверзност:  фрагменти от разказа на Лелята на Ваньо. От тях е ясно и защо/и от кого беше извръткан, в крайна сметка, и Прехода.  /запис от март 2004-а/", "date": "2019.11.06", "title": "Връткащият манталитет „десните“ е наследство от Костов – да прекараш всички, дори и най-близките си, в полза на собствения си интерес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401746-%D0%B3%D0%B5%D1%80%D0%B1-%D0%BE%D1%81%D1%8A%D0%B7%D0%BD%D0%B0%D0%B2%D0%B0%D1%82,-%D1%87%D0%B5-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%80%D0%BE%D0%B4%D0%B0-%D0%B3%D0%B8-%D0%BC%D1%80%D0%B0%D0%B7%D0%B8", "text": "ЩЕ ПЛАТИ ЛИ НЕУСТОЙКАТА ДОМУСЧИЕВ? Държавата имала намерение да предяви иск срещу Домусчиеви за заплащане на неустойка в размер на 52 милиона лева за неизпълнение на приватизационния договор на „Параходство „Български морски флот”. Неизпълнението е тотално. Държавата обаче нито е развалила договора, нито досега е предприела нещо. Дори нагло миналата година се опитаха да променят Закона за приватизация и следприватизационен контрол по начин, по който Домусчиев да бъде освободен от заплащането на неустойката. Всъщност по приватизацията случаите на изпълнение са много малко. Почти няма. Също така няма и осъдени за заплащане на неустойки заради неизпълнението. Това беше целта на приватизацията – разпределянето на ресурсите, които бяха на българския народ и държава на определени от ДС кръг хора. И интересно дали ще бъде осъден Домусчиев. Защото понякога се разиграват и фарсови процеси – когато искът е неиздържан и некадърно написан, или са изпуснати срокове, или много често – в самия договор така са заложени неустойките, че да няма начин те да бъдат изискани. ОТКРИТ УРОК ПО ПОЛИТИКА. Руският президент Владимир Путин награди вчера Малинов – Председателят на национално движение „Русофили”, с руския орден „Дружба”. И руснаците подчертаха, че ще следят дали Малинов няма да бъде преследван и наказан заради това награждаване. На практика това беше показно по политика. А нашите български власти излязоха пълни глупаци. Сега полезен ход нямат. Защото Путин по ясен начин показа, че няма да допусне хора, които харесват и обичат Русия, да бъдат преследвани заради това. Самият шпионски скандал в България беше истински фарс, по-скоро като показно мероприятие за пред САЩ, отколкото с някакъв реален ефект. Само се чудя преди нашите пишман-политици да тръгнат да се мерят с Русия и да наказват хора, които имат вина, че са русофили, дали да не попрочетат някоя и друга книжка по дипломация и политика. Или поне да попитат по-знаещи от тях. „НЯМА ТАКАВА ДЪРЖАВА” ИСКА РЕГИСТРАЦИЯ. Днес партията на Слави Трифонов внесе документи в Софийски градски съд за регистрацията си. Тепърва документите ще се разгледат от съда и до месец трябва да има заседание след проверка на списъците. Топката е в съда, който трябва да провери спазването на закона. Да се надяваме, че стартът на партията ще бъде по-добър от старта на телевизията, която разочарова с качеството и сценария си. Но все пак за всеки трябва да има по нещо. Слави Трифонов си има специфичен електорат, жадуващ за Спасител, така че с интерес можем да очакваме шоу на макс. Интересното е дали ще се съюзят с Мая Манолова. Преди време бях казала, че и двамата са проекти на статуквото за промяна на лицето на властта без промяна на същността й. ВАКСИНИТЕ И СЪДЪТ. Административният съд в Сливен  , че е дискриминационно да не се допуска неваксинирано дете в детската градина. Това е една от големите полемики в последно време между родителите. И въпросът става все по-актуален със затягане на контрола при поставяне на ваксините. Личното ми мнение е, че не може да се рискува животът на децата заради слухове. Поне за сериозните и летални болести. Защото именно благодарение на ваксините вече няма едра шарка. Никой не умира и от бяс. Тетанус, дифтерит, малария, са болести, които вече са почти изкоренени благодарение на честите ваксини на децата. И ако трябва да избирам между някакви странични ефекти и това да гледам как детето ми агонизира от тетанус, изборът е ясен. Но както всяко друго нещо, не трябва да се прекалява. Противогрипни ваксини и прочие, нито са задължителни, нито необходими, защото здрав организъм спокойно може да се справи с тези заболявания. Имунната система трябва да се подпомага, а не заменя. Но е крайно време за сериозна обществена дискусия с компетентни професионалисти за ваксинирането, като се каже цялата истина и за плюсовете и за минусите. За да нямаме след няколко години епидемии от едра шарка, дифтерит и т.н. ЛЮБОВ И ОМРАЗА. Менда Стоянова днес се възмути, че хората от омраза гласували срещу ГЕРБ. Това е добре. Осъзнават, че голяма част от народа ги мрази. А омразата е силно чувство. Тя не е недоволство или примирение. Тя е любов, преминала в омраза, която унищожава заради разочарованието и убитите надежди. И вместо да се възмущават защо народът им ги мрази, да се запитат с какво са предизвикали тази омраза. Че гетата ги обичат, вече разбрахме. Платената любов обаче винаги излиза скъпо. Много, много скъпо, особено в политиката! Адв. Елена Гунчева  ", "date": "2019.11.06", "title": "ГЕРБ осъзнават, че голяма част от народа ги мрази"}
{"url": "http://www.classa.bg/%D1%81%D0%B2%D1%8F%D1%82/item/401747-%D0%BD%D0%B0%D0%B4-200-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B1%D0%B0%D0%BD%D0%BA%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D1%81%D0%B8-%D0%B7%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%BE-%D0%B5%D0%B2%D1%80%D0%BE", "text": "Асоциация от над 200 частни немски банки поиска издаването на дигитално евро. Според документ, публикуван на 30-ти октомври, Асоциацията на немските банки, лобистка група за повече от 200 частни банки, призовава за издаването на „програмируемо дигитално евро“. Групата очерта въздействието от криптовалутата на Facebook, привличайки по-голямо регулаторно внимание, като сега създателите на политики проучват финансовата система в дигиталната епоха. Преди всичко политиците признаха, че тази инициатива поставя въпроса как ще изглежда глобалната парична система в дигиталната ера и кой ще я оформи в бъдеще. Асоциацията твърди, че валутите трябва да останат с държавна подкрепа, за да се избегне “хаос и нестабилност”. Няма съмнение, че отговорността за паричната система лежи и ще продължава да лежи на суверенните национални държави. Следователно всяка валута, предоставена от банки или от други частни компании трябва да се вписва в определена от държавата система. Всичко друго в крайна сметка би довело до хаос и нестабилност. Лобистката група обаче призова за издаването на цифрово евро и за създаването на общоевропейска платформа за плащания, която да приведе финансовите системи в дигиталната ера. Според документа, немските частни банки признават „големия потенциал” на дигиталните пари и са готови да изиграят своята роля, за да помогнат на законодателите и регулаторите да създадат необходимите основи за „дигитална иновация“.   ", "date": "2019.11.06", "title": "Над 200 германски банки обявиха подкрепата си за дигитално евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401748-%D0%BD%D0%BE%D0%B2%D0%B8%D1%82%D0%B5-%D0%B5%D0%BD%D0%B8%D1%87%D0%B0%D1%80%D0%B8", "text": "Пипалата на еврооктопода проникват дълбоко в структурата на държавата и поглъщат душата на народа Всеки божи ден нашият изстрадал български народ се бори не само да изкарва хляба си, да плаща непосилни данъци и такси, но и да защитава домът и семейството си. Войната срещу децата и потъпкване правата на родителите им, е поредният смъртоносен токсичен облак, идващ от запад, който застрашително пълзи над нас и ни държи в непрестанно напрежение и стрес, този път заради „Националната стратегия за детето 2019-2030 г.” Истанбулската конвенция е обявена за противоконституционна, Пакта за миграция е подписан с „въздържал се”, но въпреки това в Стратегията за детето са заложени текстове от тях.  Отново, както в Истанбулската конвенция, читателят още в началото на документа се сблъсква с много неразбираеми думи и изрази. Ето някои от тях: - деинституционализация; - социална фрагментация и синергия; - хоризонтален и интегрален характер на публичните политики; - сегрегиране; - маргинализация; - разширени семейства; - формална грижа; - трагетирани услуги; - резидентни услуги; - adhos пренасочване; - дете-центриран подход; и други. Във въведението на новия стратегически документ се упоменават  усилията  на публичните институции и граждански общества, както и  отправните точки  за разработване на документа, а те са: Конвенцията за правата на детето на ООН, Хартата за правата на човека на ЕС, както и основните сфери на въздействие, формулирани в Софийската стратегия на Съвета на Европа, държавни институции във всички сфери на обществото, но  никъде не са споменати родителските организации, родителите, семействата . Същото е и в раздел III, където се цитират основните принципи и подходи. В Принципа за най-добрите интереси на детето, в Принципа за недопускане на дискриминация, в Право на участие, в Право на живот, оцеляване и развитие  –  държавата, както и всички нейни отговорни институции са включени,  но родителите – не! Разбира се обаче, че главната фигура при прилагане на Стратегията за детето ще бъде председателят на Държавната агенция за закрила на детето. „С цел разработване на посочените оперативни документи за изпълнение на Стратегията към Националния съвет за закрила на детето „ще се създаде  Междуведомствена работна група , председателствана от Председателя на Държавната агенция за закрила на детето (ДАЗД), в чийто състав ще се включат експерти от органите по закрила на детето, други държавни институции и  представители на неправителствени организации (?) , развиващи дейност в области, свързани с гарантиране на правата на децата.” Малко по-надолу на стр. 48 в „Механизми за управление и координация” се казва: „За постигането на целите на Стратегията следва да се предвидят механизми за нейното ефективно и ефикасно прилагане, мониториране и актуализация. Имайки предвид настоящата законодателна рамка, отговорността за тези дейности следва да се възложи на Председателя на ДАЗД, като специализиран орган за закрила на детето в България и в качеството му на Председател на Националния съвет за закрила на детето (НСЗД). ДАЗД отговаря както за координацията на ефективното изпълнение на решенията на Съвета, така и за изготвянето на годишен преглед и периодични мониторингови  доклади за резултатите от прилагането на Стратегията  и на механизмите за нейното изпълнение, които НСЗД разглежда  и  одобрява . С оглед  ефективното наблюдение и оценка на прилагането на приетите стратегически решения  се предвижда и  външна междинна оценка  на въздействието на стратегията и изпълнението на  Пътна карта  за нейното прилагане, която да информира за необходимостта от промени в стратегическите и/или оперативните документи.” (…) „Планират се  две редовни независими външни оценки  на въздействието (междинна и в края на периода).”   Не е ли това съвместна работа с  GERVIO ?  ДАЗД ще създаде „ Механизъм за наблюдение и оценка , чрез участието на всички отговорни държавни институции, като това включва и осигуряването на необходимите данни, включително и от  изследвания на домакинствата ”. Т.е., законно влизат в къщата ти и отварят хладилника. Виждат, че няма кой знае какво в него и проверителят решава, че родителят не може да отглежда правилно детето, за което съобщава на съответната държавна институция. Тя от своя страна задвижва машината и изпраща свой представител заедно с полицаи, които по най-болезнен начин разкъсват завинаги връзката между родител и дете. Оттам нататък съдбата на детето е неясна. В България много лесно може да се одържавят децата на 9 9 % от семействата.  Стотици хиляди българи в активна възраст са безработни и едва смогват да издържат семействата си. Но според Стратегията всичко ще се съизмерва с европейските мерки на отглеждане на децата, които са много по-високи от българските.  При положение, че страната ни е на първо място по бедност в ЕС! Стратегията предложена от правителството е вредна и по отношение насилствено отнемане деца от семействата им  само заради повишен тон на родителя, пошляпване поради непослушание или лоши оценки, пропусната имунизация, по донос на отмъстителен съсед или със  SMS  например. В Истанбулската конвенция - по-точно в Обяснителния й доклад, има клаузи свързани с наказания за отнемане на децата от родителите и предаването им на джендър приемни семейства или настаняването им в държавни институции. Точно  по същия начин, както се  прилагат вече от страховитата сексуална полиция  GREVIO  в други страни ,  така и у нас ще се изземват насила деца, за да бъдат гледани и възпитавани от държавата, ако този документ се приеме. „Съгласно чл. 20а от Закона за закрила на детето, към  всяка община се създава Комисия за детето  с консултативни и координационни функции, в която участват представители на общинската администрация, областната дирекция на Министерството на вътрешните работи, Регионалното управление на образованието, Регионалната здравна инспекция, дирекция „Социално подпомагане”, местната Комисия за борба срещу противообществените прояви на малолетните и непълнолетните, както и на юридическите лица с нестопанска цел и други, които осъществяват дейности по закрила на детето”. „В съответствие с чл. 19, ал 1 от Закона за социално подпомагане и чл. 36 ал 1, 2 и 5 от Правилника за прилагане на ЗСП към Областния управител  се създава Звено за координация, мониторинг и оценка  на областните стратегии за развитие на социалните услуги.” Това е обвързаността на институциите в България. Но всичко във всички документи - сегашни и бъдещи, ще бъде съобразено с: Конвенцията на ООН за правата на детето, Закона за социално подпомагане, Световната банка, Европейската рамка на ключовите компетентности, ЕС, Световната здравна организация, УНИЦЕФ, Правилата на ООН за закрила на ненавършилите пълнолетие лица, лишени от свобода, Подхода на ООН към правосъдието за деца,  Prison   Fellowship Internatioal    Основните принципи на ООН относно използването на възстановителни правосъдни програми по наказателни дела, Помагалото на УНИЦЕФ за отклоняването и алтернативите на лишаването от свобода и др. Не се учудвам, че карат адвокатите да стават доносници, тъй като стратегията поощрява доносничеството. Например на стр. 40: „Интегрираният подход предполага  информационна свързаност между всички заинтересовани страни . Интегрираните  база данни са в основата на успеха на интегрирания подход  в политиките за детето и родителите му.  С поделянето на обща информация  за детето е  отправната точка за разбирането на конкретната ситуация на детето и неговите родители , за да се планират  мерки от страна на системите и на професионалистите . Интегрирането на данните трябва да се планира  както вътре в отделните системи, така и между тях, за да може всяка необходима информация за детето  да води до адекватна образователна подкрепа, лечение, мерки за сигурност и закрила, както и други форми за подкрепа  за целта следва да бъде създаден интеграционен модул, позволяващ координиран и защитен обмен на данни за децата чрез различни нива на достъп между отделни информационни системи и подсистеми  (…). Работещите в системата на здравеопазването, образованието, социалните услуги и в системата за закрила на детето, както  и полицията , а когато се налага –  прокуратурата и правосъдната система , трябва да бъдат в постоянна връзка помежду си  за всяко дете и родител”. За ефективното изпълнение на Националната стратегия за детето „ще бъдат предложени  нормативни промени , които да подобрят координацията и интегрираната работа между отделните политики.” Но да се върнем на проверката дали в Стратегията за детето са вмъкнати текстове от Истанбулската конвенция и Пакта за миграция. 1. В духа на Истанбулската конвенция:  Период на детство и юношество (7-13/14-18 г.): „Повишаване на информираността за сексуалното здраве, превенцията на ХИВ/СПИН, рисковото сексуално поведение и ранната бременност”. Сексуално здраве при 7-годишните?  „Осигуряване на здравни услуги подходящи за младите хора, включително и осигуряване на достъп до здравно и сексуално образование за децата и младите хора  във  и  извън  училище”.  „Повишаване на нивото на информираност на населението и здравното обучение и възпитание на децата и техните родители по различните аспекти на профилактиката на  оралните  заболявания”. Две мъгляви точки от Ранна детска възраст (0-6/7 г.) „Приемане на стандарти за ранно детско развитие и ориентиране на практиката в детските ясли и детските градини към тяхното постигане”. В друг раздел   „Въвеждане на стандарти за качество на грижите в  детските ясли и предучилищното образование в съответствие с  европейската рамка за качество за услугите за образование и грижи в ранна детска възраст ”. Каква обаче е тази Европейска рамка не се казва. В   се посочват ангажираните с директно прилагане на Стратегията. „Надграждане на квалификацията, знанията и уменията на  персонала , ангажиран в системата на предучилищното образование и детските ясни за осигуряване на пълноценна грижа за ранното детско развитие на всяко дете, включително на децата със специални образователни потребности с отчитане на  ключовата роля на играта.” В приложението на документа, накрая, където се отнася за възрастова група от 7-14 г. и 15-18 г.) в   се казва: „Мерки за насърчаване на промяна в социалните норми по отношение на съществуващи вредни практики – детски бракове и ранни съжителства, и прилагане на програми  за овластяване на момичетата  и развитие на жизненоважни умения.”  Същата терминология, както е и в Истанбулската конвенция!!! Особено тревожни са мерките заложени в  раздел:  „Области на въздействие и стратегически цели”, в точка „Очаквания към 2030 г., където е записано: (…) т. 2 „Намаляване на броя на децата живеещи в пренаселени жилища, до достигане на средните стойности на държавите в ЕС.”  И това, при положение, че демографският срив в страната е доказан и според световната статистика България е с най-бързо топящото се население и с най-ниска раждаемост в света. А какви са средните стойности на държавите в ЕС не се казва. . „В училищата вече ще са въведени програми за здравословен начин на живот,  сексуално поведение  и здраве, ХИВ/СПИН, психотропни вещества.”  „Увеличаване на дела на децата във възрастовата група 0-7 г., които са обхванати от  услуги за ранно детско образование  и грижа, с цел постигане на 33% обхват сред 0-3-годишните и 95% обхват за 4-7-годишните в  съответствие с целите на Европейския съюз .” Какви са целите на ЕС не се казва. Интересно как ще образоват пеленачетата? Още за Ранна детска възраст (0-6/7 г.):   „Въвеждане на стандарти за качество на грижите в детските ясли и предучилищното образование, в съответствие с Европейската рамка за качество за услугите за образование и грижи в ранна детска възраст”. Каква е Европейската рамка не се цитира. 2. В духа на Пакта за миграция: Стр. 18 – „На първо място, това са идентифицираните дълбоки промени в сферата на молбилността и на  миграцията . Бъдещите граждани на България  ще живеят сред хора  притежаващи  различна културна идентичност . Придобиването на ясни ориентири по отношение на собствената им идентичност, формирането на култура на толерантност, разнообразна езикова компетентност, на способност за бърза адаптация и на емоционална интелигентност ще имат все по-съществено значение за пълноценното развитие на детето в България”. Явно българското правителство отдавна знае, че със сигурност Пакта за миграцията ще се прилага и в България.  „Осигуряване на условия за развитие на приобщаващо образование, насочено към отчитане на образователните потребности на всяко дете, както на талантливите, така и на децата и учениците със специални образователни потребности, от  етническите малцинства, от семействата на мигранти и на бежанци .”  „Изграждане на приобщаваща среда чрез кампании и дейности, насочени към запознаване с културата на различни етноси и националности и преодоляване на  стереотипите , свързани с тях.” В параграф „Ключови мерки”.   „Развиване на стандартите за приобщаващо образование на всички деца, включително и деца с увреждания, от ромската етническа група, бежанци и мигранти.” . „Нормативни промени, въвеждащи задължение за изграждане на приобщаваща среда с цел приобщаването на децата с увреждания, децата от различни етнически произход и децата от различни уязвими групи”. В приложението накрая „Период на детство и юношество (7-13  и 14-18 г.) –  . „Изграждане на приобщаваща среда чрез кампании и дейности, насочени към  запознаване с културата на различни етноси и националности и преодоляване на стереотипите, свързани с тях.” И още подобни текстове пръснати из целия документ. Какво ще последва от всичко това?  Ясно и категорично в Стратегията се казва: 1. „ Закриване на всички Домове за медико-социални грижи  за деца с недопускане на предоставянето на резидентна грижа за деца на възраст 0-3 години, с изключение на предоставянето на резидентна грижа на деца с трайни увреждания. 2.  Закриване на всички Домове за деца , лишени от родителска грижа и ограничаване на престоя на децата в резидентни услуги”. След като тези домове се закрият, децата се отдават на приемни семейства, бих добавила аз, защото няма къде на друго място да отидат. 3. „ Отпадане на регулативните механизми на НЗОК  за прегледи и изследвания на децата и разширяване на списъка на  лекарствените продукти и консумативи за деца  за домашно лечение, както и на медицинските изделия, заплащани от НЗОК”. Фармацефтичните компании ще забогатяват още повече за сметка на децата и родителите им. Всичко това, което е в Стратегията на детето ще бъде не само съобразено с документи на ООН, УНИЦЕФ, СЗО, ЕС и пр., но ще бъдат създадени от българските властници още много нови документи, които ще променят или допълнят и други закони в България. Ето някои от тях посочени в Стратегията: 1.  Нов Закон за детето; 2. Нормативни промени, които да подобрят координацията и интегрираната работа между отделните секторни политики; 3. Разработване на средносрочни тригодишни национални програми; 4. Пътна карта за изпълнение на Стратегията; 5. Нови механизми за събиране на данни; 6. Национална програма за десегрегация в сътрудничество с общините в република България; 7. Национални стандарти за ранно детско развитие; 8. Закон за детето и семейството; 9. Мерки за превенция на разделянето на децата от семействата; 10. Нов закон за социалните услуги и подзаконовите актове към него; 11. Нов подход към жилищната политика, към социалното и към семейното подпомагане; 12. Система за детско правосъдие, ориентиране към правата на децата; 13. Създаване и прилагане на адаптирани процедури за участие на деца в административни, граждански и наказателни производства; 14. Ратифициране на Трети факултативен протокол към Конвенцията на ООН за правата на детето; 15. Механизъм за наблюдение и за оценка;  и други. Нищо от това,  което се предлага в „Националната стратегия за детето 2019-2030 г.”  не е в полза на детето . Децата не могат да се отглеждат от държава, която е абдикирала във всички области и се е доказала като некадърен стопанин. Управляващите не могат да се справят със сираците и безпризорните, с 12-годишните болни от СПИН, малолетни проститутки, агресивни малки деца пристрастени към алкохол и наркотици и пр., а са тръгнали да се бъркат в традиционните отношения и възпитание на децата, които растат и се отглеждат в нормални, здрави семейства. Новият кръвен данък на практика ще нанесе страшни психични травми на тях, родителите и близките им за цял живот. Това, което искат да причинят политиците на народа ни, е престъпление. Според тях агонията ще продължи 12 години. Явно  между 2019 и 2030 г. унищожаването на българското семейство трябва да стане факт . До тогава ще пеем тъжната-претъжна народна песен: А после всичко ще утихне. За жалост в България са допуснати много неправителствени организации финансирани от чужди държави, организации и граждани, които не само са влели, вливат и ще продължат да вливат пари в дженръд-идеологията и унищожаването на християнските ценности и семейство, но вече са заели и влиятелни позиции в държавното управление и институции в различни области на българското общество. Пример за това е, че представители на неправителствени организации са участвали в съставянето на Националната стратегия за детето. Да не говорим за подписаните международни договори за милиарди, които се изливат с цел налагане и прилагане на развратната идеология в България. Това, което се случва в момента, е само началото. Очакват ни тъмни времена. Сега усилено се съставят и подписват от представителите на отделните държави, включително и от България, документи. Скоро те ще започнат да се прилагат в ежедневния ни живот. Въпрос на време е. В някои страни вече е започнало. Стенанията им обикалят света, но е твърде късно. А когато това стигне и до нас, тогава ще разберем истинския им сатанински смисъл, защото злото ще влезе в домовете ни и никой няма да бъде пощаден. Тогава няма да има и кой да ни защити, защото всичко ще е превърнато в закони. А законите, искате или не искате, трябва да се спазват.    ", "date": "2019.11.06", "title": "Новите еничари"}
{"url": "http://www.classa.bg/%D1%81%D0%B2%D1%8F%D1%82/item/401749-24-%D0%BA%D0%B0%D0%BD%D0%B0%D0%BB-%D1%81%D1%82%D0%B0%D1%80%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%C2%AB%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%94-2%C2%BB-%D1%89%D0%B5-%D0%BF%D1%80%D0%B5%D0%BA%D1%8A%D1%81%D0%BD%D0%B5-%D1%82%D1%80%D0%B0%D0%BD%D0%B7%D0%B8%D1%82%D0%B0-%D0%BD%D0%B0-%D0%B3%D0%B0%D0%B7-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0", "text": "Изпълнителният директор на концерна \"Нафтогаз\" Юрий Витренко заяви, че пускането на газопровода \"Северен поток - 2\" ще означава, че няма да има транзит на руски газ през Украйна. Както обаче Витренко каза в интервю за „Телеканал за новини 24“, ако Русия и Украйна не се споразумеят за нов договор за транзит на газ, украинската газотранспортна система (ГТС) може да бъде полезна за алтернативни варианти за транспортиране или съхраняване на газ. Стартирането на \"Северен поток-2\" ще означава, че няма да има транзит на руски газ през Украйна. За това в интервю за „Телеканал за новини 24“ заяви изпълнителният директор на концерна \"Нафтогаз\" Юрий Витренко. Според него липсата на транзит на руски газ ще означава загуби за украинската икономика и ще направи рисковете за сигурността по-критични. „ , подчерта той. В случай обаче, че Русия и Украйна не се споразумеят за нов договор за транзит на руски газ до Европа през газотранспортната система на Украйна, газотранспортната система може да бъде полезна за алтернативни варианти за транспортиране или съхраняване на газ. По-специално в нея може да се изпомпва водород, който ще бъде използван за запазване на енергията, генерирана от възобновяеми източници. „ , каза Витренко. Освен това украинската ГТС може да действат като един вид енергиен мост между Румъния и Словакия с Полша. В този случай обаче трябва да се разбере, че и двата алтернативни варианта за използване на украинската газотранспортна система няма да донесат толкова приходи, колкото транзитът на руски газ.    ", "date": "2019.11.06", "title": "24 канал: Стартирането на «Северен поток — 2» ще прекъсне транзита на газ през Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401750-%D0%B4%D0%BE%D1%86%D0%B5%D0%BD%D1%82%D0%BA%D0%B0-%D0%BE%D1%82-%D1%81%D1%83-%D1%88%D0%BE%D0%BA%D0%B8%D1%80%D0%B0-%D0%B6%D0%B8%D0%B2%D0%B5%D0%B5%D0%BC-%D0%B2-%D0%BB%D0%B5%D0%B4%D0%BD%D0%B8%D0%BA%D0%BE%D0%B2%D0%B0-%D0%B5%D0%BF%D0%BE%D1%85%D0%B0,-%D1%89%D0%B5-%D1%81%D1%82%D0%B0%D0%B2%D0%B0-%D0%BE%D1%89%D0%B5-%D0%BF%D0%BE-%D0%B7%D0%BB%D0%B5", "text": "Наблюдават се тревожни климатични промени, които ще носят все повече необичайно време по света. Това съобщи доц. Елисавета Пенева от катедра \"Метеорология и геофизика\" към Софийския университет \"Св. Климент Охридски\". Голямата двуседмична ноемврийска аномалия продължава с пълна сила! Пикът ще е...    Доц. Елисавета Пенева    В северното полукълбо и високите ширини те са по-видими. Това се вижда от ледената покривка, която намалява, и самата температура се повишава.     Проф. Рачев със страхотна новина: Иде второ циганско лято „Ние до голяма степен допринасяме, но в историята на Земята е имало и доста по-топли епохи от нашата. Ние живеем в ледникова епоха, което означава, че големи части от повърхността са покрити с лед - както Антарктида и Арктика. А в историята на Земята е имало много дълги епохи, в които средната температура е била с 5-7 градуса по-високи от сегашната. Така че за Земята не е нещо необичайно\", обясни Пенева в сутрешния блок на БНТ. „Процесите са обратими\", добави експертът.", "date": "2019.11.06", "title": "Доцентка от СУ шокира: Живеем в ледникова епоха, ще става още по-зле"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401751-%D0%BA%D0%BE%D0%B5-%D0%B4%D0%B5%D1%82%D0%B5-%D0%B5-%D0%B2-%D1%80%D0%B8%D1%81%D0%BA-%D0%B2%D1%8A%D0%BF%D1%80%D0%BE%D1%81-%D0%B7%D0%B0-290-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "  Член 47 от Конституцията на Република България постановява, че “отглеждането и възпитанието на децата до пълнолетието им е право и задължение на техните родители”. За проблемите свързани с новото социално законодателство се изговори много. Поради медийния похлупак интересът е огромен. Фейсбук групата Национална група “Родители обединени за децата” вече надхвърли 204 000 члена. В същото време чуваме изказвания от рода на: “Няма да вземаме масово деца!”, “Какво ще ги правим тези деца, като ги вземем?”.      Те силно напомнят за култовата реплика “Истанбулската конвенция не противоречи на Конституцията!”. Както тогава, така и сега, управляващите отказват диалог с хората. Става дума за пари, власт, деца и национална сигурност. В този материал ние ще обърнем внимание на някои ключови концепции на действащото и ново законодателство за закрила на детето. За съжаление няма как да минем без цитирането на текстове от закони. Tе са важни за изясняването на четири ключови понятия - “дете в риск”, “насилие над дете”, “мултидисциплинарен екип” и “частен доставчик на социални услуги”. Конституцията гарантира неприкосновенност, но не и при наличие на “дете в риск” По Конституция и много международни конвенции държавната машина няма право да се намесва на родителите как си възпитават децата. Това е така за всяко дете, освен ако детето не попадне в категорията “дете в риск”. “Дете в риск” се явява границата, от която нататък държавата има право да да се намесва. А едно дете става “дете в риск” след сигнал (включително анонимен) и преценка на социален работник. Какво според закона е “дете в риск” и “насилие над дете”? От Министерството на труда и социалната политика може би ще посочат, че има ясни критерии кога едно дете попада в тази опасна категория. Ще говорят за деца жертви на тежки престъпления. Но за да сме точни нека видим какво пише в закона:  Гореописания текст е сам по себе си много широко скроен, но нека видим какво разбира законодателят под термина “насилие на дете”:  Всеки, който е възпитавал е запознат, че взаимоотношенията родители - деца не винаги са хармонични. Особено когато детето чуе думата “не”. Дори на неопитни родители става ясно, че съгласно закона  НЯМА ДЕТЕ, КОЕТО ДА НЕ МОЖЕ ДА БЪДЕ ОБЯВЕНО ЗА ДЕТЕ В РИСК . А това автоматично би разрешило на социалния апарат да се задвижи. Ако поиска. Дори по анонимен сигнал. От тук нататък решава социалния работник и впоследствие неговия “мултидисциплинарен екип”. В съда може да се обжалва много по-късно. Това е процедурата и когато става дума за задължителните социални услуги като извеждане на дете от семейството. НПО-та ще решават съдбата на  “дете в риск” Мултидисциплинарните екипи  (новите тричленки; в сила от 1-1-2020 г.) са комисии, които решават какво да се прави с дадено “дете в риск”. Ето какво пише в последните промени на Закона за закрила на детето и новия Закон за социалните услуги:  Доставчик на социални услуги? Не са ли това общините? Да, ама не съвсем. Ето какво пише в новия закон за социалните услуги: Конфликтът на интереси е очевиден И какво излиза - НПО и частни фирми ще предлагат социални услуги, включително и задължителни. От тях ще печелят милиони. Държавата (т.е. ние ще плащаме). Те (НПО и частни фирми) също така ще решават дали детето има нужда от тези услуги или не. Това не е ли конфликт на интереси? Националната сигурност е под заплаха Според новите закони НПО и частни фирми ще предлагат социални услуги няма нужда да са регистрирани и лицензирани в България. Т. е. норвежец представител на норвежка фирма ще има право да участва в “мултидисциплинарния екип”, който решава съдбата на българско дете? Какво по-ценно имаме от децата? Ако не можем да ги защитим за какво са ни и Българската армия и службите за сигурност? Заключение И така нека да обобщим. При “добро желание” (разбирай “финансов интерес”) всяко дете може да бъде обявено за “дете в риск”. Дали е заради наказание, дърпане на ухо, пренебрегване или “липса на подкрепяща среда”. От тук нататък решава социалния работник и неговия мултидисциплинарен екип. А в него може да участва и представител на частно НПО, което предлага социални услуги. Включително такива услуги, които ще бъдат наложени на конкретното “дете в риск”. Основни права и свободи гарантирани от Конституцията - потъпкани. Съдебно решение - в началото на процеса не се изисква. Правила срещу конфликт на интереси - няма. Отговорност за неправомерни действия на чиновника - няма. Отговорност на ЧДСУ - няма.  Има ли все още някой, който да твърди, че всичко със социалното ни законодателство е наред? Че промените влизащи в сила на 1 януари 2020 г. “били само козметични”. Ако има такива би трябвало да ги заподозрем или в наивност или в алчност, породена от 290-те милиона лева предвидени в бюджет 2020 г. [7] за социални услуги.  И остава въпросът за медийното затъмнение. Не е ли съмнително, че популярни телевизионни водещи, министри и представители на НПО повтарят в скъпи телевизионни студия твърдението, че “няма проблем със законите за детето”. В същото време не рискуват да започнат публичен диалог с нарочените от тях “паникьори”.  Не, дами и господа телевизионни водещи. Не ние сме паникьори. Вас ви е страх от темата.  ________________", "date": "2019.11.06", "title": "Кое дете е в риск - въпрос за 290 милиона лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401752-%D0%BD%D0%BE%D0%BC%D0%B5%D0%BD%D0%BA%D0%BB%D0%B0%D1%82%D1%83%D1%80%D0%B0%D1%82%D0%B0-%D0%BE%D1%89%D0%B5-%D0%BB%D0%B8-%D0%B5-%D0%BD%D0%B0-%D0%B2%D0%BB%D0%B0%D1%81%D1%82", "text": "30 години след 10 ноември нейните издънки още налагат санкции, ако някой си позволи критично мнение. Към 11,15 вчера “24 часа” вече бе глобен за оповестяване на междинни резултати от екзитполовете. Това сегашният изборен закон забранява. Мотивите на легислатурата са неубедителни, смята се, че конформистите сред избирателите гледат накъде духа вятърът и гласуват за победителите, което според законотворците изкривявало изборните резултати.     Абсолютен пържен въздух са тези мотиви. В наши дни конформистите, ако има толкова много такива, имат десетки начини да научат как върви гласуването, сред които честното съобщаване на данните е най-малкият проблем. “24 часа” положи немалко усилия тази забрана да бъде премахната, но изненадващо между две четения на законопроекта тя някак си възкръсна. Много се чудихме защо? Единственото обяснение е, че тя е много необходима, за да не се виждат разни мушингии, които се случват по време на избори. Например внезапното пристрастие на определени групи от населението към даден кандидат или партия. Това е т.нар. контролиран вот. Жителите на определени квартали или пък работещите в определени фирми или определени възрастови групи гласуват като един. Това ерозира силно демокрацията. Ще дам пример с двете най-големи страни в света - Китай и Индия.     Индия има формално блестяща демокрация, наследена от англичаните, а Китай - еднопартийна комунистическа система. Въпреки това Китай се развива по-добре и има по-добре действаща система за подмяна на ключовите кадри с по-подготвени. Причината за това е, че в Индия контролираният вот е масов и демокрацията става фасадна, докато в Китай, макар и в рамките на еднопартийната система, има истинска борба за власт. С тази забрана България върви по пътя на Индия - формална демокрация, като разни кланове контролират избирателите и получават винаги мнозинство. Според нас трябва да се въведе в закон единен консорциум от социолози, които да покрият с екзитполове цялата страна и данните да се съобщават през ЦИК, които да са възложители на това проучване. В момента три социологически агенции провеждат проучване за едни и същи градове, а в същото време не е ясно кой точно прави такива сондажи за останалите 12 и доколко са достоверни данните, които излизат от партиите. Но поради липса на по-достоверни те се разпространяват и от медиите, след като вече са добили публичност чрез неформални партийни мрежи за влияние и онлайн социални мрежи. Относно глобите на “24 часа” от първия и втория тур на изборите. Те са само по сигнали на лицето Никола Николов Вапцаров, активист от предизборния щаб на загубилата Мая Манолова. Разбира се, той има право да сезира ЦИК за каквото си иска, но сякаш е нормално ЦИК да се замисли откъде произтича фиксацията му върху “24 часа”, а не върху някоя друга медия, която също съобщава изборните резултати с петокласническо чувство за хумор като надбягване на зебри. Никола Вапцаров е фиксиран върху “24 часа” заради интервю на поета Марин Георгиев, в което той говори за документалната си книга “Третият разстрел”, посветена на поета революционер и просъветски активист Никола Вапцаров. Марин Георгиев казва буквално следното: “По това време братът на Никола Йонков Вапцаров - Борис, овластен като член на БКП, активно участва в тези процеси и до края на живота си получава висши партийни постове, включително е бил и член на ЦК на БКП. Децата му завършват образованието си в чужбина - привилегия, достъпна само за елита, управляващ страната. Неговият син Никола има дълга дипломатическа кариера и семейството им се ползва от всички привилегии на властта. А днес внукът на члена на ЦК на БКП Никола Николов Вапцаров, кръстен неслучайно на името на поета, все още се носи на крилата на комунистическата пропаганда от времето на тоталитаризма. Според мен Н. Вапцаров-младши неслучайно оглавява щаба на Мая Манолова: това е тест към столичани доколко е “жив” Никола Вапцаров-старши, доколко образът му въпреки неговите “клеветници” и “убийци” като мен (някои и досега ме наричат убиец) може да бъде употребен от другарите отново. Изборите ще дадат отговор на въпроса ви, така че аз ще замълча, за да не наруша изборния закон.” Тези думи на Марин Георгиев разгневиха Никола Николов Вапцаров, който си отмъщава на вестника чрез конфискационните глоби, които налага ЦИК. Това е злоупотреба с право и не бива да се допуска. Също така е напълно неприемлив натиск срещу свободата на изразяване, защото, като налага тежки санкции на изданието, се прави опит да бъде забранено да се изказва Марин Георгиев. Защото, като имаш серия от глоби, щеш не щеш, се замисляш дали не трябва да си осигуриш по-комфортно съществуване, ако угодиш на издънките на комунистическата номенклатура. Може би сме наивници, но си мислехме, че 10 ноември дойде преди 30 години и вече е свободно гражданите да изразяват открито позициите си без страх от санкции.", "date": "2019.11.06", "title": "Номенклатурата още ли е на власт?"}
{"url": "http://www.classa.bg/%D1%81%D0%B2%D1%8F%D1%82/item/401733-%D0%B5%D0%BC%D0%B8%D0%BD%D0%B5%D0%BC-%D0%B1%D0%B8%D0%BB-%D1%81%D0%BF%D0%B0%D1%81%D0%B5%D0%BD-%D0%BE%D1%82-%D0%B5%D0%BB%D1%82%D1%8A%D0%BD-%D0%B4%D0%B6%D0%BE%D0%BD,-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D1%81%D0%BC%D1%8A%D1%80%D1%82-%D0%BE%D1%82-%D0%BF%D1%80%D0%B5%D0%B4%D0%BE%D0%B7%D0%B8%D1%80%D0%B0%D0%BD%D0%B5", "text": "Маршал Матерс, по-известен като Еминем в ролята си на хип-хоп и рап певец, е страдал дълго време от пристрастяване към алкохола и опиатите, от които успял да се измъкне с помощта на британския певец Елтън Джон, според новата биография на рапъра и Daily Mail.   Въпросната книга подробно описва, как американският певец, днес 47-годишен, е консумирал до 30 таблетки Викодин на ден и още няколко Диазепам, като е бил прибран в болница през 2007 г., след като е консумирал еквивалента на \"четири пакета хероин.\"   „Органите ми се проваляха, черният дроб, бъбреците ми... трябваше да ме подложат на диализа, не мислех, че мога да го направя. Краят ми щеше да бъде смърт \", признава Еминем, цитиран от Антъни Боза, автор на биографичната история „Еволюцията на Еминем \". След това артистът е преминал през криза на зависимостта, след убийството през 2006 г. на негов близък приятел рапър. Той се опитал да се рехабилитира самостоятелно, но отново пропаднал два пъти, преди неочакваното приятелство с Елтън на практика да му спаси живота. „Като музикална суперзвезда, с почти 30 години трезвост в битието си, Елтън Джон беше идеалният наставник, който помагаше и водеше Маршал\", казва Боза в книгата си. \"Двамата започнаха седмична програма за посещение и станаха много близки\", добавя той. Приятелството между двамата започва в началото на двадесетлетието: те бяха пяли заедно темата „Стан\" при връчването на наградите „Грами\" за 2001 г. Елтън Джон каза тогава, че Еминем, чиито текстове се считат от някои за хомофобски, „просто пише за това как стоят нещата. \" \"Не знаех, че той е гей. Наистина не ми пукаше\", каза Еминем през 2004 г. за Елтън Джон, след което британският певец в песен отговори с хумор и искреност: \"И аз те обичам\".", "date": "2019.11.06", "title": "Еминем бил спасен от Елтън Джон, на прага на смърт от предозиране"}
{"url": "http://www.classa.bg/%D1%81%D0%B2%D1%8F%D1%82/item/401735-%E2%80%9E%D1%84%D0%B0%D0%B9%D0%BD%D0%B5%D0%BD%D1%88%D1%8A%D0%BB-%D1%82%D0%B0%D0%B9%D0%BC%D1%81%E2%80%9C-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2%D1%8A%D0%BD-%D0%BE%D1%82-%D0%B5%D1%81-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Блокирайки началото на преговорите за членство в ЕС с Македония и Албания, френският президент Еманюел Макрон шокира и подкопа региона, чиято стабилност е свързана със стабилността на европейския континент, пише лондонският всекидневник „Файненшъл Таймс“. Статията е озаглавена „Новото ръководство на ЕС трябва да определи свои правила във външната политика.”    Вестникът коментира, че в случая с Македония ходът на Макрон показва лицемерието на ЕС, припомняйки, че Съюзът отдавна обещава началото на преговори за членство, ако страната намери компромис с Гърция относно името – условие, изпълнено с Договора от Преспа, който влезе в сила през февруари. „В интерес на истината, Макрон не беше сам в изразяването на резерви относно разширяването на ЕС към Югоизточна Европа. Дания и Холандия подкрепиха Франция в противопоставянето на преговорите за членство с Албания. Освен това, когато Европейският парламент прие резолюция в подкрепа на започването на преговори за членство с двете балкански държави, 136 евродепутати или почти 1/4 от гласувалите подкрепиха позицията на Макрон“, пише „Файненшъл Таймс“. Вестникът смята, че Макрон е прав, когато настоява, че Съюзът трябва да се съсредоточи върху вътрешните реформи, преди да приеме нови членове, оценявайки, че „най-важният проект на ЕС“ – 19-членната еврозона, остава наполовина изградена къща, а не достигат и широкоевропейски действия в някои области като миграцията и политиката за убежище. „Файненшъл таймс“ пише също, че са се появили слухове, че истинската цел на Франция е „трайно да затвори вратата на ЕС за Западните Балкани“ и вместо това да им предложи членство в т.н. европейска икономическа зона, която ще остави тези държави вън от политическите институции на Съюза и ще останат „европейци от втора класа“. „Неуспехите в Сирия и на Балканите са симптоми, които сочат несигурната позиция на ЕС в глобален аспект и неефективността на френско-германското сътрудничество. Но ако ЕС не може да оправи нещата пред своята врата, къде ще може?“, заключава в своя анализ „Файненшъл Таймс“.", "date": "2019.11.06", "title": "„Файненшъл Таймс“: Истинската цел на Франция - Западните Балкани вън от ЕС завинаги"}
{"url": "http://www.classa.bg/%D1%81%D0%B2%D1%8F%D1%82/item/401734-%D1%81%D0%B0%D1%89-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%83%D0%B2%D0%B5%D0%B4%D0%BE%D0%BC%D0%B8%D1%85%D0%B0-%D0%BE%D0%BE%D0%BD,-%D1%87%D0%B5-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D0%BF%D0%B0%D1%80%D0%B8%D0%B6%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Държавният департамент на САЩ официално уведоми Организацията на обединените нации (ООН) на 4 ноември, че желае да се оттегли от Пакта за изменение на климата, известен като Парижкото споразумение.   С това решение Вашингтон предприема първата стъпка от процеса на излизане, който ще продължи около година, съобщава Ройтерс.   Държавният секретар на САЩ Майк Помпео обяви изпращането на това уведомление до ООН, но подчерта, че САЩ ще продължат да „работят със своите глобални партньори за подобряване на устойчивостта към въздействието на изменението на климата и да се подготвят за реагиране на природни бедствия\". Помпео подчерта, че в международните дискусии за климата Вашингтон ще поддържа „реалистичен и прагматичен модел, подкрепен от регистър на реални резултати, показващ, че иновациите и отворените пазари водят до по-голям просперитет, по-малко емисии и източници на по-безопасна енергия. \" Президентът на САЩ Доналд Тръмп многократно критикува Парижкото споразумение, прието през 2015 г., пакт, който установява мерки за намаляване на емисиите на парникови газове. През октомври президентът нарече този документ \"тотална катастрофа\" с аргумента, че \"обещанията на бившия президент на неговата страна Барак Обама за намаляване на въглеродните емисии въз основа на този ангажимент биха влошили конкурентоспособността на САЩ\", пише вестник Washington Post.  ", "date": "2019.11.06", "title": "САЩ официално уведомиха ООН, че се оттеглят от Парижкото споразумение"}
{"url": "http://www.classa.bg/%D1%81%D0%B2%D1%8F%D1%82/item/401736-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%82-%D0%BF%D1%8A%D1%80%D0%B2%D0%B8%D1%82%D0%B5-%D1%82%D1%80%D0%B0%D0%BD%D1%81%D0%BA%D1%80%D0%B8%D0%BF%D1%86%D0%B8%D0%B8-%D0%BE%D1%82-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B8%D1%8F-%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Комитетът за разузнаване на Камарата на представителите на САЩ пусна първите транскрипции от показания при затворени врати в контекста на политическото разследване срещу президента Доналд Тръмп.   Едно от тези изслушвания, проведено на 11 октомври, бе съсредоточено върху бившата посланичка на САЩ в Украйна, Мари Йованович. Както бе съобщено дни по-рано, Тръмп освободил Йованович от длъжност през май, защото тя щяла да попречи на искането му Киев да разследва въпроси, свързани с бившия вицепрезидент на САЩ. Джо Байдън. Йованович каза в изявлението си, че през февруари е разбрала, че адвокатът на Тръмп, Рудолф Джулиани, се опитва заедно с двама партньори - които са арестувани - да бъде заменена като посланик в Украйна. Когато конгресмените я попитаха дали се е чувствала „застрашена\" тогава, Йованович отговори „да\". \"Един от висшите украински служители беше много разтревожен и той ми каза, че наистина трябва да се погрижа за гърба си\", казва бившата дипломатка според текста. Другият разкрит препис съответства на изявленията на Майкъл Маккинли, бивш помощник на държавния секретар Майк Помпео, който даде показанията си дни по-късно. Начинът, по който Йованович е била третирана, \"включи алармите и имаше много сериозен ефект върху морала\", каза Маккинли, който скоро след това подаде оставката си и обвини Помпео, че не подкрепя дипломатката. След разпространението на съдържанието на телефонно обаждане между Тръмп и неговия украински колега Владимир Зеленски, направено през юли, демократите обвиниха обитателя на Белия дом в неоправдан натиск върху Украйна да разследва демократа Байдън, който сега е кандидат за президент на изборите от 2020г. Президентът на САЩ заявява, че в контактите му с Киев не е имало нищо неподходящо и че той е търсил само сътрудничеството им както за проследяване на произхода на обвиненията за предполагаем сговор с Русия, така и за изкореняване на корупцията в Украйна, в която според Тръмп, е замесена газова компания, която доскоро имаше в своя съвет на директорите Хънтър Байдън, син на неговия - в момента - основен конкурент с оглед на изборите през 2020 г.", "date": "2019.11.06", "title": "Публикуват първите транскрипции от изслушвания в разследването срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/401737-%E2%80%9E%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81%E2%80%9C-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D1%82%D0%BE%D1%87%D0%B0%D1%82-%D0%B5%D0%B2%D1%80%D0%BE%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%B7%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Разследване на „Ню Йорк Таймс“, проведено в девет европейски страни за голяма част от 2019 г., разкри, че системата за субсидиране на земеделието, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия. Тесен кръг олигарси и приближени на политически лидери са изградили феодална система за усвояване на европейски фонодве за земеделие, пише изданието .   Всяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива у малцина, които са свързани и овластени. Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки за земя в Словакия и България, пише още изданието. Програмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа, въпреки, че цялата система е обвита в тайнственост, пише „Ню Йорк Таймс“. Европейският съюз харчи три пъти повече пари за субсидиране на земеделието от САЩ, отбелязва изданието. „Националните правителства публикуват информация за получателите на тези средства, но голяма част от тях се крият зад сложни схеми от фирми. И въпреки че на фермерите се плаща на базата на площ, данните за собствеността се пазат в тайна, което затруднява опитите да се проследи заграбването на земя и корупцията. ЕС поддържа своя база данни, но достъпът до нея е труден, а служителите отказаха достъп до копие на „Таймс“, пишат журналистите. В отговор на отказа, те правят собствена база данни от достъпни публични източници. Разследването на изданието обхваща девет  държави. Чиновници от Брюксел, признават за „Ню Йорк Таймс“, че често нямат представа как се разпределят парите в отделните държави, след отпускането им. В България субсидиите са се превърнали в благосъстояние за земеделския елит, пише вестникът. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната (Миню Стайков, бел. ред.) беше обвинен в измама във връзка със субсидиите и го очаква съдебен процес. Друго такова място е окръг Феджер, родното място на унгарския премиер Виктор Орбан. Символ на крайнодесните в ЕС и често подлаган на остри критики от Брюксел, Орбан се радва да приема парите на Евросъюза, пише изданието. Разследването на „Ню Йорк Таймс“ обаче показва, че той използва субсидиите, за да обогатява приятелите и семейството си, да пази политическите си интереси и наказва опонентите си. Правителството на Орбан е раздало огромни площи земи на членове на неговото семейство и на близки негови сътрудници, се твърди в статията. Приятел от детството на унгарския премиер пък в момента, е един от най-богатите хора в страната. Тези, които контролират земята, получават милиони евро субсидии от ЕС. „Това е абсолютно корумпирана система“,  обяснява Джоузеф Ангян, който в миналото е бил секретар по селското развитие в правителството на Орбан. Компания, създадена от чешкия премиер Андрей Бабиш пък е получила най-малко 42 млн. долара субсидии миналата година. “ЕС плаща толкова много пари на олигарх, който едновременно е и политик”, заяви Лукаш Вагенкнехт, чешки депутат и икономист, който преди е работил за Бабиш. “И какъв е резултатът? Имаме най-мощният политик в Чехия, а той е изцяло подпомаган от ЕС.” Публикацията отбелязва, че всяка година 80% от парите отиват в най-големите 20% от бенефициентите, а не малко от тях използват парите за политически цели. В Словакия топ прокурор говори за съществуването на „земеделска мафия“. Малки фермери алармират, че са били бити и насилвани, за да предадат земята си, за която се получават субсидии. Журналистът Ян Куциак пък беше убит миналата година, докато разследваше италиански мафиоти, внедрени в земеделската индустрия на Словакия, които получавали евросредства и изграждали връзки с мощни местни политици. През 2015 г. ЕС отхвърли доклад, препоръчващ затягане на правилата за еврофинансиране на земеделеието, като предпазна мярка за Централна и Източна Европа, напомня „Ню Йорк Таймс“. Европейският парламент пък отказа да гласува забрана политици да имат право да се възползват от субсидиите.  ", "date": "2019.11.06", "title": "„Ню Йорк Таймс“: Олигарси точат еврофондовете за земеделие в България и Източна Европа"}
{"url": "http://www.classa.bg/%D1%81%D0%B2%D1%8F%D1%82/item/401738-%D1%87%D0%B5%D1%82%D0%B8%D1%80%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D1%80%D0%B5%D1%86%D0%B5%D1%81%D0%B8%D1%8F%D1%82%D0%B0-%D0%BA%D1%8A%D0%BC-2020-%D0%B3", "text": "Досега регистрираната през 2019 г. стагнация и икономическо забавяне генерира подозрението, че „ветровете на рецесията\" се развихрят над напредналите икономики, а с тях и над световната икономика, което кара някои международни организации да предупредят, че планетата може да навлезе в глобална рецесия през 2020г. Формално икономическа рецесия настъпва, когато има спад на брутния вътрешен продукт (БВП) за две последователни тримесечия. Четирите държави с най-големи проблеми сред големите световни икономики в последния период от годината са Германия, Мексико, Италия и Обединеното кралство. Федералната банка на Германия (Бундесбанк) приема, че страната би могла да навлезе в техническа рецесия през третото тримесечие на 2019 г., тъй като очаква БВП да претърпи леко свиване през този период, което ще се добави към спада с 0,1% между април и юни. Освен това през октомври Германия загуби 6000 работни места, два пъти повече от планираните, сочат данни, публикувани от Федералната агенция по заетостта. Германската икономика зависи до голяма степен от износа на автомобили, сектор, който е засегнат от икономическото положение на основните световни сили. Въпреки че поради технически причини Мексико официално не е влязъл в рецесия (тъй като „растежът\" от 0,0% от БВП, регистриран през второто тримесечие на 2019 г., попречи да се сумират два последователни периода с отрицателни цифри), мексиканската икономика е практически изправена пред ефектите от изразена стагнация с нулев икономически растеж от 0,0% от януари до септември 2019 г., сочат данните на Националния институт по география и статистика. Мексиканската икономика е задържана след напрежение заради ратифицирането на търговското споразумение T-MEC между Мексико, САЩ и Канада, след заплахите на президента на САЩ Доналд Тръмп да наложи мита за всички мексикански стоки заради пропускане на мигранти от Централна Америка към територията на САЩ. Това доведе мексиканските власти приемат до прогнози за възможна рецесия, както призна в началото на октомври министърът на финансите Артуро Ерера. Икономиката на Италия имаше кратко прекъсване с ръст от 0,1% през третото тримесечие и добавя кумулативен растеж от 0,3% годишно, според Националния статистически институт. Това, след като италианската икономика влезе в рецесия, като регистрира два поредни спада през втората половина на 2018 година.   Въпреки това, рисковете от възможна рецесия остават открити в случай, че САЩ решат да наложат мита до 25% за хранителни продукти, което би оказало силно влияние върху износа на вина, сирена, макаронени изделия и зехтин.   Скорошно проучване, публикувано от Oxford Economics, показва, че производството на италианската икономика е спаднало между 20% и 30%, двойно повече от това в останалата част от Еврозоната, което според авторите на доклада обикновено е придружено от икономическа рецесия Британската икономика имаше лек ръст на БВП с 0.5%, през първото тримесечие, последван от свиване с 0.2% през второто тримесечие и леко възстановяване с 0.4% през третото тримесечие, сочат данни от Националната служба за статистика (ОНС). Въпреки че данните за третото тримесечие възпрепятстваха отчитане на рецесия, намалената ефективност на британската икономика, съчетана с политическо напрежение във връзка с евентуалното излизане на Обединеното кралство от Европейския съюз, подтиква опасенията, че страната може да навлезе в рецесия през 2020 г. Несигурността, породена от условията, в които трябва да се случи „Brexit\", доведе до забавяне на инвестициите и производителността, което до голяма степен обяснява стагнацията на британската икономика. От референдума за Brexit през 2016 г. до август 2019 г. производителността на Обединеното кралство е спаднала с до 5%, сочи доклад на Bank of England. Конференцията на ООН за търговия и развитие (UNCTAD) предупреди през септември за опасността от глобална рецесия за 2020 г. Най-голямото притеснение според Доклада за търговия и развитие за 2019 г. е, че десетилетие след финансовата криза през 2008 г., световната икономика остава прекомерно финансирана и нестабилна. \"Перспективите за световната икономика в момента са вплетени в гъста мъгла от международно търговско напрежение и геополитически конфликти\", се казва в доклада, който подчертава, че САЩ са потопени в „най-дългото възстановяване, регистрирано досега\" след кризата през 2008 г.   Сред нововъзникващите сили, които срещат икономически проблеми, са Турция и Бразилия, въпреки че данните за икономическия растеж от последните месеци моментално премахват рисковете от незабавна рецесия за двете страни. „Забавянето през тази година е очевидно във всички развиващи се региони, особено в Латинска Америка, която претърпя особено силна криза\", се казва в доклада на ООН. В Европа страни като Швеция и Швейцария са изправени пред бавен икономически растеж под 1% досега тази година, с цифри съответно 0,9% и 0,8% от БВП.   В Азия се откроява случаят със Саудитска Арабия, която през 2019 г. регистрира икономически растеж от едва 0,2% през третото тримесечие, след атаките срещу петролни съоръжения на Арамко, компания, отговорна за 10% от производството на суров нефт на глобално ниво, ситуация, която е довела до скок в международните цени на петрола.", "date": "2019.11.06", "title": "Четири държави на ръба на рецесията към 2020 г."}
{"url": "http://www.classa.bg/%D1%81%D0%B2%D1%8F%D1%82/item/401739-30-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%B1%D0%B5%D1%80%D0%BB%D0%B8%D0%BD-%D1%81%D1%82%D0%B5%D0%BD%D0%B8%D1%82%D0%B5-%D1%81%D1%82%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5", "text": "„Стена на Тръмп с Мексико“, „бариера на сигурността“ между Израел и Западния бряг, огради около испанските анклави в Мароко… Берлинската стена трябваше да е последната, обаче 30 години след падането й постоянно се издигат нови стени в отговор на предизвикателствата на глобализацията. „9 ноември 1989 г. беляза нещо, което мнозина се надяваха да е нова епоха на сътрудничество и отвореност отвъд границите“, спомня си Транснационалният институт (ТНИ), прогресивен мозъчен тръст в Амстердам. „Тридесет години по-късно изглежда се е случило точно обратното: светът отвръща на международните проблеми със сигурността със стени, милитаризация и изолация“, смята ТНИ в доклада си „Изграждане на стени“. „Вълната от оптимизъм беше краткотрайна“, потвърди Александра Новоселоф от Международния институт за мир в Ню Йорк. „Стените продължават да са тук и са се увеличили. Днес те са повече, отколкото преди 30 години. Преброих около 20, което е двойно повече, отколкото през 1989 г.“, добави Новоселоф. Политоложката Елизабет Вале от Квебекския университет в Монреал пък е преброила 70-75 построени или обявени стени спрямо около 15 през 1989 г. Ако се поставят една до друга, „съществуващите стени ще са с обща дължина около 40 000 км“, което е колкото обиколката на Земята, каза авторката на книгата „Граници, огради и стени – Състояние на несигурност“. Глобализацията беше породила надеждата, че границите ще изчезнат, но всъщност предизвика обратна реакция, подхранваща суверенизма и национализма, които обичат преградите, каза Брюно Тертре, съавтор с Делфин Папен на „Атласа на границите. Стени, конфликти, миграции“. Бариерите се умножиха след 11 септември 2001 г., анализира Тертре, който е заместник-директор на Фондацията за стратегически изследвания в Париж. Хората започват да строят стени „в опит да се борят по малко смешен начин срещу глобални явления като тероризма, миграциите или бедността“, каза Александра Новоселоф. В общество, което е загубило опорите си, което води до засилено искане за държавна намеса и защита, „пространствената граница се възприема като абсолютна защита“, каза Мишел Фуше, автор на „Завръщането на границите“. Стената служи като „метафора, от която се очаква да успокои тревогите ни“, добави преподавателят на приложна геополитика в Колежа по световни изследвания в Париж. „В епоха, в която популизмът бързо набира сила, стената е бързо решение, което едно популистко правителство може бързо да осъществи“, каза Елизабет Вале. Стените като бариери на сигурността днес все повече стават антимиграционни. „Страните членки на ЕС и на Шенгенското пространство са построили от 90-те години близо 1000 км стени, или шест пъти дължината на Берлинската стена, за да спрат влизането на изселени групи“, пише в доклада на ТНИ. Обаче „стените не позволяват да се спрат потоците“, смята Вале. „Напротив, те допринасят за превръщането им в нелегални. Те не позволяват да се спре трафикът – например повечето вкарани наркотици в САЩ минават през гранични пунктове. Нещо повече, те допринасят за прикриването на една действителност, тази на растящата несигурност в южните страни. Когато милиони хора няма да имат друг избор освен да заминат, стените ще станат безполезни“, предупреди експертката. „Вярно е, че стените не са решение, но те са отговор по спешност на един също толкова спешен проблем“, каза френският историк Клод Кетел, който предупреди „да не се демонизират стените“. Не бива да се бъркат същинските гранични стени, които са предназначени за контрол на влизащите в дадена страна, и бившата Берлинска стена, която забраняваше излизанията, с което си спечели прякора „стената на позора“, подчерта Майкъл Рубин от консервативния вашингтонски мозъчен център „Американ ентърпрайз инститют“. „Стените работят, ако целта им е да защитят националната сигурност и да възпрат незаконната имиграция“, смята той и дава за пример бариерата между Израел и Западния бряг. „Почти веднага броят на успешните атентати в Израел спадна с 90 процента“, каза бившият служител на Пентагона.  ", "date": "2019.11.06", "title": "30 години след Берлин стените стават все повече"}
{"url": "http://www.classa.bg/%D1%81%D0%B2%D1%8F%D1%82/item/401740-%D1%81%D1%82%D1%80%D0%B0%D1%85%D0%BE%D0%B2%D0%B5-%D0%B8-%D0%BD%D0%B0%D0%B4%D0%B5%D0%B6%D0%B4%D0%B8-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D1%84%D1%80%D0%BE%D0%BD%D1%82", "text": "Кокошки кълват в дворовете на спокойното село, но следите от куршуми по стените на къщите напомнят за постоянното напрежение. Въпреки всичко украинското село Катеринивка се надява след отдалечаването на войските от фронтовата линия мирът да се върне. „Тук всички мечтаем за мира, който Вовочка ни обеща, и всичко да е както преди!“, възкликва 67-годишната жителка Валентина Резник, използвайки умалителната форма на името на украинския президент Володимир Зеленски. Избран начело на държавата през април, 41-годишният бивш комедиен актьор си постави за главна цел да възстанови мира в страната си, в част от източните райони на която се води война с подкрепяните от Москва проруски сепаратисти. Вследствие на инициативата на Зеленски, който иска споразумение с Москва за организиране на среща на върха в опит да се сложи край на конфликта, отнел за пет години живота на близо 13 000 души, Украйна и сепаратистите предприеха миналата седмица изтегляне на частите си в малък участък от фронтовата линия близо до село Золотое в Луганска област. Тази инициатива предизвика бурни протести в Киев, най вече сред националисти и бивши участници в бойните действия, след като критици на президента съзряха в нея „капитулация пред Кремъл“. Крайнодясното движение „Национален корпус“ дори изпрати въоръжени бойци в Золотое. Около 40 от тях са разположени там да „наблюдават оттеглянето“ и да „пазят“ цивилните, заяви в събота за АФП Роман Чернишев, говорител на тази организация. „Защо ни изоставяте?“ В контролираното от украинската армия село Катеринивка, част от което (около 90 къщи) се намира в зоната на изтеглянето, няколко цивилни, изразиха пред АФП предпазлив оптимизъм. „Не вярвам да ни върнат териториите (под контрола на сепаратистите). . . Реалисти сме и искаме просто да престанат да стрелят“, коментира 53-годишният миньор Олексий. След изтеглянето „стана по-спокойно“, казва той. Като почти всички жители на Катеринивка, Олексий работи в местната въглищна мина. Държавното предприятие преживява трудности и не е изплащало заплати от четири месеца, което задълбочава мизерията в този дълго пренебрегван район в Донбас. Двама жители, пожелали да останат неназовани, обвиниха украинските военни, че стрелят по сепаратистките позиции от населени зони. После те се оттеглят, „а ние оставаме, опасявайки се от ответни действия“, каза пред АФП единият от тях. Други войници на Киев, с нашивки „Украйна или смърт“, се установяваха в събота на нови позиции на неколкостотин метра от предишните. Те потвърдиха, че престрелките на практика са престанали, но остават нащрек. „Съмняваме се, че сепаратистите наистина са се изтеглили и смятаме, че се канят да заемат досегашните ни позиции“, казва Володимир, войник с гъста брада и калашник на гърдите. При атака „бихме могли да се върнем на позициите си за четири минути“, уверява той. „Някои жители на селото ни питат: „Защо ни изоставяте? Разчитаме на вас“. Други са гледали прекалено много руската телевизия и мислят, че ще е по-добре, ако си тръгнем“, допълва войникът. Населението, живеещо близо до фронтовата линия, гледа повече руски телевизионни канали, които се хващат по-лесно в района. Години наред мнозина смятаха правителството в Киев за „нацистки режим“, а украинската армия – за „наказателни сили“. След изтеглянето на военните украинската полиция разположи в Катеринивка въоръжени патрули. Високопроходимите бели автомобили на наблюдателите от Организацията за сигурност и сътрудничество в Европа (ОССЕ) също кръстосват неравния терен. „Във военен план изтеглянето е нещо лошо, но в политически е добро“, обобщава Володимир.", "date": "2019.11.06", "title": "Страхове и надежди на украинския фронт"}
{"url": "http://www.classa.bg/%D1%81%D0%B2%D1%8F%D1%82/item/401741-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D1%82%D0%B0%D1%80%D0%BE%D0%B2%D0%B5%D1%80%D1%86%D0%B8-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D1%83%D1%81%D0%B2%D0%BE%D1%8F%D0%B2%D0%B0%D1%82-%D1%80%D1%83%D1%81%D0%B8%D1%8F", "text": "Староверците, живеещи в Америка, се завръщат в историческата си родина. Владимир Путин предостави руско гражданство на няколко ръководители на староверските общности от САЩ, Бразилия, Боливия и Уругвай. Общо над двеста души планират да се преместят в Русия. И за това те имат много основателни причини. Осем ръководители на староверските общности с указ на президента Владимир Путин приеха руско гражданство миналата седмица. Нов паспорт е първият знак за предстоящото репатриране на ръководителите със семействата им. Сред тях са бразилците Авраам Калугин, Дионисий Кузнецов, Дмитрий Кузмин, Калин Кузнецов, Поликарп Анфилофиев, неговият съименник от САЩ Фадей Анфилофиев, Алексей Чупров (Уругвай) и Мартимиан Реутов (Боливия). Както се очаква, сега всички те ще се заселят в Далечния Изток.     „В администрациите на Приморие и Амурска област са създадени специални работни групи за подпомагане на сънародници, завърнали се от Южна Америка и САЩ“, обяви Иван Ефимов, ръководител на отдела на Агенцията за развитие на човешкия капитал в Далечния Изток (агенцията е към Министерството на развитието на Далечния Изток).     Що се отнася до членовете на семейството на нови руски граждани, те вече могат да подават документи за участие в програмата за доброволно преселване на сънародници. Агенцията помага на имигрантите да общуват с Министерството на вътрешните работи и Министерството на външните работи за участие в програмата, каза източникът.     „Тук семействата ще получат гражданство ускорено. Процесът ще бъде напълно завършен до една година “, увери служителят на агенцията. Според него над 100 такива мигранти вече живеят в Приморие и около 20 в съседната Амурска област, а регионалните и общинските власти ги посрещат.     „Староверците са доста затворена група. Но ние се доверяваме на отношенията с почти всички глави на общности в Латинска Америка, ние се превърнахме във връзка между тях и руските власти “, уточни Ефимов. Той припомни, че добрите отношения със староверците са успели да се установят по време на пътуване на представители на агенцията в Америка през април миналата година. Руските служители са получили топло посрещане във всички основни староверски общности в Бразилия, Боливия и Уругвай. Шест месеца след това пътуване е организирано проучване на ръководителите на общностите в Русия. Официалният представител подчерта: „Повече от 50 семейства имат планове да се преместят в Русия - това са около 220 души. Всички те планират да се преместят в Приморие. \" Освен това в Приморие, областният управител Олег Кожемяко се занимава лично с въпроса, така че проблемите да се решават бързо, добави Ефимов. „Староверците се занимават със земеделие, така че пристигащите се нуждаят от помощ със земята, старта на собствен бизнес. Колко удобно могат да се заселят в Русия зависи от това колко повече руски хора ще ги последват. Общо до днес в чужбина живеят до седем хиляди такива сънародници и много от тях изразяват желанието си да се върнат в Русия “, заяви ръководителят на ведомството. Шест месеца след това пътуване 12 ръководители на общности, включително Авраам Калугин, пристигнаха в Русия - те посетиха Далечния Изток, Бурятия и Карелия (общо 10 региона). Гостите се запознаха с условията на земеделието, разговаряха със земеделските производители, с регионални служители, разбраха условията, при които живеят староверците, завърнали се в историческата си родина. Първата вълна на репатриране е спонтанна. И така, от 2009 г. повече от сто староверци се преместиха, главно от Уругвай. Отначало всички живееха в село Дерсу, Приморски край, но преди три години част от тях (17 души) се преместиха в град Свободная, област Амур. Що се отнася до староверците, които вече са се преселили, всичките им желания за благоустройство се изпълняват експедитивно, добави Ефимов. Например, е даден официален статут на селото, което завърналите се вече са построили със свои ръце, проведени са неговите граници, установено е училище. „В селата, в които живеят заселниците, е инсталиран сателитен телефон, прокарано е осветление на улиците, ремонтирани са пътищата, регионалните власти помогнаха за изграждането на плевня“, изброи Ефимов. „По този начин бяха осигурени целеви мерки за подкрепа.“ Трябва да се отбележи, че темата за завръщането на староверците се контролира от работна група, създадена от Путин под ръководството на заместника на президентската администрация Владимир Островенко. Когато в тази работна група беше приета делегацията, включваща Калугин, бъдещите имигранти успяха да изразят подробно своите желания. В резултат на тази среща длъжностните лица решават да дадат на староверците собственост върху парцели, вариращи от 300 до 600 хектара на семейство, дългосрочни концесионни заеми и данъчни облекчения, а за младите репатрианти - възможността да вземат алтернативна служба в армията. В резултат на това 53 семейства (222 души) изразиха намерението си да се преместят в Русия, в Далечния Изток. Староверците от далечната чужбина са деца и внуци на онези, които са живели в Забайкалието и Амурска област през царската епоха, а след това са избягали от съветския режим в Китай. През 50-те години на миналия век, когато комунистите идват на власт в Китай, емигрантите трябва да бягат по-нататък - повечето от тях пристигат в Бразилия и Австралия. Малки общности също се появяват в Боливия, Уругвай, Канада, Нова Зеландия и Съединените щати (Аляска и Орегон). С подкрепата на бразилските власти староверците се занимават със земеделие - отглеждат соя, царевица и други култури. В момента общностите поддържат вяра, традиции и култура. Репатрирането на староверците е тласкано от липсата на перспективи за младите хора: семействата обикновено са многобройни, понякога с 15 деца и няма възможност за получаване на нова земя за земеделие в чужбина. В същото време е обичайно да сключват бракове изключително между староверците. В историческата родина на младите хора и момичетата изборът за създаване на семейства значително се разширява. Духовният фактор обаче също играе роля - главите на семействата си спомнят, че техните предци са им завещали един ден да се върнат в Русия. Самият Авраам Калугин обясни, че след есенното пътуване той отново ще дойде в Руската федерация през април, като посети Москва и Далечния Изток. „И тогава най-накрая ще реши дали да продължи, ако има гражданство и какво е необходимо. Ние се подготвяме за окончателното преместване в Русия“, заяви Калугин. През 2020 г. той планира да се премести в Приморие със семейството си. „Ние се занимаваме със земеделие през целия си живот. Тук отглеждаме соя и царевица. В Далечния изток има и други възможности. Корея, Китай и Япония са близо - ще видим какво е изгодно да отглеждаме“, казва ръководителят на общността. Калугин планира да участва в честването на Деня на националното единство на 4 ноември, той е поканен на тържествен прием в Кремъл.", "date": "2019.11.06", "title": "Американските староверци започнаха да усвояват Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401742-%D0%B0%D1%82%D0%B0%D0%BD%D0%B0%D1%81-%D0%BA%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D1%8A%D0%B1%D1%83%D0%B6%D0%B4%D0%B0", "text": "\"България се събужда въпреки погазването на свободата, въпреки погазването на хората, въпреки манипулациите. Процесите, които се развиват, са признак, че промяната идва. ГЕРБ се пропуква\". Това заяви пред БСТВ народният представител от ПГ на „БСП за България\" Атанас Костадинов. Той обясни, че за първи път на избори вижда такова беззаконие и погазване на правата на хората. \"Всеки, който можеше да бъде опрян в стената, беше опрян. Това е страхът на едно заминаващо си управление\", беше категоричен Костадинов. Относно удвояването на кметовете на левицата и победата в 4 областни града, социалистът коментира, че това е логичен резултат вследствие на програмата \"Визия за България\", която прерасна във визия за всяка община. \"Направихме позитивна кампания, с ясни решения за проблемите на хората, на която лица бяха млади и способни хора. Кметовете на Русе и Перник Пенчо Милков и Станислав Владимиров са пример за това\", обясни Атанас Костадинов. Народният представител коментира и темата с невалидните бюлетини : \"На тези избори невалидните бюлетини бяха над 580 хиляди. Ето защо властта не допусна машинното гласуване - за да успее купеният вот и изборните машинации. Те бяха обслужвани и прикривани от МВР и администрацията\".   Относно бюджета за следващата година, Костадинов обясни, че това ще бъде следващият акцент на БСП. \"През 2015 година правителството изготви програма за развитие на слабо развитите райони, но оттогава не е предприело нищо по реализизацията му\", каза социалистът. Той обясни, че левицата е предприела реални действия в тази посока. \"Затова иницирахме подписка за държавен фонд \"Северозапад\". Нашият стремеж е с този фонд да се открият нови работни места, да се осигурят по-високи доходи на хората там, както и да се подобри здравеопазването и другите социални услуги\", завърши Атанас Костадинов.", "date": "2019.11.06", "title": "Атанас Костадинов : България се събужда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401723-%D0%BD%D0%B0%D0%B4-8-000-%D1%82%D0%BE%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D1%81%D0%B8%D1%80%D0%B5%D0%BD%D0%B0-%D1%81%D0%B0-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0%D0%BC%D0%BE-%D0%BF%D1%80%D0%B5%D0%B7-2019-%D0%B3", "text": "С 434 ТОНА ПОВЕЧЕ В СРАВНЕНИЕ С 2018 г.   През 2019 г. в България са произведени около 8 000 тона фалшиви сирена. Това е с 434 тона повече от същия период на 2018 година. Според правителствените данни вероятността да купим сирене, което имитира продукт, намалява с година на година. Въпреки това млекопреработвателните предприятия се тревожат от увеличаването на производството на продукти, при които палмовото масло се използва активно вместо животински мазнини. В България няма забрана за производство на растително масло и продукти от него. По закон симулираните продукти трябва да бъдат на отделна витрина, опаковани и етикетирани по съответния начин. Според Министерството на земеделието у нас има 231 предприятия, които произвеждат само млечни продукти и 30, които произвеждат само имитация. „През първите 7 месеца на годината износът на млечни продукти от страната е нараснал с почти 18%. Възможно е тези продукти да са били изнесени, защото има по-голям интерес към външния пазар, отколкото към страната “, каза Димитър Димитров от МЗХГ. „След въвеждането на постановлението за разграничаване повечето от имитиращите продукти изчезнаха, а броят на млечните продукти се увеличи. В същото време цените на имитиращите продукти останаха същите като на някои сирена “, добави Димитър Зоров от Асоциацията на производителите на млечни продукти в България.   ", "date": "2019.11.06", "title": "Над 8 000 тона фалшиви сирена са произведени в България само през 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401724-%D0%BC%D0%B0%D0%BA%D1%80%D0%BE%D0%BD,-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%B4%D0%B8-%D0%B8-%D0%BA%D0%B0%D0%BA-%D1%80%D0%B5%D0%B0%D0%B3%D0%B8%D1%80%D0%B0%D1%85%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "Три дни след интервюто на френския президент Еманюел Макрон пред крайно консервативното списание \"Valeur Actuelles\", острите реакции не спират да се проявяват дори във френски медии. Президентът засегна темите за миграцията и исляма като намеси българи и украинци от нелегалните канали във Франция. Така Макрон успя да предизвика разнопосочни реакции не само от засегнатите страни, но и от Франция. Пред изданието френският президент посочи, че предпочита легални мигранти от Африка, а не такива, които идват през нелегалните канали през България и Украйна. \"Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\", заявява Макрон в интервюто. В контекста става въпрос за икономическите мигранти, които е добре да заемат свободни работни места. И ако у нас интервюто на френския президент предизвика много реакции заради първоначалния си превод: \"Предпочитам легалните мигранти от Гвинея и Кот д'Ивоар пред нелегалните украински или български банди\", то реакция последва и във френската преса. И медиите там се разделят в двата различни полюса - от защита до остри атаки. \"Дълго ще напомняме на Макрон за това интервю\" - пише ляво-либералния вестник \"Libération\". Изданието отправя критики към френския президент заради думите му по отношение на българските и украински \"банди\". Всъщност самият Макрон не е употребил точно терминът \"банди\". Изказването му се отнася пряко за гражданите от нелегалните канали, но първоначално в България преводът е неточен. Изданието \"Le point\" пише, че Макрон е провокирал дипломатическа криза в България. В статията са цитирани точните думи, които френският президент адресира към мигрантите и се посочва, че Макрон не бива да забравя, че страната ни е членка на ЕС от 2007 г. и гражданите имат право да се движат свободно на територията на Общността. \"Le Point\" също така припомня, че Макрон не за първи път предизвиква подобни реакции в България, като по-рано тази година се е изразил срещу започването на преговори за присъединяване на Македония към ЕС. Вестник \"Le Mondе\" цитира изказване на опозиционния политик и лидер на крайнолявата партия ''Непокорна Франция\" Жан-Люк Меланшон, че с думите си Макрон само ''налива масло в огъня\" и \"умишлено провокира напрежение\". Според \"Le Mondе\" интервюто е направено с определена цел и Макрон е използвал изданието като трибуна или платформа за лансиране своите идеи. В серия от статии в \"Le Mondе\" Макрон е упрекван, че дава интервю за крайно консервативно издание, а журналистът, провел интервюто е определен като \"посредник\". Повод за обществен дебат е и фактът, че френският президент сам се е обърнал към списание \"Valeur Actuelles\" за интервю. Още повече, че интервюто е проведено на борда на самолет на връщане от пътуване от района на Индийския океан. Обикновено изданието кани политици с крайноконсервативни възгледи за да говорят по проблемите с имиграцията и исляма. Според други медии основните причини за изказването на Макрон са вътрешно-политически и той е дал интервю с цел посланията му да са насочени към следващите президентски избори. Френски издания изтъкват, че това е опит на президента да привлече консервативни избиратели за следващите президентски избори през 2022 год. Изявлението е знак за различна политическа ориентация на Макрон до края на мандата му, посочва специалиста по крайната десница Жан-Ив Камю. ''Това обаче може да му струва загубата на лявоцентристкия електорат, който му гласува доверие досега\", допълва той. Все пак изданието \"Valeur Actuelles\" открито защитава френския президент като публикува серия от статии в сайта си след изказванията от интервюто. \"Изданието казва нещата такива, каквито са\", пишат оттам. От списанието посочват, че чрез интервюто Макрон се обръща към всички французи, без да създава умишлено политическо разделение. Тази теза се поддържа и от официалния офис на президента. Сибет Ндиайе, говорител на Макрон, коментира темата: \"Президентът на републиката има за цел да проведе диалог чрез медиите за всички, включително и тези, които не споделят същите убеждения.\" У нас интервюто също стана повод за различни реакции. Вицепремиерът Красимир Каракачанов написа във Фейсбук, че изказването му е поредна проява на политическа арогантност и високомерие, а подобно поведение е недопустимо. Външният министър Екатерина Захариева определи изказването на Макрон като ''обидно\". Президентът Радев също осъди думите на френския си колега. В понеделник френският посланик у нас Фларанс Робин е заяви, че думите на Макрон са извадени от контекста и са погрешно разбрани. Все пак премиерът Бойко Борисов написа във Фейсбук, че е провел телефонен разговор с френския президент, в който Макрон е заявил, че никога не е критикувал българските граждани, работници и институции. Борисов дори предложил на Макрон да се ''издължи\" за думите си като подкрепи присъединяването на България към Шенген.", "date": "2019.11.06", "title": "Макрон, българските \"банди\" и как реагираха медиите във Франция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401725-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B5-50-%D0%B3%D0%BE%D0%B4%D0%B8%D0%BD%D0%B8-%D0%BA%D1%8A%D0%BC-2050-%D0%B3", "text": "Средната възраст на населението в България се очаква да достигне 50 години към 2050 г. на фона на продължаващата миграция и ниската раждаемост, показват прогнози на европейската статистическа служба Евростат. Средната възраст на населението бързо се увеличава от 1990 г. насам. Тогава е била малко над 35 години, а към 2018 г. е вече почти 45%.     Най-младо в момента е населението на Ирландия, Кипър и Люксембург – под 40 години. Най-застаряващо е населението в Италия и Германия – съответно 46,3 години и 46 години. Средната възраст на населението в ЕС е 43,1 години. Към 2050 г. се очаква да достигне почти 47 години. След 30 години най-застаряло ще е населението в Гърция, Италия, Литва, Холандия и Австрия – във всички страни средната възраст ще премине 50 години. В Швеция, Германия, Франция темповете на застаряване на населението са по-бавни, вижда се от прогнозата на Евростат. С най-бързи темпове се очаква да застарява населението в Малта, Полша, Словакия и Кипър – с до 8 години до 2050 г.", "date": "2019.11.06", "title": "Средната възраст на населението в България ще достигне 50 години към 2050 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401726-%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0-%D0%BA%D0%B0%D1%82%D0%BE-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "1. И не винаги е готова да посрещне онова, което предстои и ще се случи с нея. Много често събитията я сварват неподготвена, без опит, знания и умения. Тогава тя е безпомощна, не е в състояние да даде на обществото съвет, да му помогне, като го настрои към обстоятелствата и му покаже какво да прави, за да не бъде смазано и погубено от самата нея. Това са изпитанията, които Бог дава на историята. Впрочем, тя никога не е подготвена за тях и не знае как да се справя, какво да измисли и как да ги преодолее, за да няма сътресения и животът бързо да навлезе в обичайния си ритъм. Обикновено всички радикални събития, след които се извършва някакъв важен обществено-икономически поврат, и които засягат голям брой хора – напр. войните или революциите, биват предшествани от редица други по-малко събития, политико-пропагандна работа, политически консултации, геополитически конференции и т. н. Човечеството, континентът или отделната държава и нация се настройват за предстоящото, подготвят се малко или много, свикват с мисълта, че идва нещо важно и то трябва да бъде посрещнато адекватно, за да се намалят отрицателните му последици. Всичките не могат да се предвидят, но когато общественото съзнание вече се е настроило за тях, а обществото вече е готово да ги отстранява, те рязко ще намалят въздействието си върху него и то бързо ще влезе в новите си задачи и задължения. Когато историята е подготвена и е в състояние да предвиди идващото, тя прехвърля, така да се каже, изпитанията върху хората и по-точно върху обществото (каквото и да било то – национално или глобално) и то съобразно своята зрялост и общо моментно състояние решава как да действа. Не е непременно задължително, че при най-добро стечение на обстоятелствата изходът от трудностите ще бъде благоприятен. Но в голяма степен все пак ще е предвидим. Защото е неизбежен. Резкеят обрат в хода на историята, промяната в начина на живот, организация на общественото устройство, на икономическите и обществените отношения и характера на обществото и държавата винаги са болезнени и дори трагични за хората. Социалното напрежение в такива моменти е изключително високо и е непоносимо за мнозина. Защото всички в този конкретен момент са губещи или поне се чувстват такива заради напрежението и несигурността за бъдещето. Затова и размирните времена са най-нежелани и неприятни. Те предвещават гибел – дори и за тези, които се възползват от тях лично или като част от социална класа. Историята никога не е губеща и винаги излиза и от най-сложната ситуация. Защото е миналото, а в него всичко е подредено и означено като причина и следствие, които е невъзможно да бъдат разместени. Но тя често създадва у хората усещането за ускоряване или забавяне на времето и така активизира или притъпява градивните сили в обществото. Такива случаи са много, но много са и стъписаните отделни народи пред необяснимите явления, случващи се именно в моменти на ускоряване или забавяне на историята. Тогава точно общественото съзнание още не се е настроило и не е разбрало какво се случва и как трябва да се постъпва. Най-страшни в историята са непредвидените трагични събития или просто събития и явления, които рязко променят съдбите на хората, разместват социалните пластове и обръщат йерархията на ценностите, а и на хората във властта. Опитът на хората е в историята. Ако те са в състояние да я четат адекватно и внимателно и от умните и разумните сред тях, тя ще им покаже верния път и ще ги насърчи да тръгнат по него. Защото е въпреки всичко добронамерено настроена към тях и се опитва да ги вразумява и предпазва от злополучия. Но рядко се вслушват в нея; по-скоро не я разбират и не й вярват, че е способна да ги спаси. Защото си вярват, че тя зависи само от тях, а не от Господа и Неговия промисъл. Историята няма готови отговори на големите въпроси, които очакват отговор. Затова й се случва да понася изпитания, да се обърква и лута, докато разбере какво става и как би могло да се преодолеят трудностите. Така се получава обикновено при революциите, които реставритат отхвърлена от предходна революция обществена формационна система. Или казано по-просто – при контрареволюциите и реставрациите. Но реставрацията е възвръщане на старото обществено устройство и установяване на отхвърлената преди система на обществено и икономическо устройство. Няма значение кога става това – дали непосредствено след революцията или е изминало достатъчно време от нея. Реставрацията е големият успех на контрареволюцията. 2. В края на 80-те и началото на 90-те години бе извършена такава успешна контрареволюция, в резултат на която настъпи реставрация на отхвърлената и напълно разрушена буржоазно-капиталистическа система през 1917 г. в Русия и през 1944-45 година в редица държави от Европа и Азия – в това число и в България. Социалистическите революции установиха социалистическа форма на общественото и икономическото устройство; собствеността върху средствата за производство бе отнета от буржоазията и превърната в държавна, за да се изгради нова икономическа база съобразно теорията на Карл Маркс. В Русия тази система просъществува цели 70 години, а в останалите страни – 45 години. За историята това е кратък период, но в човешкия живот се смениха няколко поколения хора, някои от които са родени и живели изцяло при социализма. Реставрации е имало и преди в историята. Но тогава класата, която е била свалена от революцията, е все още жива, дееспособна и самата тя извършва съответната реставрация, за да се върне в политическата и икономическата власт. Живият субект възвръща изгубеното и възстановява разрушеното. И винаги си отмъщава за преживените унижения, загуби, жертви. Реставрацията обикновено е по-кървава страшна от революцията. Ако установената от революцията система е по принцип слаба, защото е незряла и все още непригодна да се утвърди окончателно, реставрацията възвръща предишната и я запазва достатъчно дълго време – докато не се създаде истинска революционна ситуация и се извърши реалната революция. Но обикновено нейният живот не е дълъг и скоро бива пометена, за да се сложи краят на исторически отживялата система. Тази цикличност в подобни случаи прави историята предвидима, понеже старото никога не се примирява лесно и е упорито в желанието си да устои на закономерностите, да спре дори историята или поне да я подчини на себе си. А пък новото в крайна сметка винаги е по-силно от старото. Победената първоначално класа упорства и крои реални планове, за да възкръсне отново като господстваща. Така става и в Англия, и във Франция, и в Холандия. Революцията не ликвидира физически тази класа, а само я изтласква от водещото й място в икономиката и постопенно я обезсилва и маргинализира. Така й отнема желанието за възмездие и реставрация. Но го прави постепенно, като я обуржоазява, променяйки нейното съзнание и политическите й нагласи. Съпротивата на свалената аристокрация не спира, разбира се, но тя не застрашава в никакъв случай икономическата власт, не оспорва собствеността върху средствата за производство, но дълго не е безразлична към политическата. Капитализмът, особено след преодоляването на опитите за реставрация в Западна Европа, се развива изключително бързо, бързо преодолява икономическата съпротива на аристокрацията и се превръща в индустриален, а малко след това и в империалистически. В началото на ХIХвек цяла Европа е буржоазно-капиталистическа и всякаква опасност от връщане назад е немислима. Буржоазно-капиталистическата икономическа и политическа система произведе нови социални конфликти и нов тип политическа борба за власт. Марксизмът възложи на пролетариата мисията на „гробокопач на капитализма“. Пролетариатът е класата на наемния труд. Той продава своя труд на капитала на мизерна цена, защото общественото устройство е несправедливо. Системата го експлоатира жестоко, като заплаща труда му колкото да поддържа съществуването си и да бъде годен да влага работната си сила в интерес на собствениците на средствата за производство. Но той започва все повече да се осъзнава „в себе си“ и „за себе си“ и поема мисията да разруши буржоазно-капиталистическата система и установи нов обществен и икономически ред. От тук насетне започна да тече времето на социалистическата революция. За да се осъществи буржоазната (а и не само буржоазната) революция е необходимо преди всичко да се появи в средновековната феодално-аристократична социална действителност т. нар. „трето съсловие“ Т. е. буржоазията да е укрепнала икономически, да натрупала капитал и практически да е завзела икономическата власт. Икономическата власт е нейната най-голяма сила и най-важното основание да претендира за политическата. Политическата революция завършва процесите на обуржоазяване и капитализиране на обществото. В капиталистическата система пролетариатът няма никаква възможност да овладее икономическата власт. Той не е трето съсловие, а второ – при това потиснато, безправно и онеправдано. Но според Маркс е призван да се осъзнае класово, да се идеологизира и политизира до крайност, за да преценява обективно политическата обстановка, да приеме възложената му мисия и я изпълни. В тази обстановка най-важна за него и социалистическата революция, която той ще осъществи, е революционната ситуация. Тя ще му създаде условията, които ще направят революцията възможна и успешна. Тогава именно класовите противоречия ще бъдат най-остри и непримирими, но и самият пролетариат ще е достатъчно силен, за да сломи буржоазията и капитала. Революционната ситуация е обективно състояние на обществото, поради което винаги е видима или поне лесно разпознаваема. Но пък рядко призваната да извърши революция класа е готова да се възползва от нея. Тя по-скоро ще представи и възприеме отделен остър конфликт като истинска революционна ситуация и ще провокира бунт, отколкото реално и точно да прецени дали напрежението е толкова съществено и дали наистина „отгоре не могат, а отдолу не искат“, за да се подчини на обществената и политическата логика. В този момент изключително важна е ролята на лидера, на неговата подготовка, умения, идейна и класова осъзнатост, способност за точни преценки на политическия момент. Социалистическата революция се предшества от продължителна идеологическа и пропагандна, но и организационна работа. От изключителна важност е, както вече стана дума, наличието на добре организиран и идеологически подготвен и осъзнат политически субект с достатъчен авторитет за националния пролетариат и за всички противници на буржоазно-капиталистическата система или поне на властта в момента. В подготовката влиза, разбира се, и специална организация за взимането на властта, т. е. на политическия преврат, както и за противодействие на властта, за нейното разрушаване, отслабване и деморализация. Съществен е проблемът за врага и съюзника, за взаимодействието между всички, които са недоволни и разбират необходимостта от радикална промяна. 3. Социалистическата революция не само сменя държавната власт, но веднага започва разрушаването на стария тип държава заедно с нейната икономическа система. Национализират се средствата за производство, кооперира се земята, въвеждат се нови икономически отношения и така практически буржоазията се отстранява напълно от властта и господството си. Тя престава да съществува като класа. И сякаш опасността от реставрация на разрушената и отхвърлена система е напълно премахната. Опасност съществува за политическата власт, защото има много врагове – външни и вътрешни, но самата система, основана на социалистическите икономически отношения, не е заплашена реално. Особено от 60-те години нататък, когато и материалната база на икономиката е напълно променена, собствеността е почти само държавна и кооперативна. Да си припомним, че когато аристокрацията в Западна Европа се опита да реставрира старата система след буржоазните революции, тя промени политическата власт, но не засегна икономическите отношения. Защото не тя владееше вече средствата за производство, а и нямаше намерение да ги владее. Но тя все пак се опита да се реабилитира политически, защото можеше в някаква степен да разчита на селяните, които доскоро владееше и които още не се бяха пролетаризирали. След социалистическата революция практически нямаше класа, която да реставрира капитализма. Системата и нейната политическа власт имаха много врагове и противници, които усилно работеха срещу тях. Затова и бяха изградени толкова строго организирани репресивни органи и служби, които трябваше да разкриват, обезоръжават и наказват работещите против нея. Не се допускаше дори разколебаване в мисленето и поведението на гражданите в надеждността на строя, държавата и икономиката. Но това е друга борба – не тази, която трябва е срещу реставраторите на буржоазно-капиталистическата система. Такава борба не се водеше, защото не се и допускаше, че е необходима, а и щеше да е срещу неизвестен враг и противник. Повтарям още веднъж: реставрацията на капитализма не бе проблем, който изобщо се поставяше и обсъждаше. Защото изглеждаше нереален и невъзможен за осъществяване. Голямата опасност за социализма бе във възможността той да бъде разложен от „империалистическата пропаганда“ и от подривната дейност на врага, както и в различните пречки от икономически характер, които Западът поставяше пред СССР и социалистическите държави. Като философия и политическа идеология на буржоазната епоха марксизмът разглеждаше историята линейно и движеща се от по-нисшия към по-висшия начин на обществено устройство и равнище на производителните сили и производствените отношения. В тази линейна йерархия социализмът и комунизмът са най-високата степен. И човечеството няма как да се върне обратно там, от където вече е преминало. Затова и буржоазно-капиталистическият свят ще премине един ден в системата на социализма, но в никакъв случай не е допустимо и възможно да се случи обратното. Тук обаче трябва да отчетем някои особености на най-новата история и специално на историята на социалистистическата икономическа и политическа система, които са сред важните причини за историческия обрат в развитието. Маркс беше подчертал изрично, че социалистическото общество преминава през два основни етапа: социализъм и комунизъм. Социализмът е преходен етап от капитализма към комунизма и в него се запазват, за да бъдат постепенно преодолени и пригодени към социализма, редица негови свойства и принципни. Най-важният от тях в икономиката са пазарните отношения. Пазарът през социализма се запазва, макар да не му се отрежда решаващата роля, каквато му бе вменил капитализмът. Но пазарът при социализма остава със своята регулираща производството и потреблението функция. Това означава, че държавата не се намесва изцяло в икономиката, а свежда своето участие в нея до контрола и планирането, без да ги абсолютизира и без да изключва механизмите на пазара или да ги пренебрегва. За Маркс комунизмът означава изключително висока степен на икономическо развитие и равнище на живот. А те не се постигат със строго регулирана икономика и премахване на предприемачеството. От друга страна опитът на Съветския съюз непосредствено след революцията с въвеждането на т. нар. НЭП, т. е. „нова икономическа политика“, показа, че забогатяващият предприемач от самосебе си се превръща във враг или поне в опонент на властта. Защото икономическата му сила не допуска да бъде изолиран от нея и тя да не се съобразява с него. Или да го кара да работи само в нейна полза и подкрепа, а не за себе си. Затова и Сталин я отмени, макар да бе въведена от Ленин за съживяване на напълно разрушената съветска икономика. По същество първият етап на социализма бе просто отречен или по-точно, бе му оставено да подготви преди всичко личността към онова възвишено състояние на духа и разума, каквото Маркс предвиждаше за комунизма. Но след 60-те години на ХХ век, когато светът преживяваше т. нар. „научно-техническа революция“ и социализмът видимо изостана в своето догонващо капитализма развитие, се видя, че причината за увеличаващото изоставане е в пренебрегване законите на пазара. В България конкретно се създаваха различни „нови икономически механизми“, за да се стимулира производството и обновлението, за възбуждане в работника и ръководителя на личния интерес за повече и по-добра работа. Социализмът бе далеч по-бавен и неуспешен в усвояването и прилагането на новите технологии. Уж залагаше на електрониката, но постиженията му бяха твърде скромни в сравнение с тези на капитализма в развитите западноевропейски държави. Западът ограничаваше достъпа специално на България, а и на другите страни от социалистическата общност до пазара на технологии, а нейните учени и технолози не бяха в състояние сами да се справят с тяхната липса. Така или иначе през 70-те години вече започна да се говори открито и шумно за необходимостта от прилагане на пазарните принципи в стопанския живот. С тази цел и се създавах въпросните „нови икономически механизми“. Но те не доведоха до почти нищо – освен до промяна в съзнанието на стопанските ръководители преди всичко, а и на интелигенцията, че една от причините за изоставането на социализма е неспособността на социалистическата икономика за произвежда стоки и услуги в достатъчно количество, а също и да се повишава жизненото равнище. Все повече става ясно, че социалистическата икономика е поставена на непродуктивна основа и е лишена от лостове, които да й отварят пътя към интензивното развитие. Но нова класа, която да играе ролята на трето съсловие, или да възкреси буржоазията, не се бе създала. Т. нар. социалистически човек не се роди и утвърди в социалистическото общество. Недоволствата нарастваха, макар да нямаха видимо проявление. Общата обстановка, поне в България, бе спокойна и липсваха каквито и да било признаци за предстоящи социални и политически катаклизми. Макар икономическата ситуация да се влошаваше прогресивно, политическата стабилност бе очевидна и не бе застрашавана от нищо. 4. Оказа се обаче, че все пак се подготвят събития, които радикално ще променят политическата и икономическата обстановка в България, за да тръгне нейната история в нова посока. На 10 ноември 1989 година Тодор Живков подаде оставка. Така приключи цяла една епоха, свързана с неговото име. Отприщи се обаче огромна обществена енергия, каквато българският свят не беше виждал отдавна. Първоначално тази енергия се насочи към обновление на БКП и за възвръщането й към демократичните правила и норми, които според новите й ръководители са били нарушени по времето на Тодор Живков. Хората подкрепяха тези ръководители и вярваха, че те ще преодолеят огромните трудности, които се бяха натрупали в държавата. Но започнаха открито да се изразяват недоволства. Такива прояви преди нямаше и това постави ръководството на БКП и държавата пред непознати изпитания, пред които бяха безсилни. Сега именно се прояви неспособността и неподготвеността на партията да разрешава сполучливо острите проблеми открито и компетентно. Настъпи паника. Тя дойде и от неизвестността в СССР. Там също протичаха сериозни процеси, които не намираха решение. Засилиха се сепаритистките тенденции. Огромната държава бе пред разпад и не й беше до България. Това допълнително нагнетяваше обстановката у нас. Вече го нямаше Тодор Живков, а значи никой нямаше да каже последна и решаваща дума. Колективното ръководство, което трябваше да замени „едноличния режим“, се беше объркало като пиле в кълчища. Започнаха стачки, протести, граждански неподчинения, поругаване на партийни символи. Появиха се нови лица с претенции за водеща роля в обществения живот, започна бърза реабилитация на забранените след 9. IХ. 1944 г. политически партии, въвлекли България в Тристранния пакт и довели до приобщаването й към национал-социализма и фашизма. Новите лица си служеха с антикомунистическа риторика и призоваваха да бъде сменана системата и се реставрира капитализма. Изплашените до смърт нови ръководители на БКП и държавата, някои от които бяха и преди членове на политбюро или министри, се паникьосаха. Такова „чудо“ те нито бяха виждали, нито бяха очакваи да се случи. В паниката си те заговориха за помирение, за спиране на гражданската война. Колкото повече тези ръководители проявяваха обърканост, слабост и готовност за компромиси, толкова повече нарастваха претенциите на „демократичните сили“. Така се стигна до т. нар. „Кръгла маса“, на която трябваше да се изработят механизмите на „прехода към пазарна икономика“ и „демократичната държава“. Срещу властта седнаха никому неизвестни довчера мъже и жени, брадясали, неугледни, но вече произевдени в ранг на политици. И за самите тях това бе странно и те не знаеха дори как да се държат. Не им се вярваше, че и те са „власт“ и „делят мегдан“ със „страшилищата“, които са виждали само от портретите от вестниците и на трибуната на мавзолея на Георги Димитров. Беше и тъжно, и жалко, и смешно. Впрочем, сега се видя, че внушилата, че е силна, всемогъща и безнаказана власт, която допреди дни е била права и безгрешна, е съвсем неподготвена, безсилна, немощна и жалка. Тя се бе парализирала от страх и сякаш само чакаше някой да я бутне с пръст, за да падне. Самата БКП започна да се самобичува, да се разправя с „извращенията“ на нейни предишни ръководни кадри и на цялата „номенклатура“. Създадени бяха „комисии за извращенията“, които бяха истински трибунали срещу бившите величия. И макар целта да беше да се „възстановят ленинските принципи на партийната демокрация“, те се превърнаха в оръдие за саморазправа, обругаване и дискредитиране не само на въпросните хора, но и на цялата БКП и социализма като система. Стигна се дотам, че т. нар. „опозиция“, която все повече придобиваше самочувствие и амбиции, да диктува решенията на Народното събрание. Особено драстична бе нейната намеса в промяната на Конституцията на НРБ. В своята наглост, която до преди малко бе комична, но вече придоби опасни и трагични измерения, се погаври с Народното събрание и му наложи да бъде премахнат чл. 1, регламентиращ ръководната роля на БКП, както и да се въведе нов институт на държавната власт на мястото на Държавния съвет – президент (председател) Републиката. И Народното събрание прие тези гаври за нормални и напълно допустими, за да угоди на пръкналите се от небитието „демократични политици“. По същество самата БКП започна демонтажа на социализма и социалистическата държава. Тя прие да се проведат избори за Велико народно събрание, което да изработи нова конституция и определи характера на новия тип държава. Съветският съюз беше пред разпад и доброволно отстъпи на САЩ своето влияние в България. Започна нова гражданската война. Предишната бе приключила на 9. IХ. 1944 г. 5. Тогавашното ръководство на БКП доброволно започна демонтажа на социализма и реставрацията на капитализма в България. Трудно ми е да преценя каква е била и колко време е продължила душевната борба у тези, които тогава стояха начело на партията и държавата, но до такова решение те очевидно бяха стигнали. Или им го бяха внушили! Давам си сметка, че вече са били под силния натиск на САЩ и Запада, които бяха овладели процесите в държавата и ги управляваха енергично. Не ми се вярва някой да е оказвал съпротива или поне да е проявявал несъгласие. Така започна реставрацията на капитализма. Реставрацията на капитализма не е само в политическата риторика и в многопартийната политическа система, а в смяната на собствеността върху средствата за производство. От държавни (общонародни) те трябваше дастанат частни. Това бе голямото изпитание, пред което дори историята бе безпомощна да го преодолее. В оня момент нямаше никакъв друг политически субект с реална власт и влияние върху обществото освен БКП. Затова историята възложи на нея да реставрира капитализма, който пред 45 години тази партия сама бе разрушила и отхвърлила. От „кумова срама“ тя сега го гримира като „пазарна икономика“, за да й повярват, че за никакъв капитализъм не става дума, просто се осъществява онова, което вече бе политически мотивирано в т. нар. „Юлска концепция“ от 1987 г., въз основа на която бе издаден и Указ N 56 на Държавния съвет за стимулиране на частната инициатива и създаването на нова организация на икономическата дейност. Справедливо е да се подчертае, че това бяха идеологическите, политическите, икономическите и юридическите основания и механизми за осъществяването на  . В риториката на БСП, а и на тогавашното време този преход не означаваше реставрация на капитализма. БСП използва прикритието на Юлската концепция, за да внуши на членовете и симпатизантите си (които тогава не бяха никак малко), че за да заживеем по-добре, трябва да приемем нови икономически правила и принципи, които не се различават коренно от тези, по които дотогава бяхме живели. И така предотврати възможната съпротива срещу себе си. Това бе голямата измама, която показа освен всичко друго и идеологическата немощ и ниската марксистка подготовка на тогавашните идеолози и стратези на БСП, които по-късно първи започнаха да се жалват, че „българският преход бил несполучлив“. Истината е, че преходът изобщо не се осъществи, защото изобщо не бе започван. Онова, което започна и бе бързо осъществено, трябва да бъде наричано с истинското му име:  ! А капитализмът никога не осигурява добър живот за всички. Той е благосклонен и щедър единствено към собствениците на капитала и средствата за производство, но е и за хората на наемния труд. Никакви сравнения с държави като Полша, Чехия, Словакия или Унгария не доказват обратното. Там капитализмът е на малко по-високо равнище и поради това дава възможност за малко по-добър стандарт на живот. А е по-високо равнището на капитализма, защото началната точка на реставрацията там бе по-различна отколкото у нас. А и защото Европейският съюз имаше по-голям интерес да инвестира там, а не в България. Но проблемите и там, и тук са едни и същи и пораждат еднакви противоречия и конфликти. Сравняването с тях и укорите към „българския преход“ са само отклоняване на вниманието от истината и запазва коварното смесване на понятията, за да се реабилитира капитализмът и се прехвърли вината за бедността и всичките несгоди и неуредици в държавата върху политиците и държавниците. И на прословутия „български национален характер“! Това обаче е истинският капитализъм. Левите анализатори, да не говорим за различните ръководства на БСП и другите леви партии, постоянно говорят за неуспешния преход. Чудно е как хора, изучавали марксизма и смятащи себе си (поне по-рано, при социализма) за марксисти вярват, че при капитализма трябва непременно да се живее по-добре и по-богато отколкото е било при социализма. Очевидно толкова са били и са марксисти. Нищо марксистко няма у тях и очевидно не е имало. Българската реставрация на капитализма не налагаше БСП да бъде извадена от властта, а да бъде поставена идеологията и практиката й изцяло в своя услуга. БСП възприе риториката на времето и по същество започна трансформацията й от лява в неолиберална партия. Тя постепенно се отказа от всичките си идеологически белези, а дори и от традициите, риториката, от обръщението „другари“, класовото съзнание и класовата борба и разбира се от марксизма, които я свързваха с миналото на социализма и с традициите, заложени още от Димитър Благоев при учредяването си през 1891 г. В Европа комунистическите партии също бяха принудени да предадат каузите си и се откажат от идеологията си. Те се запазиха, но приеха да бъдат маргинални и без почти никакво значение за политическата реалност значение. Афишират се като леви, но лявото в тях е предимно синдикализъм и в конюнктурните различия с либералните партии: напр. еднополовите бракове, отношението към опазването на природната среда, към Русия и фашизма. Политическото им битие, както и това на БСП е свързано със запазване системата, но като уж я подобряват и й придават социален характер. Не бе никак случайно, че БСП охотно възприе постулатите на неолиберализма общонародния, а не класов характер на партиите, понеже обществото не се деляло на класи, а пък между социалните групи няма класови противоречия. За пролетариат вече не се говори, защото такъв нямало. Характерът на труда при капитализма и „икономиката на знанието“ го бил променили напълно. Най-важна за всички, особено за левите, е т. нар. „средна класа“. А това вече напълно обрича лявата идеология на комформизъм, отказ от революция за смяна на системата и колаборация с буржоазията – макар че и за буржоазия не се говори. Пролетариат и буржоазия изчеднаха от политическия и политилогоческия речник на днешните леви в това число и на БСП. Реставрацията изискваше очистване на политическия и обществения живот от комунистическата идеология и уж изобщо от идеологии, за да остане единствена тази на неолиберализма. Трябваше да се премахнат всякакви политически и идеологически пречки пред капитализма. Социалистическото минало трябваше да се обругае, заклейми и отрече като престъпно. БСП уж се съпротивляваше, но днес ръководството й фактически се е съгласило и негласно подкрепя тази гнусна теза. Основанието ми да твърдя това е в мълчанието на социалистическите лидери по повод важни за времето на социализма дати и личности и неучастието им във форуми, на които те се отбелязват. Дори и за целесъобразността на Народния съд днешните лидери на БСП не позволяват да се споменава. Да не говорим за Девети септември и други дати от този порядък. Да, някой все пак трябваше да осъществи въпросната реставрация на капитализма. Но капиталът търсеше своите нови притежатели. Т. е. капиталистите. За целта започна приватизацията на основните фондове на социалистическата държава: заводи, предприятия, банки, сгради. И тъй като липсваха хора с много пари, се наложи банките да отпуснат кредити на желаещите да приватизират. С парите на социалистическата държава определени личност приватизираха социалистическата икономика и се задължиха да я превърнат в капиталистическа. Една част от тези „нови капиталисти“ бяха партийни и комсомолски функционери от различен ранг, служители от репресивните органи или довчерашните ръководители на продаваните предприятия. По същество, реставрацията на капитализма бе извършена по подобие на социалистическата революция: най-напред бе сменена политическата власт, а след това и икономическата. Контрареволюцията от 1989-90 г. бе нещо като огледален образ на революцията от 1944 г. А как би могло да бъде иначе, когато един и същ политически субект изпълнява различни по същност, идеология и исторически смисъл акции за радикално преобразяване на общественото устройство и икономиката. Но историята нямаше опит и трябваше да се задоволи с импровизации, за да налучка верния път. И успя. 6. Реставрацията на капитализма не е само възстановяване на частната собственост върху средствата за производство и изграждане на нова икономическа база. Капитализмът е система от политически, нравствени, естетически, морални ценности. Той е още начин на устройство на обществото и система от механизми, които го движат и развиват. Капитализмът е в крайна сметка начин на живот, житейско поведение, начин на мислене и взаимоотношения между хората. Тази система с всичките й свойства, правила, норми и особености се утвърждава постепенно и последователно. Настъпила е, в крайна сметка, друга епоха! Революцията на 9. IХ. 1944 година легитимира властта на хора, които дълго се бяха подготвяли за новата система и сами участваха в борбата за нейното постигане. Тези, които се обявиха след 10. ХI. 1989 г. за „дисиденти“, инакомислещи и дори за борци срещу „тоталитарната власт“, бяха всъщност радетели за „демокрация“, гласност, „социализъм с човешко лице“, свобода на словото и предвижванията. На тях нищо друго не им идваше на ум, освен усъвършенстване на социализма, а не за неговото заменяне с капитализъм. Макар че сравненията, които тогава правехме с капитализма на Западна Европа, не бяха в полза на социализма. Но никой не искаше реставрацията му. С други думи, новата епоха трябваше да бъде конструирана, наложена и легитимирана от хора от предходната епоха. И те носеха всичките нейни белези, та дори и пороци в себе си. Затова и трудно се приспособиха към новото време. Повечето от тези, които започнаха да се занимават с политика и с държавните дела, виждаха в новите си занимания единствено лична изгода, а не служение. В по-голямата си част те бяха хора посредствени, неуки и неподготвени за подобни отговорности и задължения. Единственото им желание, а и единствената им полотическа способност бе да рушат. И рушаха всеотдайно и неуморно. Когато разрушиха старата система, трябваше да започнат изграждането на новата. А то се оказа за тях непосилно. Това също е един от отговорите на изправената пред изпитания история. Властта попадна в ръцете на маргинали, нагаждачи и безсъвестни хора. Друг избор историята не позволи, а и той бе невъзможен. Просто нямаше друг път, по който да върви България, друг образ на обществото, което се установи през 90-те и следващите години на ХХ и ХХI век. Илюзия и измама е твърдението, че капитализмът означава благоденствие, социално равенство, свобода и справедливост, богати възможности пред личността за избор. Капиталистическа България нямаше как да бъде сред богатото малцинство от държави в света. Тя изпадна в зоната на бедността и затова рязко се влошиха условията на живота; бедността се задълбочи, престъпността се увеличи, неравенствата станаха ужасяващи. Магазините се напълниха със стоки, но достъпът до тях се ограничи. Преходът, за който толкова говорят левите и десните идеолози и пропагандатори, постигна целта си. Новият начин на живот, който капитализмът наложи в България, означава още отказ от собствената история и национална идентичност, ниска култура, защото и нея я поставиха на пазарни принципи, лошо образование, нисък морал. Да не говорим за здравеопазването, което при слабо развитата икономика и бедното население, е в окаяно състояние. Каква полза тогава от всеобщото избирателно право, многото кандидати за властта, свободата да говориш, каквото пожелаеш, или да пътуваш навсякъде по света, когато си материално и духовно беден, нищ, подчинен на някакви „европейски ценности“. 7. Беше ли неизбежна реставрацията на капитализма и възможно ли е възвръщането към социалистическата система? Тези въпроси сега-засега имат само теоретичен смисъл, но са изключително важни, защото целта им е да се извлекат уроци и полза от историята и се предвиди бъдещето на България. А може би преди това да изясним дали е оправдано да говорим за реставрация на капитализма или по-праволно е да определим събитията от края на миналия век като крах на социализма. Аз мисля, че в края на 1989 г. започна реставрация на капитализма, но тя бе възможна благодарение дълбоката всеобща криза на социализма, чието начало е в края на 60-те и през 70-те години на ХХ век, довела и до разпада на Съветския съюз. Тази криза даде важен знак, че социализмът не лежи върху солидни основи и това го прави несигурен и податлив на страх и паника в трудни моменти, когато е заплашвана властта в една или друга държава в социалистическата система. И че тази несигурност и нестабилност ще се увеличават и ще стават все по-застрашителни. Мобилизираше се репресивният апарат – особено тайните служби за следене на хора, които не са съгласни с политиката на БКП и държавата. Този апарат набъбна и се превърна в страшилище. Той бе забулен в тайни; говореше се, че агентите му са навсякъде и донасят „където трябва“. Но когато нещата бяха дошли до края и народът тръгна да недоволства и да иска „демокрация“, той сякаш се парализира. И така и не успя да реагира адекватно. Същото се отнася и до партийния апарат, чията задача бе да проповядва идеите на социализма и да организира обществото идеологически и политически. Тези структури бяха едни от най-важните и надеждни за системата; те я крепяха, вдъхваха й сила и сигурност, но първи рухнаха и напълно обезсмислиха цялата си дейност в продължение на десетилетия. Съдбата им показа, че социализмът не е трябвало чак толкова да разчита на тях, защото не могат да бъдат в такава степен гаранти за стабилност и надеждност. За съжаление от първите кризисни явления в социализма не бе извлечена необходимата поука. Те бяха отминати лекомислено и не предизвикаха задълбочени анализи, за да се открият причините, които са ги породили. Социализмът промени буржоазния човек, но не дотолкова че да го превърна в чужд на капитализма. Той го направи идеологизиран, но не и такъв, който живее и мисли с идеологията си, за да пренебрегва нравствените, моралните и естетическите ценности на буржоазното общество. Буржоазният човек е консумативен, егоистичен, апологетизиращ егото си, стремящ се към успех, богатство и удобства. Той вярва в онази идеология, която ще му даде онова, към което се стреми и без което не може да живее. Защото не е с религиозно съзнание и се е отделил от Църквата и от православната вяра. Затова и не е съгласен да жертва себе си заради какъвто и да било идеал. През 80-те години дори не съществуваше общ и обединяващ народа идеал. Как тогава ще се изгражда едно общество, основано на нравствен и политически идеал и по това различаващо се от буржоазното? Човекът не се „превъзпита“, не се промени радикално, не стана „друг“. На него обществото му беше станало безразлично, а накрая дори и враждебно, защото не бе в състояние да му осигурява онзи живот, от който имаше необходимост и който виждаше, че съществува на Запад. Трябва да признаем, че беше илюзия такъв човек да се създаде чрез идейно превъзпитание и осъзнаване, а в последствие и да се ражда постоянно в социалистическото общество. Буржоазната епоха формира буржоа, а не социалистическа личност – дори и в системата на социализма. Самият социализъм и идеология и практика на буржоазния човек, който е консуматор, егоист, прагматик, езичник или безбожник. Но това не се отчиташе от идеолозите, а и от властта. Те заживяха с илюзията, че са успели да го създадат чрез своето политическо и идеологическо инженерство и че той върви убедено и осъзнато с тях. По тази причина социализмът не успя да формира нова епоха. Затова и историята му е история на буржоазното време и неговите теоретици, идеолози и ръководители трябваше да го знаят и осъзнаят. Те буквално и механично прилагаха в организацията на държавата и икономиката марксистката идеология и смятаха, че всичко непременно ще стане от само себе си. Но нямаше как стане, когато обективните условия не го позволяваха. Социализмът пропусна 60-те години, когато трябваше да се съобрази с протичащата тогава „научно-техническа революция“ и когато се появиха първите симптоми на криза. Парадоксът е, че и в Съветския съюз и във всички държави от социалистическа общност се гвореше за тази революция, но почти нищо конкретно не се направи. А сега бе времето да се премине от екстензивна към интензивна икономика и се въведат новите електронни технологии, които да ускорят производството и да го направят рентабилно и на високо качество. Тези, от които пряко зависише въвеждането на новите технологии и практически осъществяха научно-техническата революция, нямаха интерес да го направят. Въпреки че ръководствата на комунистическите партии бяха решили, че това е пътят и бяха отделили средства за научни разработки и приложения в производството. Идеологията формулира проблема като основен, но социалистическата икномика по същество „отмени“ решението и продължи да върви по течението. И то я отведе до непреодолимата криза. На всичко отгоре в края на 70-те години световната икономика отново навлезе в криза, която задълбочи неравенстата между държавите и народите и забави развитието на световната икономика – в това число и на българската. Когато България реставрира капитализма, трябваше да се нагажда към кризата. Към нея обаче никоя държава като България не може да се нагоди, защото кризата е по-голяма от държавата. Така българската вече капиталистическа икономика се лиши от пазарите и суровините на Съветския съюз, но никой друг не й отстъпи суровини и пазари от своите. При други обстоятелства вероятно щеше да бъде малко по-различно – поне нямаше да я има паниката, а всичко щеше да става спокойно и по-лесно да се търси и намира някакво добро решение. Богатите държави бяха загрижени за себе си и нямаше как да откъснат от своето, за да го дадат нам. А не бяхме само ние в нужда и отчаяние. Големи западни компании приватизириха български индустриални предприятия и заводи, но не за да ги развиват и модернизират, а за да им вземат пазарите. Те ги затвориха, уволниха работниците и продадоха машините. И пласираха своята продукция там, където по-рано отиваше българската. Същевременно неолибералната идеология започна усилна пропагандна кампания за налагане на своите идеи и ценности. Тя не срещна почти никаква съпротива, сякаш нямаше противници и несъгласни. Културният живот бе подчинен на нея, а почти цялата интелигенция се поддаде на внушенията й и се вкючи в кампанията й. Всичко стана просто, ясно и лесно. Народът заживя още по-бедно, ала не възразяваше, постепенно свикваше и се примиряваше. Защото нямаше политически и синдикален субект, който да го поведе към съпротива. Пролетариатът, който вече се създаде, не се възприемаше като такъв и нямаше нито воля, нито желание, нито съзнание за ролята, която историята му възлага. Капитализмът – поне като начин на мислене и житейско поведение - се установи бързо и охотно приет от обществото. Неолибералната идеология внуши, че в постиндустриалното общество няма класи, а следователно и класови борби. И дори марксистите или поне ляво мислещите интелектуалци, анализатори, философи, политолози и мислители се съгласиха и все още не възразяват на активно внушаваната заблуда. Съгласиха се с тази неистина и левите политически партии – да не говорим за синдикатите, за които правата на работниците са празни и безсъдържателни думи. От социализма не остана нищо. Е, живи са много от хората, които знаят онова време. Те го помнят – повечето от тях с добро и съжаляват за него. Но споменът не е реалност, не е основа, върху която да се изграждат и устройстват обществото и икономиката. Социализмът като система е рухнал, изчезнал е и за да се възроди, е необходимо да се започне отначало онази работа, която през ХIХ век наченаха Маркс и Енгелс. 8. Необходима е обаче нова теория на социализма, която да подреди и мотивира бъдещата му практическа реализация като социално-политическа и икономическа система. Новата теория ще трябва да опише и анализира грешките и слабостите на социализма, да открие причините, поради които са били допускани. Но и да оцени реално и обективно положителните му страни. Защото те са най-важният негов исторически опит. Аз мисля, че са необходими нови формилировки на понятията и категориите, с които марксизмът и теорията на социализма си служат най-често: социална справедливост, равенство, свобода, солидарност. Тези категории са същността на социализма, но сега те са абстрактни и в тях се влагат произволни значения, угодни както за левите, така и за десните политически субекти. Най-важният проблем, който следва да се реши, е проблемът за това кой и как ще извърши социалистическата революция. Защото от решението на този проблем зависи доколко вярно идеологията си представя бъдещото социалистическо общество. Съобразно тази представа се определят и средствата, чрез които то ще бъде изградено след революцията. Опитът на досегашния социализъм е достатъчно богат и поучителен, за да се изведат основните параметри на новата теория на социализма. Важно е да се изясни каква ще е социалистическата икономика, доколко ще поволява частната собственост и стоково-паричните отношения, т. е. доколко тя ще се основава на пазарни принципи и доколко на плановост и държавно регулиране. Но този теоретичен въпрос в крайна сметка ще се разреши от класата, която ще извърши социалистическата революция. Ако тя е някое „трето съсловие“ (това според мене ще бъде непременно „трето съсловие“), което преди да овладее политическата власт е взело икономическата, то ще определи типа икономика още преди да установи своята власт. Историта обаче може да реши това да стане по същия начин, по който се извършиха революциите в Русия и другите източно европейски държава в средата на ХХ век. Тогава „теоретичният въпрос“ ще се окаже напълно практически и ще се нуждае от вярно решение, което трябва да бъде намерено веднага. Онова, което се случи преди 30 години заедно със сегашното състояние на държавата ни, би следвало да подтикне мислителите в търсене на решения, не само как да получаваме „високи доходи“, но и как да устроим обществото, културата и икономиката, за да си възвърнем достойнството, морала, езика, просвещението и живота. Защото отново дойде времето, когато философията, както учи Маркс, трябва не само да обяснява света, но и да го промени!    ", "date": "2019.11.06", "title": "Реставрацията на капитализма като изпитание на историята"}
{"url": "http://www.classa.bg/%D1%81%D0%B2%D1%8F%D1%82/item/401727-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B8-%D0%B8%D0%B3%D1%80%D0%B0%D0%B5-%D1%81-%D0%BC%D0%BE%D1%81%D0%BA%D0%B2%D0%B0-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Турските служители отново започнаха да се заиграват с Москва и Вашингтон по въпросите на военно-техническото сътрудничество. В рамките на един ден Анкара успя да постави под въпрос доставката на втората партида системи за ПВО С-400 и призова САЩ да обсъдят продажбата на изтребители F-35 в Турция. Според експертите президентът Ердоган по този начин се опитва да се възползва от противоречията между двете страни, които са принудени да се примирят с това.     Турското правителство се замисли дали да забави доставката на втората партида зенитно-ракетни системи С-400 „Триумф“. Това съобщи в понеделник ръководителят на секретариата на турската отбранителна промишленост Исмаил Демир. Според него забавянето може да бъде свързано с преговори за трансфер на технологии и уреждане на съвместното им производство. В същото време Демир отбеляза, че втората фаза на доставката на С-400 може да бъде осъществена до края на 2020 г. „За втората фаза на доставките на С-400 имаме календар за следващата година. В този случай, за разлика от първия етап, става дума за съвместно производство и трансфер на технологии. Съвместното производство може леко да промени планирания календар, като го измести малко по-далече във времето, вероятно до края на 2020 г.“, заяви Демир и добави, че между Москва и Анкара текат технически консултации относно възможността за частично производство на компоненти на С-400 в Турция. Освен това същият чиновник по-рано тази сутрин обяви желанието на Турция да възобнови преговорите с Вашингтон за доставка на американски изтребители F-35. Той добави още, че Анкара не е съгласна „с твърденията, че F-35 и С-400 не могат да бъдат в една и съща държава“. \"Ние не виждаме проблеми от правна гледна точка\", заяви Демир, но за всеки случай добави, че Анкара обмисля предложението на Москва да закупи руски изтребители. През юли, във връзка с придобиването от Турция на руския зенитно-ракетен комплекс С-400, САЩ обявиха прекратяването на по-нататъшното участие на Анкара в програмата F-35. В допълнение, Камарата на представителите на САЩ подкрепи законопроекта за санкциите срещу Турция. Освен това отношенията между Анкара и Вашингтон се изостриха допълнително, след като Турция започна военната операция „Източник на мира“ в северната част на Сирия и след това сключи Споразумения в Сочи с Москва, което даде възможност за значително нормализиране на ситуацията в този регион. И докато в Европа обсъждаха разцепление в НАТО, Русия успя предсрочно да завърши доставката на всички компоненти на С-400 в Турция. В крайна сметка САЩ отмъстиха на Анкара за придобиването на системите С-400 и за руско-турското споразумение за Сирия, подготвяйки санкции срещу ръководството на републиката и признавайки арменския геноцид. А това от своя страна навреди на чувствата не само на управляващата класа на Турция, но и на местната интелигенция. Според Андрей Кортунов, генерален директор на Руския съвет по външни работи, това състояние принуждава турското правителство и президента Ердоган лично да започнат да търсят компромиси с Вашингтон. „В изявленията на Анкара относно С-400 и F-35 става ясно, че те не искат да изострят спора си със САЩ, защото това заплашва Турция с неприятни икономически и политически последици. Следователно, Ердоган все пак ще търси някакъв компромис с Тръмп “, заяви Кортунов. „От друга страна, турците наистина искат да произвеждат С-400 заедно с Русия. Но ако съдим по коментарите, които получаваме от нашите правителствени структури, Москва не харесва тази идея. Освен това за С-400 има дълга опашка от други купувачи и ако турците откажат системите, ще намерим къде да ги поставим “, предполага събеседникът. Следователно, продължава експертът, Ердоган може да се оттегли от сделката със С-400 със сравнително малки загуби на репутация. „Но двете страни Турция и САЩ имат разногласия не само по отношение на военната техника, но и по отношение на ситуацията в Сирия като цяло и по-конкретно по отношение на кюрдите, отношенията в НАТО и икономическите въпроси“, припомни политологът. „Освен това във Вашингтон все повече се чуват мнения, че Ердоган се превръща в авторитарен лидер. И в такава ситуация, разбира се, желанието на Ердоган да възобнови преговорите за F-35 цели да запази известна свобода на маневриране”, смята Кортунов. Според експерта турският лидер ще маневрира между интересите на Москва, Вашингтон и страните от НАТО поне до президентските избори в САЩ, които са насрочени за ноември 2020 г. „Все още не се знае дали Тръмп ще спечели изборите или не. И ако той спечели, не се знае каква ще бъде неговата политика след това. Следователно, повечето страни, включително Турция, сега имат изчаквателна тактика. Ердоган е малко вероятно да седи дълго на два стола. Но до следващите избори в САЩ това е съвсем реалистично “, каза Кортунов. В същото време директорът на Центъра за изследване на Близкия Изток и Централна Азия Семьон Багдасаров вярва, че Ердоган може да използва противоречията между Русия, САЩ и други страни от НАТО безкрайно. „Ердоган е един от най-могъщите и хитри политици на нашето време. Защото всички ще го търпят още дълго време. И сега той много умело използва противоречията на световните сили в Сирия, за да реши собствените си проблеми “, смята Багдасаров. В същото време експертът призова руското ръководство да не споделя с Турция технологиите за производство на комплексите С-400. „Много сме помогнали на Турция в историята, само си спомнете 20-те и 30-те години. И след това по време на Втората световна война милионна турска армия стоя до нашите граници. Ето защо трябва да бъдем внимателни тук”, добави Багдасаров. Той припомни, че \"на Ердоган много неща могат да му се разминат\", тъй като Русия е заинтересована от реализиране на проекти като \"Турски поток\" и изграждането на АЕЦ \"Акую\". „Американците също виждат поведението на Ердоган и в Белия дом то предизвиква възмущение. Но те също трябва да си затварят очите много, предвид ролята и тежестта на Турция в НАТО. Но Турция няма да бъде изключена от съюза. Първо, Анкара няма да иска да си тръгне оттам; и второ, те няма да поискат да я пуснат от блока. Затова всички ще трябва да търпят Ердоган до смяната на властта в Турция, завърши Багдасаров.    ", "date": "2019.11.06", "title": "Ердоган си играе с Москва и Вашингтон"}
{"url": "http://www.classa.bg/%D1%81%D0%B2%D1%8F%D1%82/item/401728-%D0%BB%D0%B5%D0%B2%D0%B8%D1%8F%D1%82-%D0%B7%D0%B0%D0%B2%D0%BE%D0%B9-%D0%BD%D0%B0-%D1%82%D1%80%D1%8A%D0%BC%D0%BF", "text": "Както ни учеха класиците, „битието определя съзнанието“. Това е не само основата на материализма (върху който е изграден марксизмът), но и като цяло е доста позната ежедневна фраза. В крайна сметка знаем със сигурност, „който вечеря с момичето, танцува с нея“. Руските медии в този смисъл са много показателни: либералите им плащат, те работят за тях. Въпросът е дали в САЩ този принцип също е релевантен? На примера с медиите виждаме, че да. И затова можем да направим някакво правдоподобно предположение, че този принцип ще работи по отношение на Тръмп. Сега нека разгледаме политиките му. Основното противоречие на Тръмп с банкерите (и техните „откърмени“ политици и длъжностни лица, в частност Демократическата партия на САЩ) е, че Тръмп иска да подкрепи (и в идеалния случай напълно да запази и дори да развие) реалния сектор на американската икономика и банкерите, разбира се искат да запазят финансовия сектор. Няма достатъчно ресурси за всички. Е, как се подкрепят банките - разбира се, трябва да се печатат пари и да им се дават. Но как да поддържаме тогава реалния сектор? Да му се дадат пари? Как? Като на банките? Но банките са малко, тези, които получават пари като цяло, са само няколко дузини, а в реалния сектор има милиони компании. На кого да дадеш, как да дадеш, как да контролираш процеса? Може би можете да дадете на гражданите? Но те вече са претоварени със заеми, така че тук потенциалът се изчерпва. Оказва се, че е необходимо да се създадат специални институции, които да изучават реалния сектор (по отрасли и региони) и да разработят планове и модели за подкрепа и мониторинг на тяхната ефективност. Обърнете внимание, че отчасти такава система вече съществува, тя се нарича бюджет. Но само частично, той изобщо не се намесва в някои сектори. И това пречи на някои, но в ограничена степен. И тук ви трябват много висококачествени системи за анализ и обратна връзка. Тоест, всъщност за изпълнението на плановете на Тръмп (отчасти той вече е увеличил бюджетните разходи), е необходим някакъв аналог на съветския (или китайския) Държавен план! Който, както е разбираемо, ще стане главният мениджър на най-големите финансови потоци в страната. Разбира се, това значително ще засили позицията на Тръмп (който ще бъде главен владетел на цялата тази система), и следователно на следващите американски президенти. Припомнете си, че имаше само един президент на Съединените щати, който е избран четири пъти (Франклин Рузвелт) и авторитетът му се основава именно на контрола над подобна машина. Но е невъзможно просто така да управлявате такава машина. За да направите това ефективно, трябва фундаментално да промените психологията си към вътрешните механизми на такава система. А тя, както знаете, е с дълбоко държавен характер. Тоест, с други думи, човекът, който я контролира, или става идеологически „левичар“ (тоест привърженик на държавното стимулиране на икономиката), или тази машина сама ще се погребе под огромното количество бюрокрация и присвояване. Типичен пример са руските либерали, които унищожиха всичко, което не беше откраднато преди. Между другото, Рузвелт беше многократно критикуван за „левите“ си възгледи, които, изглежда, въз основа на неговата история, нямаше откъде да се вземат. Впрочем, има откъде, защото веднага след като започна активна държавна подкрепа на икономиката, неизбежно трябваше да промени коренно своя възглед върху живота! Битието определя съзнанието! А не обратното! И поради тази причина съм дълбоко убеден, че Тръмп, който днес, разбира се, е практически квинтесенцията на десния консерватор (който предизвиква бяс сред либералните банкери и техните поддръжници), много скоро ще започне сериозно движение вляво. Освен това той има към кого да се движи в тази посока (Банън). Отбелязвам, че това няма да се отрази на патриотизма му, желанието му да помага на предприемачи и т.н. Става въпрос само за възгледите му за публичната администрация на икономиката. Но фактът, че тези възгледи ще се променят значително, ще се отрази, разбира се, на други аспекти на неговия мироглед и съответно на политиката на САЩ. Това не е нито добро, нито лошо. Това просто казва, че всяко взаимодействие с Тръмп трябва да отчита тази тенденция. Разбира се, в момента не е необходимо това да се абсолютизира (кризата все още не е започнала), но тъй като икономическата ситуация в Съединените щати се влошава, тя ще се проявява все по-ясно. В известен смисъл в това има някаква историческа справедливост (след дейностите на комисия Макарти за разследване на антиамериканските дейности през 50-те години на миналия век, думата „социализъм“ като цяло стана обидна в САЩ; само Сандърс я реанимира), освен това е много интересно, как „левите“ идеи ще се проявят в САЩ. Но това вече ще трябва да бъде наблюдавано в близко бъдеще. Между другото, доколкото знам, в САЩ няма сериозни трудове за изучаване на потенциала на „левите” идеи. И би било необходимо да ги напишем.  ", "date": "2019.11.06", "title": "Левият завой на Тръмп"}
{"url": "http://www.classa.bg/%D1%81%D0%B2%D1%8F%D1%82/item/401729-%D1%80%D1%8F%D0%B4%D0%BA%D0%BE-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%81%D1%8A%D0%B1%D0%B8%D1%82%D0%B8%D0%B5,-%D0%BA%D0%BE%D0%B5%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%B2%D1%82%D0%BE%D1%80%D0%B8-%D0%B4%D0%BE-2032-%D0%B3", "text": "На 11 ноември Меркури ще премине между Земята и Слънцето и по този начин ще участва в рядко астрономическо събитие, което няма да се повтори в следващите 13 години.   \"От нашата гледна точка на Земята можем да видим само понякога, как Меркури и Венера преминават пред Слънцето, това е рядко събитие, което няма да искате да пропуснете!\", посочиха от НАСА в изявление.   Междувременно AccuWeather обясни, че такива транзити се случват \"приблизително 13 пъти на всеки 100 години\" и посочи, че следващият няма да бъде регистриран преди 13 ноември 2032 г. Тази година това явление ще се наблюдава почти в цяла Северна и Южна Америка, както и в Европа, Африка и Западна Азия.   По време на шоуто, което ще продължи около 5,5 часа, Меркури ще бъде видим като черна точка, която се движи пред Слънцето. Въпреки това, малкият размер на тази планета прави невъзможно да се насладите на събитието без използването на бинокли или телескопи със слънцезащитен екран.   В този контекст специалистите помнят, че прякото наблюдение на Слънцето без специално защитно оборудване може да причини увреждане на очите, както и да доведе до загуба на зрението.", "date": "2019.11.06", "title": "Рядко астрономическо събитие, което няма да се повтори до 2032 г."}
{"url": "http://www.classa.bg/%D1%81%D0%B2%D1%8F%D1%82/item/401730-%D0%B7%D0%B0-%D0%BA%D0%B0%D0%BA%D0%B2%D0%BE-%D1%9D-%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B0%D1%84%D1%80%D0%B8%D0%BA%D0%B0", "text": "Третата световна война, ако не дай Боже се случи, няма да е война между социалистическия лагер и капиталистическия концлагер, нито между християнския Запад и мюсюлманския Изток, нито между Москва (така наречения Трети Рим) и Вашингтон (така наречения Сияен град на хълма). Всички тези конфликти общо взето отшумяха. Това ще е война между Индия и Китай. Която ще се води в Африка. И за Африка, посочва руското издание „Взгляд“ в коментар, цитиран от БТА. Центърът на тежестта на световната цивилизация видимо се е изместил вече към югоизточната част от Евразийския континент, където са разположени Китай и Индия. На първо място по демографски причини. В момента на Земята живеят близо 7,75 милиарда души. Около 2,8 милиарда от тях - в Индия и Китай. Всеки трети жител на планетата (и повече дори) е индиец или китаец. Естествено още има изоставане, ако погледнем оригиналните технологии и начина на живот. Но размерът на територията и броят на населението са неща от значение, винаги са имали и ще имат значение в борбата за световна хегемония. Изоставането в технологиите впрочем днес също не е никак безспорно. Модерните градове в Китай изглеждат като илюстрации към футуристични романи за 22 век. Ако не слагаме в сметката „счетоводните трикове\", икономиката на Китай по обем със сигурност е на първо място в света. Индийската икономика също не е малка. Армии имат и двете страни. Имат и ядрени оръжия. Плюс голямо население. Но площта им иде възмалко. Съответно и ресурсите. А всичко това го има в Африка. Русия също има много земи и ресурси, „прекалено много\" в очите на западните държави, незабравили влажните си мечти да разширят за сметка на Русия своя Lebensraum (нем. - „жизнено пространство\", б. пр.). Територията на Русия обаче е сигурно защитена от мощната руска военна машина, въоръжена, между другото, и с ракети, носещи ядрени бойни глави, но не само. Никой не би планирал нахлуване в Русия, ако е със здрав разум и разсъдък.  Слаб ефект ще имат и опитите за инфилтриране на страната. Няма защо да се страхуваме примерно, че китайците самостоятелно ще \"превземат\" нашия Сибир. Нищо няма да направят, без да ги подпомогнат собствените ни корумпирани чиновници. Тъй че всички опасности за руската територия и ресурси не идват отвън - от експанзията на Китай, камо ли на Индия, а са вътре, в самата Русия. Африка обаче е кажи-речи „ничия\". В световната геополитика Черният континент не е субект, а обект на претенции. Европа и Америка силно свиха присъствието и влиянието си там. Затова пък дойдоха Индия и Китай. Първоначално Индия използваше факта, че в ред африкански страни, бивши колонии на Великобритания, все още има големи диаспори от индийци ( като поданици на британската корона те се движеха свободно в имперските граници). Ще припомним, че самият основател на индийската държава Мохандас Ганди дълги години е живял и работил в Южна Африка. Индийци заеха ключови позиции в икономиката, финансите, търговията. И щом Британската империя престана да съществува, Индия сметна Африка за свое „законно наследство\" от бившата метрополия.  Но през последните години новият световен хегемон, Китай, взе дейно да овладява територията и ресурсите на африканските страни. Китай води политика на ненамеса (досами китайските предприятия негрите могат да се колят помежду си, изтребвайки цели села, китайската охрана не се меси) - просто завладява и експлоатира територии, дори внася собствени служители и персонал от Китай. В Африка също живеят хора, много хора, към 1,2 милиарда души, но никой не иска да чуе мнението им.       Защото те нямат политически суверенитет, нямат силна армия, военноморски флот, ядрени оръжия, раздробени са. И за китайците, и за европейците жителите на Африка са в най-добрия случай обект на благотворителни програми, а в най-лошия - нежелани бежанци, изобщо второкачествен човешки материал, обречен да измре. На друга позиция застана май само Съветският съюз. СССР помагаше на африканските народи да добият истинска независимост и политическа субектност. Не че сполучи кой знае колко. Обаче самото присъствие на Съветския съюз на континента - като една от световните сили, бе необходимо и неизбежно. Откакто Русия взе да се връща в световната политика, неизбежно стана и да заяви интересите си в Африка. Проблемът е, че днес нямаме привлекателен модел на бъдещето, какъвто бе социализмът през съветската епоха. Но позицията на Русия като мощна военнополитическа сила, противопоставена на Запада, е актуална и сега. А днес става така, че Русия отчасти се противопоставя и на „новите колониалисти\"- Китай и Индия. По-скоро всъщност не им се противопоставя, а балансира техните амбиции. Ако не утре, то вдругиден предстои нова подялба на света. Светът ще бъде поделен между Китай и Индия (да се надяваме само, че без голяма война) и на първо място ще бъде разделена Африка. Господството на Америка е реалност на вчерашния ден, а дяловете на западните страни като цяло ще намалеят (все някой трябва да губи, за да се разрастват Китай и Индия). Русия трябва да бъде участник, страна и субект на този процес (а не обект като Африка). Затова трябва да имаме присъствие и в Африка. Политическо, военно, икономическо. Тревога будят само формите и начините да маркираме присъствието си. Не бихме искали влиянието на Русия само да подсигурява търговския интерес на няколко частни компании, собственост на руски олигарси, и то не пряко, а чрез офшорки. Пълномащабното \"завръщане\" на Русия в Африка задължително трябва да включва и военни бази, и политическо влияние, и \"мека сила\" - разпространение на руска култура, образование и дори начин на живот, ориентиран повече към Русия, отколкото към Запада или Китай. В този смисъл съветският опит може и да се приложи, и да бъде развит. Чернокожи африкански студенти също трябва да има в северните градове у нас, и нека да са много. Важното е, щом получат образование в Русия, те да се върнат обратно в Африка. И да се върнат с обич към руския свят в сърцата си, опознали и разбрали руската култура и руския език, добили уважение към Русия.  ", "date": "2019.11.06", "title": "За какво ѝ е на Русия Африка?"}
{"url": "http://www.classa.bg/%D1%81%D0%B2%D1%8F%D1%82/item/401731-%D0%BA%D0%B8%D1%82%D0%B0%D0%B9-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BD%D0%BE%D0%B2%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-%D0%B0%D0%BB%D1%86%D1%85%D0%B0%D0%B9%D0%BC%D0%B5%D1%80", "text": "Националната администрация на медицинските продукти на Китай (CFDA) обяви на 2 ноември своето одобрение за лекарство, което се предполага, че може да подобри когнитивната функция при пациенти с лека до умерена болест на Алцхаймер. \"Това е иновативно лекарство, независимо изследвано и разработено от Китай\", казаха от предприятието.   Това е Oligomannate (GV-971), базирано на екстракт от морски водорасли, което по този начин се превръща в първото лекарство срещу тази болест, което получи регулаторно одобрение по целия свят от 2003 г., казва фармацевтичната компания производител Shanghai Green Valley със седалище в Шанхай.   Екип, ръководен от д-р Ген Мейю, от Шанхайския институт по медицински материали, от Китайската академия на науките, е установил, че развитието на Алцхаймер е сравнително слабо при възрастни хора, които редовно консумират водорасли, и успял да идентифицира уникален захар в тези организми. След повече от две десетилетия на изследване, експертите успяха да докажат - в проучване, публикувано през септември в списанието Cell Research, ефективността на това вещество за блокиране на необичайното увеличаване на метаболизмите на чревната флора, както и за намаляване на отлаганията на амилоиден протеин и хиперфосфорилиране на тау протеин, които са свързани с развитието на това невродегенеративно заболяване. В 36-седмично клинично изпитване, практикувано в третата фаза на разработване на лекарството - в което са били лекувани общо 818 пациенти с от лека до умерена степен на Алцхаймер, е установено, че новото лекарство подобрява когнитивните резултати със средно 2,54 точки, при стандартен тест с оценка от 0 до 70, при който хората с 16 или повече точки могат да бъдат диагностицирани с болестта. Олигоманатът демонстрира устойчива ефикасност от първия месец на лечението. Засега няма лек за болестта на Алцхаймер, която обикновено се среща при възрастни, като се започне от 60-годишна възраст. Тъй като мозъчните клетки се израждат, симптомите прогресират и следват етапи, които варират от незабавна загуба на памет до други видове памет и на когнитивни способности, като езика. В този контекст новото лечение би могло да бъде ефективно за намаляване например на трудността да се запомнят прости числа, какво се яде на закуска, плащането на сметка или подробности от минали истории, обяснява South China Morning Post.   Въпреки че CFDA гарантира, че това лекарство ще предостави на пациентите „нови възможности за лечение\", то предупреждава за необходимостта от продължаване на изследванията и представяне на повече доказателства относно фармакологичните механизми и тяхната дългосрочна ефективност.   Отговорната фармацевтична компания, която планира да пусне продукта „съвсем скоро в Китай\", също има за цел да проведе клинични изпитвания в САЩ, Европа и Азия в началото на 2020 г., за да улесни глобалното регулаторно одобрение на лекарството.", "date": "2019.11.06", "title": "Китай одобри продажбата на ново лекарство срещу Алцхаймер"}
{"url": "http://www.classa.bg/%D1%81%D0%B2%D1%8F%D1%82/item/401732-eu-reporter-%D0%BD%D0%B5%D0%BE%D1%81%D1%8A%D0%B7%D0%BD%D0%B0%D1%82%D0%B0%D1%82%D0%B0-%D1%81%D0%BB%D0%B0%D0%B1%D0%BE%D1%81%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Годината е 1962. В разгара на Карибската криза, Съединените Щати искат Мексико да постави ядрени ракети на територията си. В телефонен разговор, президентът на Мексико казва на американския президент Кенеди, че Мексико ще предостави това, от което Съединените Щати имат нужда.   Това разбира се би подложило Мексико на потенциална атака от руснаците в разгара на обтегнатите отношения, излагайки на заплаха жизненоважната сигурност на държавата в полза на Съединените Щати. Забележителното в този епизод е, че Мексико се съгласява на нещо толкова налудничаво и това е резултат на успешната американската външна политика към Латинска Америка от предходното десетилетие. Ползите на внимателно изготвена американска външна политика се забелязват във времена на нужда и по-нататък, не веднага. Американското положение и лидерство имат значение точно в критични ситуации. За съжаление, неосъзнатото слабо място на американския президент Доналд Тръмп е външната политика. Когато той взе решението да предаде кюрдите като изтегли американските войски от кюрдските части на Сирия, Тръмп не очакваше заслужената засечка от Сенаторите републиканци. Сенатор Линдзи Греам, Председател на Сенатската съдебна комисия, нарече решението „най-голямата грешка през периода му като президент“ и Тръмп не разбра защо. Чрез подхода си към американската външна политика, Тръмп разваля години на планиране и внимателна сметка – и не само в Близкия Изток. Решението за кюрдите на Тръмп не идва от определена доктрина, както някои биха предложили. Движенията на Тръмп са безразборни и по цялата карта; той просто не разбира сложната игра на шах, заложена в изковаването на американска външна политика. Изтеглянето му на американските войски от кюрдските територии не е обосновано с изолационизъм от принципния тип на Сенатор Ранд Пол. Скоро стана ясно, че американските войски в Сирия не се връщат у дома, те просто се преместват да пазят нефтените находища в Сирия. Заедно с решението да изпрати американски войски в Саудитска Арабия да правят същото там, става ясно, че Тръмп просто обича да пази нефт. Той самият каза на кюрдите да ходят да живеят в сирийските части с нефт, защото тогава привидно Америка би се интересувала да ги пази. Той също така каза, че САЩ искат от този нефт. Но да пазиш нефт не е гранд стратегия. Това е нефтен тръмпизъм от типа, който дори и Джордж У. Буш не смееше да произнесе точно така. В изненадата си от гнева на Сенаторите републиканци, се видя, че Доналд Тръмп не разбира какво като геополитика се състоеше в тази малка група от американски войници. Нито пък разбра деликатния баланс. Изглежда, че много малко неща могат да накарат Сенаторите Републиканци да се разграничат от Тръмп и външната политика е това, което им пали фитила. Според българската поговорка “де го чукаш, де се пука”, решението за кюрдите ще се отрази на други сфери – американските позиции ще се пукнат на друго място, не веднага и не където Тръмп очаква. В различни области и географски райони, Тръмп разтуря десетилетия от внимателно изкована политика, където всяка фраза и всяко движение значеше нещо. Както епизода с Мексико показва, ползите от внимателно планирана американска външна политика се забелязват във времена на нужда и по-нататък, не веднага. Американското позициониране на международната арена има значение. Тръмп му е навредил и резултатите няма да са очевидни веднага. Но републиканските Сенатори виждат по-надалеч. Те ще бъдат ключовите фигури в импийчмънта на Тръмп. Републиканците имат право да са ядосани от тази липса на гранд стратегия и ще запомнят това когато импийчмънта се премести в Сената. Външната политика е неосъзнатата слабост на Тръмп и това, което той не осъзнава е, че това може да му коства импийчмънта.    ", "date": "2019.11.06", "title": "EU Reporter: Неосъзнатата слабост на Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401713-%D1%81-%D0%BA%D0%BE%D0%B3%D0%BE-%D1%81%D0%B5-%D0%B3%D1%83%D1%88%D0%BA%D0%B0-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0", "text": "Цеци Красимирова е омъжена само от пет месеца, а вече се гушка с друг, а това, което показа в социалните мрежи, определено предизвика лавина от коментари.   Моделката с фатална красота не за първи път демонстрира любовта си към животните, а в този случай цялата е не за един, а за два специални котарака. И може би неслучайно Цеци има татуиран цял зоопарк върху тялото си.     Фотосите на изкусителната брюнетка, която в момента изживява голямата си любов до съпруга си Майкъл Струмейтис, предизвикаха много коментари и умилителни изказвания.     Припомняме, че Цеци Красимирова и Майкъл Струмейтис вдигнаха сватба за чудо и приказ през май тази година в старинен замък в Сиджис, в сърцето на испанската област Каталония пред близо 300 гости от цял свят.", "date": "2019.11.06", "title": "С кого се гушка Цеци Красимирова..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401714-%D0%B4%D0%B2%D0%B5-%D1%81%D0%B5%D0%BA%D1%81%D0%B8-%D1%81%D0%B5%D1%81%D1%82%D1%80%D0%B8-%D0%BF%D0%BE%D0%B4%D0%BB%D1%83%D0%B4%D0%B8%D1%85%D0%B0-%D0%B2%D1%81%D0%B8%D1%87%D0%BA%D0%B8", "text": "Най-младият милиардер в света Кайли Дженър и нейната сестра Кендъл, която е най-скъпият модел, са взривоопасна комбинация. Двете сексапилни брюнетки са оплели в мрежите си куп баскетболни звезди, а наскоро заснеха фотосесия за новата колекция на бранда си \"Kendall + Kylie\".   Сестрите от клана Кардашиян подлудиха последователите си в социалните мрежи с поредица от горещи и вдигащи адреналина снимки, които разпалват мъжките фантазии, а на една от тях Кендъл се отпуска над Кайли в секси поза.        ", "date": "2019.11.06", "title": "Две секси сестри подлудиха всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401715-%D0%BA%D0%B0%D0%BA%D0%B2%D0%B8-%D0%B8%D0%BC%D0%B5%D0%BD%D0%B0-%D0%BD%D0%BE%D1%81%D1%8F%D1%82-%D0%BC%D1%8A%D0%B6%D0%B5%D1%82%D0%B5-%D0%BF%D0%BE%D0%B4-%D1%87%D0%B5%D1%85%D1%8A%D0%BB", "text": "Според експерти има няколко мъжки имена, които веднага ни дават знак, че човекът срещу нас е потенциален чехльо.    Специалисти са направили проучване и вече са готови с петте имена на представители на силния пол, които най-често са под чехъл. Учени съветват жените да не дават тези 5 имена на синовете си, ако не искат някой ден да се появи някоя засукана мадама, която да ги командва както си иска. Е, винаги може да проверите дали името на вашата половинка е сред списъка по-надолу и дали ще се справите с командването у дома. Експерти смятат, че в името  Николай  няма достатъчно мъжка сила. Тези мъже са готови на абсолютно всичко, за да направят избраниците си щастливи. Грижовни и нежни са мъжете, които носят името  Димитър . Представителите на силния пол, които като малки са наричани Митьо или Митко обикновено растат като галеници. Те винаги ще седнат и ще ви помогнат с домакинската работа. Идеални са за свиване на гнездо.     Мъжете, които носят името  Анатоли  често имат здравословни проблеми. Те са нерешителни и зависими от жените – било от майка или съпруга. Животът им протича във вечно подчинение. Валентин никога не се стреми да бъде лидер. Той не се нуждае от това. Ако съпругата му иска да вземе юздите в свои ръце, то няма да има никакви проблеми. Хората с името  Валентин  са големи пердета. Представителите на силния пол, които носят името  Валери  са пълно олицетворение на подчинението. При тях обаче има една особеност – те имат само една любима и само и единствено тя може да ги контролира. Тези мъже ще се радват да изпълнят всичките й капризи, само за да може любимата им да е щастлива и доволна, смятат експерти.", "date": "2019.11.06", "title": "Какви имена носят мъжете под чехъл"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401716-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BD%D0%BE%D0%B5%D0%BC%D0%B2%D1%80%D0%B8", "text": "Възможно е днес да получите, не много приятни новини по телефона. И все пак, трябва да се настроите позитивно и да не падате духом. В работата, ще успеете да се самоутвърдите. Толкова ревностно ще се заемете с новите проекти, че ще заразите с ентусиазъм дори възрастните колеги. Надявайте се на бонус. Днес не е препоръчително да правите от мухата слон и обратно. Опитайте се да възприемате всичко, което се случва спокойно и без истерия. Реализация в професията чака тези, които току-що са завършили обучението си. Има възможност за практика, в прилична компания. Пред креативните, ще се открият много нови перспективи. Ще получите признание за работата си. Ще се наслаждавате на живота, прекрасния ден и подарък, подарен от приятел. Какво би могло да бъде по-чудесно от това? Ще имате възможност да пътувате, да научите много нови неща и да опознаете интересни места. Романтична среща очаква необвързаните, които отдавна мечтаят за нов любим човек.   Трябва да гледате по-реалистично, на финансовото си положение. Ако то е много лошо, тогава може би сами сте виновни. Ако харчите прекалено много, не трябва да се надявате, че парите ще останат в същото количество. Вечерта, е възможно спешно пътуване. Внимавайте когато шофирате, не превишавайте скоростта. Трябва да се държите за тези хора, които многократно са ви помагали. Днес ще имате нужда отново от подкрепа, сами няма да може да се справите. Неочаквана ситуация е възможна в любовта, когато на вашият избраник няма да му е до вас. От финансови авантюри, е по-добре да се въздържате. Между другото, с непознати на улицата, също бъдете внимателни. Очаква ви щастлив ден, когато съдбата ще ви пази от загуби и неприятности. Но, за да успеете в работата, трябва да сте упорити и отговорни. Променете стила на поведение и бъдете по-отворени в общуването. Влиятелни познати, ще отворят желаните врати пред вас. Така че, скоро може да се надявате на подобряване на финансовата ситуация . Днес ще бъдете усърдни и търпеливи. Наистина ще разбирате, че без труд няма да може да спечелите голямо състояние. В любовта, също ще трябва да действате точно, за да докажете на избраника си, колко сте добри и благородни. Неочаквано пътуване може да промени не само настроението ви, но и плановете за бъдещето. Очаква ви прекрасен ден, ако не сте прекалено капризни и не искате от съдбата твърде много. Бъдете благодарни за това, което имате. Разходите ви, могат да текат с главоломна скорост. Не пречи, да си намерите странична работа, за да не броите парите от заплата до заплата. Погледнете в интернет, през свободното си време.   Днес на преден план ще бъдат въпросите свързани с финансите и социалната адаптация. Ако искате успешно да се реализирате в обществото, тогава учете. Също е време да обърнете внимание на външния си вид. Ако посетите фризьор и козметик, сами ще се изненадате от забележителните промени. Естествено, към по-добро. Днес не е препоръчително, да се отдавате изключително само на основната си работа, време е да помислите за себе си, близките и битовите проблеми. Що се отнася до новия любим, бъдете честни със себе си – не ви ли обединиява само луда страст и нищо повече? Ако искате да успеете в областта на творчеството, тогава слушайте собствената си интуиция. Трябва да бъдете възможно най-търпеливи и много силни, за да преодолеете всички трудности по пътя. А те за съжаление, не са малко. Хубаво е, че природата ви е надарила с чувство за хумор и здрав разум. Между другото, това може да използвате при решаването на финансови проблеми. Не всичко е толкова лошо, колкото изглежда на пръв поглед. Днес трябва да бъдете рационални и мъдри, а в комуникациите, се опитайт да държите устата си затворена. Просто внимавайте, гледайте и слушайте съветите на другите. Маса сътресения ви очакват в битовата сфера. Да поправете нещо, да помогнете, да решите куп проблеми ... При такова главозамайващо темпо, ще премине вечерта, дръжте се.", "date": "2019.11.06", "title": "Дневен хороскоп 6 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401717-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%BD%D0%B0%D0%B3%D1%80%D0%B0%D0%B4%D0%B8-%D0%BC%D0%B0%D0%BB%D0%B8%D0%BD%D0%BE%D0%B2-%D1%82%D1%80%D0%B8-%D1%85%D0%B8%D0%BF%D0%BE%D1%82%D0%B5%D0%B7%D0%B8", "text": "Защо руският президент Владимир Путин награди българския гражданин Николай Малинов, който е обвинен в шпионаж именно в полза на Русия? Александър Андреев предлага три хипотези:       Обвинен в шпионаж безпрепятствено заминава за държавата, която е предполагаем негов поръчител. И получава лично от нейния президент високо правителствено отличие. Звучи някак като непохватен политически скеч. Но е реална новина. И всеки външен наблюдател, който не познава контекста, веднага ще си каже: \"Ами добър шпионин, свършил си е работата и си получава наградата\". Просто съвпадение? Дали Николай Малинов наистина е руски шпионин - това тепърва ще установява българското правосъдие. Пак то ще трябва да разплете и сложния възел около разрешението за пътуването на Малинов до Русия. Същинският въпрос в случая обаче е не юридически, а политически: защо руският президент Путин награждава  ? Официалният отговор е ясен: Малинов е отличен с ордена „Дружба\" за „принос в укрепването на единството на руската нация\". Заедно с него в Деня на народното единство същото отличие получават дейци от Ливан, Аржентина, Канада, Колумбия, Филипините, Естония, Нигерия, Франция, Италия. С други думи - нищо лично, всичко е по протокол. А лидерът на българското движение „Русофили\" получава ордена за заслугите си (за укрепването на единството на руската нация?), без никаква връзка с факта, че в България го разследват за шпионаж. Просто съвпадение. Нищо, че още на 12 септември говорителката на руското МВнР Мария Захарова оповести загрижеността на руските власти от обвинението в шпионаж срещу Малинов и отправи към София недвусмислено послание: „Разчитаме, че правителството на България ще се въздържа от стъпки, които могат да поставят под въпрос сегашната положителна динамика на двустранните отношения\". Нека обаче за момент отместим поглед от двете обяснения дотук: че Малинов наистина е руски шпионин или че награждаването му няма никаква връзка с обвинението срещу него. \"Курица не птица, Болгария не заграница\" Има и трето възможно обяснение, което обаче не изключва изцяло първите две. Орденът „Дружба\", окачен на Малиновия ревер лично от Путин, всъщност отправя сигнал към България, а и към ЕС. Сигналът към България беше кодиран още в цитираното изявление на Захарова. Преведен на по-всекидневен език, той гласи: Наблюдаваме внимателно и с неодобрение какви ги вършите - и това няма да остане без последствия. А за всеки, който поне малко познава богатата на интриги, коварства и арогантност руска политическа традиция, орденът на Малиновия ревер припомня и една добре известна поговорка: „Курица не птица, Болгария не заграница\". Иначе казано: дребна, периферна и провинциална София трябва да си знае мястото. Така стигаме и до предполагаемия сигнал към Брюксел, който се изпраща именно през периферна България. Този сигнал също не е нов. Сегашната власт в Русия вече от доста време обърна гръб на онова, което нейната пропаганда нарича „Гейропа\". И сякаш почти не пропуска случай да напомни на европейците, че не само не се интересува от тях, но всъщност дори ги презира - заедно с всичките им ценности като либерализъм, толерантност, върховенство на закона. А иначе, да: награждаването на Малинов може и да е съвпадение.", "date": "2019.11.06", "title": "Защо Путин награди Малинов: три хипотези"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401718-%D1%81%D0%B2-%D0%BF%D0%B0%D0%B2%D0%B5%D0%BB-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B8", "text": "  Павел солунянин, архиепископ Цариградски, бил от жертвите на оня смут, чрез който гибелната Ариева ерес  дълго разтърсвала православната Църква. Няколко пъти се възкачвал Павел на патриаршеския престол и няколко пъти бил свалян от него в зависимост от това, чие влияние преобладавало в ожесточената и често пъти кръвопролитна борба между арианите и православните. Но и в заточение, и на патриаршеския престол той винаги еднакво показвал себе си непоколебим изповедник и стълб на православието.     Тази твърдост станала причина за неговата мъченическа смърт. Император Констанций, привърженик на Ариевото учение, го изпратил на заточение в малоазийската област Кападокия, в град Кукуз. Там Павел бил удушен във време на богослужението със собствения му омофор. Това станало в 350 година. В 381 г. мощите му били пренесени в  , а оттам – във Венеция, където се намират и сега.", "date": "2019.11.06", "title": "Св. Павел Изповедник, архиепископ Константинополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401719-6-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1315 г. - Данте Алигиери е осъден задочно на смърт от властите на Флоренция.     1521 г. - Фернандо Магелан достига със 115 души екипаж Молукските острови.   1844 г. - Приета е Конституцията на независимата от Испания Доминиканска република.   1860 г. - Ейбрахам Линкълн става 16-ти президент на САЩ.   1871 г. - Гюла Андраши става външен министър на Австро-Унгария.   1886 г. - Заради засилените русофобски политически настроения и действия в България Русия прекратява дипломатически отношения с нея.   1920 г. - На основание на Ньойския мирен договор армията на Сърбия окупира Западните покрайнини (площ 1555 кв. км, население тогава 65 000 души); в България е обявен 3-дневен национален траур.   1920 г. - Образувана е Обединената народно-прогресивна партия след сливането на Народната партия и Прогресивнолибералната партия.   1926 г. - Американецът Джейкъб Шик патентова електрическа самобръсначка.   1939 г. - Втората световна война: Германските окупатори провеждат в Краков (Полша) акцията Sonderaktion Krakau, в която са задържани из изпратени в концентрационен лагер 183 професори от Ягелонски университет и други вузове в Краков.   1941 г. - Втората световна война: Съветският лидер Йосиф Сталин прави официално изявление, че от началото на войната с Хитлеристка Германия загубите на СССР са 350 хил. души, а на Германия са 4,5 млн. и, че победата на Червената армия ще настъпи скоро.   1943 г. - Втората световна война: Англо-американската авиация бомбардира Пловдив.   1960 г. - Открита е първата линия на метрото на Киев.   1990 г. - Украинският сериен убиец Андрей Чикатило убива Света Коростик.   1991 г. - В Кувейт е потушен последният пожар на нефтен кладенец след инвазията на Ирак и денят е обявен за официален празник.   1991 г. - Борис Елцин издава указ, с който прекратява дейността на КПСС на територията на Русия.   1999 г. - На проведен референдум жителите на Австралия отхвърлят републиката и определят за държавен глава кралицата на Обединеното кралство Елизабет II.   2004 г. - Въздушните сили на Кот д'Ивоар бомбардират френски казарми в контролираната от бунтовници северна част на страната, убивайки 9 френски войници; французите отвръщат на удара като унищожават 2 самолета и 1 хеликоптер.   2012 г. - Умира Патриарх Максим, глава на Българската православна църква с титлата Патриарх Български и митрополит Софийски от 1971 до смъртта си.      ", "date": "2019.11.06", "title": "6 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401720-%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B8%D1%8F-%D0%B8-%D1%87%D1%83%D0%B4%D0%B5%D1%81%D0%B0-%D0%B8%D0%B7%D0%B1%D0%BE%D1%80%D0%B8-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Странни истории и на тези избори: все по-извратени форми на купуване на гласове и контролиран вот, все повече недействителни бюлетини. Редовното успокоение гласи, че това не променя резултатите.  Но как да повярва човек?         \"Обичайно на този, който няма основание да е доволен от изборите, му е крив изборният процес”, каза след втория тур на отминалите избори отговарящият за тяхната организация вицепремиер. Но не е съвсем прав. Защото въобще не е задължително човек да е загубил изборите, за да се оплаква от безобразията в тях. Като например спечелилият втори мандат кмет на областен град, който обърна внимание на следната история. Обичайна история През 2015 година той се явява срещу кандидат на управляващата партия. На първия тур в трите секции в близко до града село получава 273, а конкурентът му - 1 294 гласа. На втория тур става „чудо“: гласовете на конкуренцията набъбват до 1 906, а неговите се стопяват до 35. Най-забележителен е резултатът във втора секция - 805 на 4. Четири години по-късно кметът се изправя срещу друг кандидат на управляващата партия. И „чудото“ се повтаря. На първия тур в същото село силите са доста по-изравнени - 825 на 595 гласа. Във втора секция съотношението е 380 към 197 в полза на кандидата на управляващите, а в трета обратно - 197 на 236 гласа в полза на опозиционния кандидат. На втория тур обаче по някакъв „магически“ начин гласовете за него се изпаряват. Във втора секция резултатът е 643 на 3, в трета - 466 на 28, а общо в селото - 1 398 на 110 за кандидата на управляващите. И още една важна подробност: в изборния ден полицията арестува петима застъпници на опозиционния кандидат в селото. Вероятно, за да не пречат на „магията“. Тази история не е изключение, а явно нещо обичайно. Такива секции вероятно има във всяка община. Ако човек се порови малко в протоколите на сайта на ЦИК, несъмнено ще ги открие. \"Огромният брой недействителни бюлетини на първи тур и множеството сигнали за купени гласове компрометират доверието в изборния процес\", констатира онзи ден президентът на републиката и обеща да покани ЦИК, органите на реда и партиите, за да обсъдят „всички пропуски в изборите и отстъплението от честността на изборния процес“. Само дето въпросните институции са се събирали вече безброй пъти, но пропуските са си все същите, доверието е отдавна компрометирано, а отстъплението от честността продължава. “Явно само когато президентът победи, тогава изборите са били честни“, опита да се заяде министър-председателят. Само че тук вече не става дума за честност, а за аритметика. Защото от колкото повече гласове зависи изборният резултат, толкова по-скъпо и трудно е той да бъде манипулиран. Ето защо верояттността това да се случи на национални избори като президентските е малка. За разлика от местните, на които цялата криминална изборна енергия се отприщва и в употреба влиза целият репертоар от изборни шмекерии. Ето част от него. Производство на недействителни бюлетини На първия тур на тези избори броят на недействителните бюлетини е нараснал в пъти. Колко точно са те, е трудно да се каже - на сайта на ЦИК такава информация няма. Някои изчисляват, че са над 600 хиляди. Други, че процентът им се колебае между 10 и 25. Какви са причините, също трябва да се гадае, но най-общо вариантите са два. Единият е огромна част от избирателите да са (полу)неграмотни и да не са в състояние да извършат едно елементарно действие без да сбъркат. По-вероятно обаче е причината да се крие в секционните комисии, които поради незнание и неподготвеност или защото са пристрастни и купени „произвеждат“ недействителни бюлетини. Някои казват, че проблемът може да се реши чрез машинното гласуване. Но има много по-лесен и евтин начин: по-малко партийци за сметка на повече професионалисти в изборната администрация. И най-важното: броенето на бюлетините да бъде отнето от днешните секционни комисии и прехвърлено в професионални преброителни центрове. Тази идея е отдавна предложена и обсъдена, но тези, от които зависи прилагането ѝ, се правят на ударени. Обяснението е просто. Когато запечатаните урни от всички секции се съберат на едно място и, преди да бъдат преброени, бюлетините се смесят, брокерите на гласове вече няма да могат да докажат, че са изпълнили поръчката, а избирателите ще се освободят от страха, че гласът им се контролира. Купуване на гласове А сега покупко-продажбата на гласове продължава да се шири безнаказано въпреки наглед засилените мерки на органите на реда. Ако се съди по последните избори, единичната цена на гласа нараства, но пък разходите като цяло може и да намаляват - заради все по-ниската избирателна активност. Същевременно делът на контролирания вот изглежда продължава стабилно да нараства. Най-разнообразните форми на заплаха, принуда и зависимост стават все по-извратени. Което е естествено отражение на икономическите и социалните реалности в една все по-силно феодализирана среда. Пакетни сделки Високата степен на контрол дава възможност за виртуозна еквилибристика и сложни пакетни сделки. Само така могат да се обяснят странни изборни истории като онази, с която започнахме. Или пък това: защо ДПС за първи път от десетилетия не издига кандидат за кмет в Хасково, а ГЕРБ след три кметски мандата оттегля кандидата си в Маджарово. Както и защо в много села на хасковската община броят на гласовете за кмет на кметство и за общинската листа на ДПС съвпада с броя на гласовете, подадени за кандидата на ГЕРБ за общински кмет. В община Маджарово пък наобратно: сборът от гласовете, подадени за листите на ДПС и на ГЕРБ, почти съвпада с броя на гласовете за кандидата на ДПС за кмет. Но дори да оставим количествените му измерения настрана, този процес, документиран в изобилие от телевизионни репортажи, изглежда все по-отвратително. Брокерите са все по-изобретателни, купувачите - все по-безскрупулни, а продавачите - по-лумпенизирани. Има места, където вече малцина гласуват безплатно. Там обикновено е и най-високата избирателна активност. Ако попитате партиите за тия странни явления, те, разбира се, ще ви обяснят, че такава е свободната воля на избирателите. А когато стане дума за недействителните бюлетини и изобилните свидетелства за купуване на гласове и контролиран вот, ще ви успокоят, че каквито и да са нарушенията, те не са повлияли на изборния резултат. Вероятно затова и не правят нищо, за да ги пресекат. Проблемът е, че едва ли някой им вярва.", "date": "2019.11.06", "title": "Безобразия и \"чудеса\": избори по български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401721-%D1%87%D0%B5%D1%80%D0%B5%D0%BD-%D0%BF%D0%B5%D1%82%D1%8A%D1%80-%D1%81-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0", "text": "Изборите в София бяха нещо като игра на Черен Петър. Само че губещата карта не беше само една. Бяха цели четири. Фандъкова и Манолова се опитваха всячески да се освободят от тях.       Йорданка Фандъкова срещу Мая Манолова. Едва ли досега по избори е имало толкова персонално фиксиран двубой като техния. Двубой, изчистен от излишни детайли. С относително равни шансове за победа. Двете кандидатки за кметския пост в София застанаха една срещу друга с подкрепата на твърдите ядра на двете водещи политически сили. Предварително беше ясно, че те ще стигнат до балотаж, където ще се борят за гласовете на трета политическа сила - т.нар. градска десница, която има неотслабващо влияние в столицата и продължава да поддържа репутацията ѝ на \"син град\".      Проблемът беше, че и на двете претендентки им липсваше политически потенциал да привлекат тези гласове. Манолова - заради обвързаността си с БСП, която е историческият опонент на демократичната общност в страната. Фандъкова - заради демонстративното нежелание на десницата да има нещо общо с ГЕРБ след тежките имиджови поражения от коалирането с него. Така че играта по принуда трябваше да стане друга - на Черен Петър, където не е важно какви карти имаш, а дали ще успееш да пробуташ на противника губещата. Първата губеща карта Първата губеща карта, от която на кандидатките им беше най-необходимо, но и най-трудно да се отърват, е тази на статуквото. Фандъкова го олицетворяваше по неизбежност - от десет години тя управлява града като част от партия, която също от десет години управлява страната. Онова, което тя направи, за да се освободи от този Черен Петър, бе да обещае промени за следващия мандат в екипа си и в стила си на управление, в резултат на научените уроци от собствените ѝ грешки. Ходът ѝ не беше кой знае колко силен, но сякаш единственият възможен в нейното положение. Логично,  . И превърна \"промяна\" (заедно с \"граждани\") не само в най-често използваната дума в изявленията си, но и в знаме, под което да събере недоволните от \"всяка възраст, класа, пол, занятие\" и сред тях задължително градската десница. За да стане това, тя разшири мащабите на промяната далеч извън границите на местната власт - въобще до властта в страната и оттук нататък нейният опонент вече не беше Фандъкова, а Бойко Борисов. Това обаче я изправи пред политическия въпрос - каква точно промяна предлага. Манолова обаче нямаше отговор. В нейната риторика промяната се изчерпваше със самата промяна. На част от десните, които гласуваха за нея на балотажа, подобна \"идеология\" им беше достатъчна, защото лекуваше, макар и палеативно, крайната им изнервеност от Борисов и ГЕРБ на върха на държавата. Но другата част - онези, които не гласуваха или пък подкрепиха Фандъкова, явно имаха по-големи претенции към идентификацията на политическото лидерство и не бяха готови да се борят със статуквото в полза на неизвестно КОЙ. В крайна сметка и двете кандидатки предпочетоха да се пазят от противопоставянето между лявото и дясното на тема \"комунизъм\", така че спрямо десния избирател влияние можеха да окажат само рамковите партийни ориентации, които във всички случаи бяха в полза на Фандъкова. Показателно е, че Манолова получи по-голяма подкрепа от гласувалите на първия тур за Бонев (който също като нея е политическо НЛО), отколкото от онези, гласували за Игнатов (издигнат от системен политически играч). Като прибавим и честото припомняне на генеалогичната свързаност със статуквото на самата Манолова, става ясно защо и на нея не ѝ беше лесно да се отърве от този Черен Петър. Резултатът от изборите показа още, че демократичната общност като цяло, без да се заиграва с Манолова, а със себе си, имаше електоралната мощ да победи ГЕРБ в София, но не успя, заради политическата истерия на част от членовете ѝ това да стане на всяка цена, веднага и въобще. Втората губеща карта Втората губеща карта беше червената. Колкото и да се скандира \"Няма вече ляво, няма вече дясно\", за софийската десница антикомунизмът продължава да е аргумент. Тук обратно - Фандъкова имаше естествена преднина, доколкото ГЕРБ се заявява като център-дясно на местна почва и членува в такова европейско семейство, докато Манолова нямаше как заради нуждите на кампанията си да престане да бъде БСП герой. Заради червения Черен Петър ѝ се наложи да направи опасно салто под купола на политическия цирк - хем да се държи сякаш за нея БСП е партия като всяка друга (дори услужливо се заговори, че Нинова е против кандидатурата ѝ), хем до 100 процента да усвои гласовете на социалистите. Третата губеща карта Третата губеща карта беше прокурорът. Спрямо него и двете претендентки бяха повече от предпазливи. Едва дни преди балотажа Манолова се реши на пресконференция да подкрепи протестите срещу избора на Гешев (въпреки че иначе тя беше дежурен участник в какви ли не други протести). Така че това прозвуча като молба за снизхождение към градската десница. Фандъкова не направи и толкова - тя обаче разчиташе на партийния си лидер Бойко Борисов, който опита да прехвърли Черния Петър на президента (а той да му го върне). Тази карта беше най-силният коз за десните, но остана почти неизиграна. Ако Манолова от самото начало беше отишла на Орлов мост, нищо чудно да беше спечелила изборите. Ако Фандъкова пък беше подкрепила протестите срещу Гешев, изборът ѝ щеше да е далеч по-сигурен. Четвъртата губеща карта Четвъртата губеща карта е провинциализмът. Той изглежда твърде периферен аргумент на фона на опънатите политически нерви на градската десница, но тъкмо на нея няма как градското излъчване да не ѝ влияе, дори да е подсъзнателно. По тази линия Черният Петър остана в Манолова, защото запази провинциалния си облик не в географския, а в културен смисъл. Фиксирана изцяло \"срещу\", тя не се концентрира над нищо положително в столичния живот, нито се включи в някоя от традициите му, които за много от десните са въпрос на родова памет и индивидуална идентичност. Не спираше да говори за граждани, но с интонацията на кавга между съседи през стобора. А докато Фандъкова се идентифицираше с града, тонът ѝ беше обран и примирен, напомняше, че когато предизборната шумотевица свърши, пак ще се чува звън на трамваи. Очакванията, че тази кампания може да използва протестния вот на столичани, за да се превърне в историческа офанзива срещу управляващите, както в Унгария или Полша, не се потвърдиха. Защото там сблъсъкът е по оста консервативно-либерално, а в България липсва идейна отчетливост на позициите и от двете страни.  ", "date": "2019.11.06", "title": "Черен Петър с Манолова и Фандъкова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401722-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-%D1%83%D0%B1%D0%B8%D0%B2%D0%B0-%D0%B8-%D0%B1%D0%B5%D0%B7-%D0%B2%D0%B7%D1%80%D0%B8%D0%B2-%E2%80%A6-%D0%B7%D0%B0-%D1%81%D0%B5%D0%B3%D0%B0", "text": "Печалбата на фабриката за смърт през изминалата 2018-та година беше рекордно висока в цялата и 45 годишна история и в размер на 163,5 милиона лева. Вече стана известна печалбата и за първите девет месеца на настоящата 2019-та г. И тя е, както виждате на графиката (за по-добър преглед и прочит кликнете с мишката върху снимката): \r\n   \r\n   За девет месеца печалбата е почти два пъти по-висока от рекордната цяла 2018-та г. Как става така? Елементарно! АЕЦ-ът като най-голям производител играе доминираща роля в престъпната спекулация на борсата, което води до изкуствено надуване на цената и трупане на рекордна печалба. Всичко това го плащаме ние и групово ставаме по-бедни. \r\n Механизмът и доказателствата за престъплението на борсата са известни с точност до втория знак след запетайката. Но вие скоро няма да ги видите и разберете, защото не искате. Нямам нищо против! А когато останете с последната риза на гърба си вече ще бъде късно. За мен ще остане удоволствието да съм единственият разбиращ зрител на шоуто. \r\n \r\n \r\n \r\n \r\n \r\n   \r\n", "date": "2019.11.06", "title": "АЕЦ “Козлодуй” убива и без взрив … за сега"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401712-%D0%BF%D1%80%D0%BE%D0%B2%D0%B8%D0%BD%D1%86%D0%B8%D0%B0%D0%BB%D0%BD%D0%B8-%D0%BA%D0%B8%D1%84%D0%BB%D0%B8-%D1%81-%D1%82%D1%83%D0%B7%D0%B0%D1%80%D1%81%D0%BA%D0%B8-%D0%B4%D0%B6%D0%B8%D0%BF", "text": "Мрежата настръхна заради наглата постъпка на две старозагорски кифли с тузарски джип. Скандалната случка се е разиграла днес около 19 часа на столичния булевард \"Патриарх Евтимий\". Доказателство за арогантното им поведение бяха снимки, които бяха разпространени във фейсбук групата \"Забелязано в София\".      Нели, която качи снимките им, поясни, че те изцяло са нарушили правилника за движение по пътищата, но господин с Тойота им е дал да се разберат.      \"Часът е 19, мястото бул. Патриарх Евтимий. Две нагли девойчета карат в насрещното движение без никакво намерение да обърнат. Браво на господина в Тойотата, който застана броня-в-броня с тях за да им покаже, че няма да продължат напред.      Очевидно им беше забавно дори когато им се наложи да обърнат...целият булевард ги чакаше. Ето ги кифлите от Стара Загора ... А другият път дано им се падне някой сърдит катаджия!\", пише жената, направила снимките. Междувременно под публикацията й се напълни с коментари, които остро осъждаха наглото поведение на наглите девойки.      \"Егати наглите дрисли\"; \"Какво си мислят тия пикли? Че като някой чичко, който ги ч*ка им е взел тузарски джип с еднакви номера могат да правят каквото си посикат ли?\"; \"Ей, селянките са си селянки, където и да отидат\" - това са само малка част от коментарите под снимките на случилото се. Кой обаче са въпросните две нагли момичета все още не е ясно.", "date": "2019.11.06", "title": "Провинциални кифли с тузарски джип"}
