{"url": "http://www.classa.bg/%D1%81%D0%B2%D1%8F%D1%82/item/402375-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B2-%D1%81%D0%B0%D1%89-%D0%B7%D0%B0-%D0%B0%D1%84%D0%B5%D1%80%D0%B0%D1%82%D0%B0-%D1%81-%D1%83%D0%BA%D1%80%D0%B0%D0%B9%D0%BD%D0%B0", "text": "Съществуването на паралелен дипломатически канал с Украйна бе в центъра на около шестчасовото даване на показания от американският представител в ЕС Гордън Сондланд. Той заяви, че е работил с адвоката на президента Доналд Тръмп - Руди Джулиани, по стратегия за Украйна. Сондланд допълни, че двамата са били под ръководството на президента и “че всеки е бил в течение\" на опитите за оказване на натиск на Украйна за разследване на политически опонент на Тръмп.  Председателят на комисията, която провежда публичните изслушвания - Адам Шиф, нарече тези показания “решаващ момент в разследването” за започване на процедура по импийчмънт. Девин Нюнес - топ републиканецът в комисията, заяви, че Сондланд не е представил доказателства за твърденията си.  В същото време говорител на Държавният департамент определи като невярно изказването, че Сондланд е споделил с държавния секретар Майк Помпейо, че според него президентът е обвързал отпускането на военна помощ за Украйна с разследване на политически опонент.  Защитниците на президента не виждат проблем, тъй като помощта е била отпусната и двамата лидери са се срещнали без да се стига до разследване на демократа Джо Байдън.  За Сондланд условие за заветната визита в Белия дом за украинския президент е било Киев публично да обяви започване на разследване срещу Байдън. Самият Тръмп настоява, че не поставял условия на Украйна и коментира, че изслушванията по процедурата по импийчмънт трябва да бъдат прекратени.   Втората сесия от изслушванията за днес текат в момента като показания дават Дейвид Хейл - третият по ранг служител в Държавния департамент, и заместник помощничката на министъра на отбраната Лора Купър. В предишно свое показание Купър е заявила, че е изразила пред официални лица опасения за законността на задържането на помощ за Украйна, а Хейл е обещал да говори за отзоваването на посланик Мари Йованович от Киев.", "date": "2019.11.21", "title": "Нови разкрития в САЩ за аферата с Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402376-%D0%B4%D0%BB%D1%8A%D0%B6%D0%BD%D0%B8%D1%86%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BD%D0%B0%D0%B4-30-%D1%85%D0%B8%D0%BB-%D0%BB%D0%B2", "text": "Български граждани, които имат публични задължения, няма да могат да напускат границите на Европейския съюз с повече от 30 хил. лева в себе си.  Това предвиждат промени във Валутния закон, които министрите одобриха, съобщи правителственият пресцентър. Ограниченията, които сега се записват в закона, са залегнали и в европейското законодателство. Според разпоредбата, с която митническите органи трябва да осъществяват ефективен валутен контрол, пренасяните парични средства не трябва да превишават 30 хил. лева или тяхната равностойност в друга валута през границата на страната за трета страна, когато митническите органи по служебен път са получили информация за наличието на публични задължения на лицето. Митническите органи по границата на страната ще контролират и пренасянето през границата на благородни метали и скъпоценни камъни и изделия от тях. При нарушение ще съставят актове. Въвежда се дефиниция за \"укрит\" предмет и законови промени за отнемане в полза на държавата на цялата недекларирана сума. Ако благородни метали или скъпоценни камъни не бъдат декларирани, то глобата ще бъде в размер на една пета от стойността на недекларираните предмети. Когато недекларираният предмет е укрит по специален начин, наказанието е глоба в размер на една четвърт от стойността на укрития предмет.", "date": "2019.11.21", "title": "Длъжници няма да могат да напускат България с над 30 хил. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402378-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D0%B4%D0%BE%D0%B1%D1%80%D0%B5-%D0%B5-%D0%B1%D0%B0%D0%BD%D0%BA%D0%B8%D1%82%D0%B5-%D0%B4%D0%B0-%D0%BF%D0%B5%D1%87%D0%B5%D0%BB%D1%8F%D1%82,-%D1%83%D1%81%D0%B5%D1%89%D0%B0-%D1%81%D0%B5-%D0%B5%D0%B4%D0%B8%D0%BD-%D0%BF%D0%BE-%D0%BE%D1%85%D0%BE%D0%BB%D0%B5%D0%BD-%D0%B6%D0%B8%D0%B2%D0%BE%D1%82", "text": "Банкерът Левон Хампарцумян коментира, че поскъпването на банковите такси няма да бъдат драматични и са част от европейски регламенти, които водят до намаляването на трансграничните такси. По думите на експерта има няколко процеса. Той заяви, че новите технологии дават възможност да се правят и регулации, и процесите да се случват сравнително евтино. Това, че имаме банковите ни сметки и в телефона струва пари, обясни още той.  Хампарцумян допълни, че това са от една страна процеси, които създават по-голяма конкуренция и от друга страна изискват от банките да бъдат по-иновативни.  Ако днес има увеличение на таксите, то утре конкуренцията ще ги уравновеси, каза банкерът.  Според него живеем в един период на много ниски лихви на нашите пари. Лихвеният доход е много малък, а разходът за банките е много висок. Това зависи от търговските политики. Има нови компании, включително български, които имат вече над 150 хиляди клиента в България. Те не заместват доверието в банките, разбира се, убеден е Хампарцумян.  По-добре е банките да печелят. Българската икономика от 2013 година расте. Това е дълъг период, който се усеща с един по-охолен живот. Днес лошите кредити са много по-малко. Потенциално лошите кредити се компенсират от растежа в икономиката, увери банкерът, като допълни, че в България степента на задлъжняване е много по-ниска от англосаксонските страни.  ", "date": "2019.11.21", "title": "Хампарцумян: Добре е банките да печелят, усеща се един по-охолен живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402379-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%BE%D1%87%D0%B8%D1%82%D1%8A%D1%82-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B5-%D1%82%D0%B0%D0%BA%D1%8A%D0%B2,-%D0%BA%D0%B0%D0%BA%D1%8A%D0%B2%D1%82%D0%BE-%D0%BD%D0%B8%D0%B5-%D0%BE%D1%82-%D0%B2%D0%B5%D0%BA%D0%BE%D0%B2%D0%B5-%D1%81%D0%BC%D0%B5-%D0%B3%D0%BE-%D0%B2%D1%8A%D0%B7%D0%BF%D1%80%D0%B8%D0%B5%D0%BB%D0%B8", "text": "  Проведох срещи с нашите сестрински партии по темата за Северна Македония и Албания. Мицковски заяви, че ЕС и НАТО са приоритет за ВМРО и аз настоях това да бъде декларативно, за да може страните уверено да вървят по пътя на ЕС и НАТО, каза още той От Северна Македония обявиха, че ЕС и НАТО са приоритет и настоях това да бъде декларативно, защото за да може една страна да върви уверено към ЕС и НАТО, всички основни системни партии трябва да са го декларирали, осмислили и приели и антибългарската реторика трябва да бъде не само забравена, но и да са убедени, че тя не е вярна. Когато някой от вас (от Северна Македония, б.р.) каже, че България е фашистки окупатор, в България това означава, че ние не трябва да ви помагаме по никакъв начин, защото ние не сме били окупатор на никого. Прочитът на историята е такъв, какъвто историците са го казали. Това заяви министър-председателят Бойко Борисов пред журналисти в Загреб след срещата му с хърватския премиер Андрей Пленкович. ,,Г-жа Естер (Естер де Ланге, зам.-председател на ЕНП) е един от приятелите на България. Тя дойде до нас, прелетя над границите, разгледа нашите центрове за контрол по границите и каза, че е изключително впечатлена. Считам, че това е важно, защото може да убеди своите приятели и опоненти в Холандия това, което е видяла. Защото ние не сме само държава, която се справя с миграционния поток, но и ние сме държава за пример за борба с контрабандата, с което не може да се похвали никой друг в Европа и Холандия го отчита'', коментира още Борисов.  ,,Приемам упрека, че както ректорът на Софийския университет беше единствен кандидат, пък нямаше простести. Доналк Туск беше единствен кандидат, пък пак нямаше протести... може да ми ги препишете на мен, че аз съм виновен, че не съм издигнал втори кандидат'', каза той.  ,,Фон дер Лайен представи Мария Габриел с такъв апломб, с такава радост, че ще работи с нашия еврокомисар и то по най-важните, хубави и модерни теми като образованието и програмата Еразъм, младежта, спорта, културата... всичко, което сме искали България да получи. Видяхте също радостта и ръкоплясканията на всички комисари, канцлери, премиери, президенти. Така че Мария Габриел заема едно много високо място и ако гласуват за нея като заместник-председател би било поредно признание за България и за нашата партия, след като и Кристалина Георгиева стана президент на МВФ. Мисля, че затворихме устите на много хора, а пък това, което излезе от департамента на САЩ, то казва всичко и опровергава всички лъжи'', сподели в заключение премиерът Борисов.      ", "date": "2019.11.21", "title": "Борисов за Северна Македония: Прочитът на историята е такъв, какъвто ние от векове сме го възприели"}
{"url": "http://www.classa.bg/%D1%81%D0%B2%D1%8F%D1%82/item/402380-%D0%B1%D1%8A%D0%B4%D0%B5%D1%89%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%80%D1%83%D1%81%D0%B8%D1%8F-%D1%82%D1%80%D1%83%D0%BF%D0%B0-%D0%BF%D0%B0%D1%80%D0%B8-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82", "text": "Федералният бюджет обикновено се задъхва от пари. В момент, когато хората в Русия полудяват от отчаяние и събират пари чрез SMS за умиращите деца заради липса на бюджетно финансиране, правителството на Медведев замрази още 4,3 трилиона рубли в бюджета през януари-октомври, с което неизползваните остатъци достигат 14,5 трилиона - сума, достатъчна за възстановяване на цялата страна. Основателят на тази стратегия Кудрин, който е бил министър на финансите повече от 11 години, сега оглавява Сметната палата и има всички шансове да оглави Русия, след като Майданът, организиран от либералния клан, приложи политиката, която разработва. По-специално, Кудрин, както подобава на бъдещ президент, си спомни за бедните (както руските служители обичайно наричат бедните - хората с доходи под жизненото ниво) и обяви, че 400 милиарда рубли ще са достатъчни за намаляване на бедността с 40%. годишно. Това е ясна оценка: според „Росстат“ „дефицитът на доходите“ (тоест парите, които позволяват на всички граждани на страната да живеят не по-ниско от разходите за живот) през 2018 г. възлиза на 870 млрд. Тази година не надхвърля трилион, 40% от които са точно 400 млрд. Посочил тази сума, Кудрин не настоя за насочването ѝ към изпълняване на заложеното в Конституцията (наред с други права, тя предвижда правото на гражданите на живот, което означава гаранция за издръжка), той просто я определи като ориентир, непостижимо висок за либералното правителство. Както обаче следва от доклада на Министерството на финансите, само през октомври правителството на Медведев замрази 421 милиарда рубли във федералния бюджет на руските данъкоплатци, отстранявайки ги от обръщение и по този начин значително изостри бюджетната криза. Като се насочат тези средства за доброто на Русия, бедността може да бъде намалена с 40%! И чрез изпращането на средства за борба с бедността, които бяха замразени в бюджета не за един, а за цели три месеца, бедността може да бъде напълно изкоренена, като се започне с прилагането на конституцията на страната и постигането на резултат, който отне на Китай осем години за завършване (през 2010 г. делът на бедните и в Русия, и в Китай леко надвишава 10%, но Китай го понижи до почти нула, а Русия го е увеличила на над 13%). Но либералите имат съвсем различни приоритети. Друг, не по-малко значим показател са бюджетните приходи от дискриминация спрямо работещите пенсионери. Шефът на Пенсионния фонд Дроздов заяви в Държавната дума, че отказът да се индексират пенсиите за тази категория граждани ще спести през 2020 г. (тоест ще извади от джобовете на народа и като цяло от икономиката за замразяване на бюджета) 368 милиарда рубли. Да, тази сума би намалила бедността не с 40, а едва с 36,8%, но идеята за това, изглежда, просто не стигна до нито един официален ръководител (както и факта, че средствата, отпуснати за намаляване на бедността, бяха значителни части и ще бъдат върнати в бюджетната система чрез данъци от търговията и производството). В същото време решаването на неотложните проблеми, заплашващи унищожаването на страната, струва много по-малко. И така, ръководителят на комисията по регионална политика на Държавната дума Харитонов предложи да се върне на жителите на Далечния Изток нормална, човешка, физиологично диктувана пенсионна възраст от 55 години за жените и 60 за мъжете. Причината е проста: кражбата на нашия 5-годишен живот под прикритието на „пенсионната реформа“ качествено ускори бягството на населението от Далечния Изток, тъй като хората, убедени във враждебността на държавата към тях, накрая загубиха надеждите си. Нормализирането на възрастта за пенсиониране в Далечния Изток, засягащо 1,2 милиона души, би струвало на бюджета само 16,2 милиарда рубли, разпределянето на които от правителството, което замразява бюджета за 26 пъти по-големи суми (но не годишно, а за месец), изглежда невъзможно, поради изповядваната от него либерална идеология. Всъщност, когато нейният ръководител Медведев каза на кримските пенсионери тайнството „няма пари, но се дръжте“, неизползваните средства в бюджетните сметки надхвърлиха 7 трилиона! Апотеозата на „бюджетната рецесия“ (както Александър Привалов нарича либерализма в бюджетната сфера) бяха промените в бюджета за 2019 г., подготвени от Министерството на финансите, поради факта, че поради прогнозни грешки, въз основа на които беше съставен бюджетът, той може да не получи (като се вземат предвид непланираните приходи по други пера на дохода) 204,7 милиарда рубли. Фактът за евентуален дефицит на данъци е озадачаващ, тъй като бюджетът се изпълнява със значително превишение на приходите, но дори и да е наистина правдоподобен, което би могло да бъде по-лесно от намаляване на размера на замразените средства от планираните 3,2 трилиона до 3,0 трлн. Освен това през първите 10 месеца бюджетните прогнози за това перо вече са надхвърлени с повече от една трета: ръстът на „бюджетните резерви“ възлиза на 4,3 трилиона. Но Министерството на финансите и като цяло либералното правителство на Медведев изглежда не смятаха такава разумна мярка. Министерството на финансите изисква качествено увеличение на данъчната тежест върху икономиката, като събира (за останалите по-малко от един месец и половина) допълнителни 89,5 милиарда рубли. ДДС и 56,5 милиарда рубли данък върху дохода, както и 8,9 милиарда рубли идвънпланови глоби. Това означава рязко засилване на данъчния терор и вероятно разширяване на практиката за предявяване на произволни данъчни искове към предприемачи, а и не само към тях. Всъщност Министерството на финансите и либералното правителство на Медведев като цяло сляпо и агресивно изграждат фискален натиск върху Русия, като използват каквото и да е извинение за това - вероятно се опитват просто да смажат нас и живота ни като орех. Маниакалното желание за унищожаване на руската икономика и замразяване на парите на данъкоплатците в бюджета, демонстрирано от руските либерали, създава впечатление за натрупване на пари за предстоящия либерален преврат, като същевременно довежда хората до отчаяние, изтласква ги на площада и успешно осъществява прословутия „Украински сценарий.\"    ", "date": "2019.11.21", "title": "Бъдещият президент на Русия трупа пари за държавен преврат"}
{"url": "http://www.classa.bg/%D1%81%D0%B2%D1%8F%D1%82/item/402381-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D0%BD%D0%B5%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%81%D0%BB%D0%B0%D0%B1%D0%B8-%D0%BC%D0%B5%D1%81%D1%82%D0%B0-%D0%B2-%D1%80%D1%83%D1%81%D0%B8%D1%8F", "text": "Образът на Русия в китайската преса става все по-разнообразен. Към образа на „великата” и „могъща” държава се допълват щрихи, които според китайските журналисти, ни правят уязвими и ще доведат до поражението на Русия в противостоенето със САЩ. Да не би напразно да приемаме китайците като геополитически съюзници? Общо китайските другари са преброили у „великата и могъща” Русия четири „слаби места”: демографията, многонационалността, икономическите проблеми и „сложната международна обстановка”. По точки три и четири не може да се спори – и международната обстановка е наистина трудна, и икономическите проблеми са налице, но трябва да се обърне внимание на акцентите, които се правят от китайските медии. Преди всичко се набива на очи, че в КНР са отписали на Русия почетната роля на „основен противник на САЩ”. Това можеше да се приеме дори като дреболия, но такива акценти не са случайни. И президентът Тръмп, и неговата администрация нееднократно са говорили или давали да разберат, че основната заплаха САЩ виждат именно в Китай. При това съвсем наскоро целият свят следи крайно емоционалната търговска война между САЩ и КНР, от която се очакваха сътресения за цялата световна икономика. И на този красноречив фон китайците назначаваха за главен противник на американците именно руснаците, които с тях имат значително повече противоречия, отколкото самите китайци. Сред руските китаисти се среща представата за Китай като за горда и идеологизирана държава, вече на практика готова да започне борба за по-справедлив световен ред и която ще постави под отговорност пентагоновските ястреби. Но всъщност Китай е извънредно прагматичен: Америка се приема там като конкурент, но едновременно с това като основен източник на пари. И чиновниците, и медиите старателно избягват да представят САЩ и американците в образа на вековен враг, както се случва често по руската телевизия. От това може да се направи извода, че Китай по източен начин мъдро „изчаква, съсредоточава се и трупа сили”, което като цяло и съответства на политическите завети на патриарха на местните реформи Дън Сяопин. Но подробно „натрупване на силите” може да продължава още стотици години и да не последва никакъв „решаващ тигров скок” , докато доста ожесточеното противостоене между Русия и САЩ се случва точно сега. Крайно наивно е да се разчита, че Китай в обозрима перспектива ще води каквато и да е геополитическа война със САЩ. Точно обратното – той предпочита да изчака, включително и зад гърба на руснаците. Ако Русия фактически осъзнато е поела върху себе си американските санкции, ръководейки се от принципите на историческата справедливост и защитата на родното, то Китай – напротив, готов е да изтърпи много, за да избегне подобни санкции. Странно е как страната под ръководството на комунистическата партия се е превърнала в такъв отявлен прагматик, но фактите са такива – месианството там не е на почит, а възгледа към света през отчета на счетоводителя, напротив, се приветства. Като следствие Америка, с нейната колосална икономика, предизвиква сред китайците уважение, а Русия, за жалост, не. В материала за „слабите места на Русия” се използва в частност следната теза: „Обръщайки се към руската история, можем да забележим, че страната има талант да отвоюва земи, но не и да ги управлява и развива икономически… Тя никога не е била истински богата. В стабилизиращата се световна обстановка днес, когато икономиката става все по-важна, Русия със своето слабо икономическо развитие е обречена на поражение”. Казано по-просто, Китай не само че ни отстъпва ролята на основен противник на САЩ, опасявайки се да не би да понесе загуби, но и изпитва сериозен скептицизъм спрямо нашите шансове да победим в това противостоене. Уви, образът на източния брат, който винаги ще ни даде рамо и всеки момент ще ни дойде на помощ в борбата срещу глобалистите и лично с Джордж Сорос – това са същите фантазии, като бушуващите в другата част на руското общество представа за „китайската заплаха”, която често не просто се преувеличава, но и изсмуква от пръстите. Въпреки това не трябва да се сърдим на китайците. В местната преса доминира уважителното отношение към Русия, като към държава, както и дружествено възприемане на руснаците като народ. Разговорът за руските слабости, реални или мними, е логично да се приеме в рамките на местното странознание, а не като „преход към лични нападки”. Ние също постоянно пишем за китайските проблеми. Но нямаме нищо предвид. Китай е направил изчерпателни изводи от своята хилядолетна история и особено горчиви от историята си през XIX и XX век. Богата култура, напредничава научна мисъл, национална гордост, сплотяваща нацията идеология – всичко това може да изглежда безполезно в конфликта с околния свят, ако зад теб не стои достатъчна икономическа мощ. Както и Русия, в неговата представа, самият Китай също никога не е бил истински богат и развит. И досега количеството бедни в тази страна наброяват стотици милиони. Но Западът, западните пари, западните потребители и западните бизнес-партньори – те са, с които пряко се свързва настоящият период от китайската история, който обещава да стане най-успешният от всички. От тук и скептицизмът по отношение на идеята за противостоенето със Запада като модел за цивилизационно развитие. Друг е въпросът, че гледайки на света през призмата на собствената история и собствените проблеми, китайците не съвсем адекватно говорят за слабите места на Русия. Споменатите горе демография и „многонационалност” са примери именно за това. Когато китайският журналист слуша за „междунационалните проблеми в РФ”, той си мисли за собствените, например, за сепаратистките тенденции в Синцзян, Тибет, а също така за настоящите в Хонконг. За да удържа всичко това „в рамките на приличното”, Пекин изразходва колосални сили и средства. Нищо подобно няма в руските национални републики. Там има съвсем различно равнище на интеграция в руското общество като цяло, отколкото между китайските национални покрайнини с „мандарински” Пекин. Същото е положението с демографията. В КНР постоянно говорят за застаряването на собственото население и за половата диспропорция като важни национални проблеми. В Русия също има полов дисбаланс, но основно той е свързан с поколенията над детеродната възраст: доскоро мъжете в Русия умираха значително по-рано от жените. В Китай политиката „едно семейство – едно дете” доведе до забележително преобладаване на момчетата над момичетата: според местните традиции (както и в Кавказ например) именно раждането на момче се възприема като основно щастие и продължаване на рода, затова бременните с момичета китайки често си правят аборт. Десетилетия по-късно това се оказа катастрофално за обществото – милиони китайци се сблъскаха с невъзможността да създадат семейство и да продължат своя род. Нещата си приличат на пръв поглед, но до там. Или с други думи – при нас не всичко е толкова зле, както го представят китайците, а и нямаме намерение да губим в противостоенето с американците. Но цялата тази съвкупност от акценти трябва да ни напомни, че държавата по източните ни граници е внимателна и егоистична.Тя може да се смята за стратегически партньор и дори за приятел, но възторжените шеги от типа „ние с китайците сме един и половина милиарда” няма да бъдат разбрани в Пекин.    ", "date": "2019.11.21", "title": "Китайците неслучайно намериха слаби места в Русия"}
{"url": "http://www.classa.bg/%D1%81%D0%B2%D1%8F%D1%82/item/402382-%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D0%BE%D1%82%D0%BB%D0%BE%D0%B6%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D1%81-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B3%D0%BE%D0%B4%D0%B8%D0%BD%D0%B0", "text": "Налагането на санкции от страна на Вашингтон срещу компании, участващи в полагането на газопровода \"Северен поток 2\", може да забави въвеждането му в експлоатация с повече от година, заяви републиканският сенатор Тед Крус. Според сенатора има два варианта за противодействие на \"Северен поток 2\". Първият включва приемането от Конгреса на САЩ на законопроект за санкции срещу компаниите, участващи в полагането на газопровода, а вторият - използването от Белия дом на съществуващите правомощия в рамките на американския закон CAATSA („За противодействие на американските противници чрез санкции“), съобщава ТАСС . „В най-лошия случай налагането на санкции на компаниите, участващи в полагането на газопровод, ще забави „Северен поток-2“ с повече от година (...). При по-добър сценарий, който ми се струва по-вероятен, заедно ще спрем създаването на газопровода. Във всеки случай това е печеливша ситуация “, заяви Круз в Комитета за външни отношения на Сената по време на изслушване относно кандидатурата на специалния представител на САЩ за КНДР Стивън Биган за поста първи заместник-държавен секретар. Предишния ден шефът на Министерството на енергетиката Александър Новак не изключи старта на „Северен поток-2“ до края на 2019 г. Припомняме, че на 30 октомври датските власти разрешиха изграждането на „Северен поток 2“ в техните води, след което на 13 ноември в Германия беше приет законопроект за възможността за премахване на „Северен поток 2“ от ограниченията на директивата за газ в ЕС.  ", "date": "2019.11.21", "title": "Сенатът на САЩ се закани да отложи старта на \"Северен поток 2\" с повече от година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402383-%D0%BA%D0%B0%D0%BA%D0%B2%D0%BE-%D0%BD%D0%B0%D1%83%D1%87%D0%B8%D1%85%D0%BC%D0%B5-%D0%BE%D1%82-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B0-%D0%BA%D1%8A%D0%BC-10-%D0%BD%D0%BE%D0%B5%D0%BC%D0%B2%D1%80%D0%B8%E2%80%A6-%D0%B7%D0%B0-%D0%BA%D1%80%D0%B5%D0%BC%D0%B2%D0%B8%D1%80%D1%88%D0%B8-%D0%B8-%D0%BA%D0%B0%D1%81%D0%B5%D1%82%D0%BE%D1%84%D0%BE%D0%BD%D1%87%D0%B5%D1%82%D0%B0,-%D0%BD%D0%B5-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0", "text": "От (Христо) Пимпирев научихме тия дни, че до 89-та не сме виждали касетофончета. От Васко Василев научихме, че няма как да знаем кои са Стинг и Елтън Джон, щото бяха забранени лично от Тодор Живков и Политбюро. От Кирил Маричков, че сме яли само прорасли картофи и консерви русенско вАрено. От Георги Марков, че сме нямали шапки и сме си правили такива от вестници, но само за тържествени случаи като посрещане на Брежнев. Иначе ходехме голОглави. От Росен Плевнелиев, че преди НАТО и атлантическите ценности в главите ни е нямало нищо – празно, зиро, нътинг, ниенте и прочие. От Карбовски и мома, която интервюира, че всички имаме голи снимки, ма ги крием. От Борисов, че ГЕРБ са десни. От Нова тв и галиното предаване разбрахме, че има една много забавна игра, която се състои в това, че ако не познаеш нещо, пиеш алкохол в малки чашки. И че сексът е важен и неизбежен и задължителен непрекъснато. Иначе си тъп. Мноого тъп. Току-що разбрахме от Филип Димитров, че не са допуснали големи грешки в прехода… Така да се каже, вече знаем всичко за успеха, гъзарията, животът и … рибките бананки. Мисля и, че подготвихме добре децата и подрастващите за кланица №5. Комичните близнаци Аргирови викат, че нямало и кренвирши преди 89-та и било голяма радост да си купиш. Да добавим и креМвирши към другите липси. Те са ми връстници, тез мушмуроци… Напоследък по телевизорите се вихрят все измислените певци от едно време… ‘Сичко е било отврат – комунизми, недоимък, мрак и ужас, освен естрадната музика и естрадните певци, борци за правда и свобода… Големият кораааб минавааааааа… А трите свободно отглеждани големи бели птици на бТВ са решени в тъмно синьо.  Когато сме се родили с близнаците Аргирови, е било много тъпо. Нямало е нищо. Мен мама ме е повивала във вестници. Най-много топлело „Работническо дело“. После, като проходих, ми уши от стари дрехи на баба и дядо рокличка, гащи, чорапи.. и т. н., но за шапка не сети, защото не беше виждала шапки. Една зима много й дожаля за мен и ми направи калъфчета за ушичките от вестник… Нали знаете – от „Работническо дело“. Скри малко вестници от баба ми, защото тя ги режеше вестниците на правоъгълничета и ги закачаше на един пирон в тоалетната, за голяма нужда… Веднъж, много след това, по времето на демокрацията видяхме с мъжа ми в „Лебеда“, кръчма до язовир Панчарево, едни сервитьори, които рано сутринта, с вид на обречени скариди, много махмурлии, как на една маса режеха с ножици салфетките на 4. Разплаках се, защото ме върнаха в детството… Докато пораснах, възрастните у дома бяха изгорили в печката почти всичко, защото нямаше ни дърва, ни нищо. Къпехме се в Перловската река, само лятоска, нали. Ядяхме само прорасналото от картофите, щото другото беше за Политбюро. И по 1 консерва седмично за семейство. Имаше различни – копърка, русенско вАрено, боб с кюфте. Тази консерва пазехме за Нова година. Кюфтето деляхме на 5 – по малко за всички. Веднъж дядо донесе креМвирш. Някакъв човек от клуба на пенсионера ходил във фе-ре-ге-то и донесъл оттам 4 креМвирша – по един за всеки от карето за белот. Дълго го гледахме и мирисахме, накрая го изядохме с найлона. Като дойде демокрацията първата ми работа беше да си купя 2 метра креМвирши. Извадиха в магазина до нас от държавния резерв. И касетофончета извадиха.  И т. н. Да ви кажа, демократичната общност, която е ограничен брой хора, избрани хора (това го чух от Ръ Кънев и Гъ Любенов), въобще не споменава разни неща като свобода на словото, връзкарство, идеологически главоблъсканици. Тази избрана част от българското човечество се много радва, че има вече КРЕМВИРШИ! Голема мъка беше това немане…. Сега има всичко и свобода! Свободни сме да се снимаме голи, да къркаме от 10 сутринта, да търкаме билетчета, свободни сме да говорим глупости колкото си искаме… Какво ли биха казали нещастниците от Белене, ако ги чуят?  Какво ли биха казали умните ми дядовци, ако можеха да надникнат в съвремието? ––  Един луд си влачел на каишка налъм, твърдял, че налъмът е куче и му викал Шаро. На всеки 3 месеца комисия го препитвала:  – Какво е това, Георг Орб Имарко, а? – го питали.  – Куче, казва се Шаро.  Айде пак обратно… След дълго лечение, пак извикали Георг Орб Имарко:  – Какво е това, Георг?  – Как какво – налъм!  – О, че хубаво! Излекувахме го! – зарадвала де комисията.  Излязъл Георг, тръгнал по пътя към свободата и когато се отдалечил малко, се обърнал към налъма и весело казал:  – Шаро, Шароооо, как ги излъгахме, че си налъм!    ", "date": "2019.11.21", "title": "Какво научихме от телевизора към 10 ноември… За креМвирши и касетофончета, не за свобода"}
{"url": "http://www.classa.bg/%D1%81%D0%B2%D1%8F%D1%82/item/402384-%D0%B4%D0%B0-%D0%BF%D0%BE%D0%B3%D0%BB%D0%B5%D0%B4%D0%BD%D0%B5%D0%BC-%D0%B7%D0%B0%D0%B4-%D1%82%D1%80%D1%8A%D0%BC%D0%BF", "text": ".     Макар че официалните първични избори ще започнат едва през февруари, избирателната кампания в САЩ вече започна. Целта на демократите е да я превърнат в лично разследване на „комсомолеца“ Тръмп. Това ще им позволи да избегнат дискусията по същество, за която Демократическата партия не е особено подготвена. Видимо в партията върви битка между умереното и лявото крило. При това левите са по-предизвикателни и разгорещени, макар че без съмнение са неизбираеми на федерално ниво. А още по-важното е, че демократите не си взеха урок от поражението, което претърпяха през 2016 г., като тогава също се бяха съсредоточили върху „руската следа“ и усилията си лично да дискредитират Тръмп. В резултат на това, през 2020 г. партията ще излезе без атрактивна програма, с която да убеди разочарованите американски избиратели в готовността си да отговори на техните очаквания, а така също и без кандидат, който знае как да „запали“ масите, каквито бяха предишните кандидати, Клинтън и Обама. Сега главният критерий за годността на кандидата е способността му да победи Тръмп, а това не е същото, като да предложиш ярка предизборна програма. Съответно кампанията ще бъде мръсна и крайно персонифицирана. Претендентите на демократите ще се нахвърлят като глутница върху стопанина на Белия дом, но и той няма да им остане длъжен. Според една от последните анкети сред читателите на \"Ню Йорк Таймс\", 84 на сто от американците твърдят, че вече знаят за кого ще гласуват и нямат намерение да променят мнението си. Тоест, за да променят баланса на силите, на демократите ще им трябват бронебойни информационно-пропагандни усилия. Увлечени от външните фойерверки обаче, не трябва да пропуснем същественото. Реално осъзнаване на промените в Съединените щати е в ход и от това се правят съответните изводи. Авторът на тази статия изслуша с интерес дискусията по американската тема в хода на заседанието на Съвета за глобално бъдеще. Този съвет провежда своите заседания един път годишно под егидата на Давоския форум. Това, разбира се, не е „дълбоката държава“ за борбата, с която гръмогласно говори Доналд Тръмп. Но представителната палитра в съвета е от различни професионални слоеве и политически лагери. Участниците в дискусиитеизнесоха симпатиите и антипатиите, които разкъсват обществото извън скоби, а самите те са се постараха да се съсредоточат върху същността. В концентриран вид, според мненията на участниците в Съвета, може да се каже следното: американският елит вече „преглътна“ Тръмп.  Тоест, той вече не предизвиква шок и ужас, а по-скоро желание да се осмисли бъдещето. Шоуто, което ще продължи през цялата следваща година, има отношение повече към борбата за власт, но по-своему също е важно. Тези, които анализират процесите, по-скоро гледат на периода след Тръмп, без значение дали той ще бъде след 2021 г. или след 2025 г. Според преобладаващото мнение дали волно, или неволно, президентът Тръмп е свършил своята работа. Даже и ако загуби изборите през 2020 г., връщане към това, което беше преди Тръмп, не може да има. Тръмпизмът може би е мъчителен и уродлив период, но е неизбежна автокорекцията на американската система,  която не от днес се оказа в състояние на криза, а последователно и от дълго време вървеше към нея. Необходимо е да се възстанови обратната връзка с американския народ. В частност, това е залог и за успех на САЩ на международната сцена. Главна сила на Америка винаги е била не военната и даже не икономическата, а имиджът на страната като предоставяща най-добри възможности за успех и самореализация, страна, способна да привлича към себе си най-ценния човешки капитал. Но с тези ценности вече има проблем, необходими са вътрешни трансформации и сега действащия президентна САЩ стана катализатор на тези промени. Доналд Тръмп предизвика едва ли не физическо отхвърляне на по-голяма част от външнополитическия естаблишмънт на САЩ. Но вече почти никой не спори, че във външната политика не може да се мине без нова концепция за американското присъствие в света. Предишните лидерски амбиции не са актуални, затова расте нуждата от такъв курс, който да бъде гаранция за защита не просто на меркантилни интереси, а на определена система от изгодни за САЩ правила. Това не е лесно защото а) „либералният световен ред“ вече не може да бъде възстановен в предишния си вид, и б) американското общество е изстинало към външната политика. В елита обаче има консенсус по отношение на Китай, относно необходимостта да се предприемат мерки за неговото сдържане и забавяне. Разбира се, има различен прочит по отношение на средствата, които да бъдат използвани, но целта се споделя от всички. Любопитни са различните видове мотивация. Протекционистите и противниците на глобализацията, виждат в икономическата симбиоза с Китай антинационален модел. Структурите по сигурността оценяват нарастващия потенциал на китайците като тревожен и алармират елита. Но привържениците на глобализма и на активното участие на САЩ в международните процеси не са против да използват китайската заплаха с намерението да мобилизират интереса на населението към действия извън пределите на страната. Те казват, че или трябва да се даде отпор на китайците, или заплахата ще дойде в Америка. Всъщност тази постановка е желание да се възпроизведе модела на Студената война, но този път с Китай вместо със СССР, като целта е да се преодолее инстинктивния изолационизъм на голямата част от американците. Любопитно е, че в продължителната и интензивна дискусия, Русия практически отсъстваше. Към цялата истерия от последните три години, участниците в дискусиите на Съвета се отнасоха, като към някакво изключително вътрешнополитическо обстоятелство. Във външнополитически план те не възприемат Русия като стратегически приоритет, а още по-малко като някакъв дългосрочен фактор. А ние трябва да се опитаме да разберем дали това е добро или лошо, но към днешна дата общата картина е такава.  ", "date": "2019.11.21", "title": "Да погледнем зад Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402365-%D1%80%D0%BE%D0%BD%D0%B0%D0%BB%D0%B4%D0%BE-%D1%81%D0%B5-%D0%BE%D0%B6%D0%B5%D0%BD%D0%B8%D0%BB-%D1%82%D0%B0%D0%B9%D0%BD%D0%BE,-%D0%B2%D0%B8%D0%B6%D1%82%D0%B5-%D0%BA%D1%8A%D0%B4%D0%B5", "text": "Една от големите звезди на световния футбол и Ювентус Кристиано Роналдо се е оженил тайно за приятелката си Джорджина Родригес. Това се е случило на церемония в Мароко и без присъствието на журналисти, гръмнаха италианските медии. Слуховете за евентуалната сватба на Роналдо започнаха през август, когато Джорджина Родригес публикува снимка в Instagram, под която говори за Роналдо като за нейния „съпруг“ . Тя роди дъщерята на Роналдо Алана на 12 ноември 2017 година. Португалецът има три деца от сурогатна майка: Кристиано-младши, както и близнаци Ева и Матео. Според информацията на списание „Новела 2000“ приятелят на португалския национал Бадр Хари е организирал церемонията. Роналдо и Джорджина Родригес все още не са потвърдили официално, че са сключили брак.", "date": "2019.11.21", "title": "Роналдо се оженил тайно, вижте къде"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402366-%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B7-%D1%82%D0%BE%D0%B7%D0%B8-%D0%BC%D0%B5%D1%81%D0%B5%D1%86-%D0%B6%D0%B8%D0%B2%D0%B5%D1%8F%D1%82-%D0%B4%D0%BE-100-%D0%B3%D0%BE%D0%B4%D0%B8%D0%BD%D0%B8", "text": "Група учени от Университета в Чикаго, САЩ, проведоха изследване във връзка с дълголетието и преждевременното стареене.    Резултатите от научния труд са публикувани в списание Journal of Aging Research. Изследователите са потвърдили, че има връзка между дълголетието и месеца, в който сме родени. Специалистите са открили родените през кой месец хора е най-вероятно да доживеят до 100 години.  Става въпрос за родените през септември.  Има много фактори, влияещи върху човешкия живот. Сред тях са околната среда, храната, спорта, лошите навици, медицинските грижи. Според проучването има още един фактор, който може да се окаже определящ продължителността на живота и това е именно месецът на раждане. Резултатите от изследването сочат, че 30% от столетниците са родени през есента.  Най-ниският брой столетници (с 40 процента по-малко столетници) е регистриран сред родените през март, май и юли.", "date": "2019.11.21", "title": "Родените през този месец живеят до 100 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402367-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%BF%D1%80%D0%B0%D0%B2%D0%B5%D1%82%D0%B5-%D1%82%D0%BE%D0%B2%D0%B0-%D1%81-%D0%B2%D0%B0%D0%B3%D0%B8%D0%BD%D0%B8%D1%82%D0%B5-%D1%81%D0%B8-18", "text": "акви ли не неща може да научим (още) за женската вагина. Преди време  ви споделихме    Освен това се оказа, че  , а за капак една  . Но сега  попаднахме на друг доста интересен, но и същевременно опасен, детайл, които сериозно може да увреди женския полов орган.   Както всички знаем има хора, които обичат да си играят с огъня – буквално и преносно. Често пъти в любовната игра (и не само) се „прилагат“ разлини фетиши. Един от тях е играта със свещи и поливането с восък. Температурните игри са популярен начин да разнообразите сексуалния си живот. И ако някои се ограничават да погалят тялото на половинката си с кубче лед, то други не се страхуват да си играят с огъня.     Ако обаче сте любител на това да чувствате разтопен восък или парафин в интимните си области, знайте, че не всички лекари ще одобрят това секс начинание.    Американският докторШри Дута буквално моли жените да забрвят за това начинание и никой мъж да не прави това с половинката си Капенето на восък върху чувствителни зони или дори във влагалището е доста опасно и крие куп рискове. Това може да доведе до обриви и мехури.     „Много жени използват восък за депилиране на зоната на бикините. Но не мога да препоръчам като секс играчка. Всякакви температурни игри с восък могат да причинят изгаряния, увреждане на тъканите, обриви, язви и мехури, съществува риск от инфекция и други“, предупреждава докторът. Освен това, ако свещта е била ароматизирана, има вероятност да наруши киселинно-алкалния баланс на влагалището. Затова внимавайте с какви секс игрични нагорещявате страстите.", "date": "2019.11.21", "title": "Никога не правете това с вагините си! 18+"}
{"url": "http://www.classa.bg/%D1%81%D0%B2%D1%8F%D1%82/item/402368-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BB%D0%B8%D1%86%D0%B5%D0%B2%D0%BE%D1%82%D0%BE-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D0%BD%D0%B5-%D1%81%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B2%D1%81%D0%B5-%D0%BF%D0%BE-%D0%BE%D1%82%D0%BA%D1%80%D0%B8%D1%82%D0%BE", "text": "Експериментът е бил проведен при пълна дискретност. От 2016 до 2018 г. две камери за наблюдение са били инсталирани в лондонския квартал Кингс Крос и без предупреждение сканирали лицата на минувачите, което позволява тяхното идентифициране и проследяването на тяхното придвижване. Използването на тази нова технология близо до няколко доста натоварени гари в Лондон, разкрито това лято от в. „Файненшъл таймс“, засили споровете около нея в една демокрация, в която употребата й все още няма правна рамка.     Компанията, натоварена с видеонаблюдението в района, заяви, че е действала „единствено с цел да помогне на полицията да предотвратява и разкрива престъпления в квартала“, но не и за търговски цели. Британският надзорен орган за защита на личните данни, Службата на комисаря по информацията, обаче се сезира за случая. Той започна разследване и изрази безпокойство от нарастващата употреба на лицевото разпознаване, което позволява сравняването на заснетите от видеонаблюдението лица с бази данни. Този случай не е изолиран и асоциацията „Биг Брадър Уоч“ осъди „епидемията“, която се наблюдава от търговски центрове в Манчестър и Шефилд до музей в Ливърпул. Определяно от някои за напредък в областта на сигурността, лицевото разпознаване е критикувано от други, че посяга на основните права, отбелязва Франс прес.   Ед Бриджис, на 36 години, очаква с нетърпение разглеждането на жалбата си на втора инстанция във Висшия съд в Кардиф: той съди уелската полиция за това, че е използвала спрямо него тази технология, докато е правел покупки за Коледа през 2017 г. и при демонстрация миналата година. Това е първото подобно дело пред британското правосъдие. Полицията е действала в рамките на разрешени и добре обозначени с предупредителни табели тестове. Служителят на Кардифския университет обаче заяви пред Франс прес, че се е почувствал „подложен на насилие, ограбен“: „Това са моите данни! Също както не разкриваме паролите си и не публикуваме онлайн банковите си декларации, имаме правото да очакваме, че ще спазват личната ни неприкосновеност, и държавата трябва да гарантира това право, а не да го нарушава.“ Според адвоката на Бриджис, Меган Гулдинг от правозащитната организация „Либърти“, лицевото разпознаване поражда сериозен риск от „автоцензура“ на гражданите, спрямо които се използва толкова напреднала технология за наблюдение. Въпреки това, според поръчано от Службата на комисаря по информацията проучване, тази практика се ползва с широка обществена подкрепа, като над 80 процента от анкетираните подкрепят използването й от полицията.   Когато прибягва до лицево разпознаване, полицията се базира на „списък за наблюдение“ на издирвани хора. Камерите за наблюдение предават чертите от лицата на минувачите в цифрова версия, която се сравнява с данните от този списък. Ако „процентът на сходство“ е достатъчно висок, се прави проверка. В случая с Ед Бриджис Висшият съд в Кардиф отхвърли жалбата му на първа инстанция с аргумента, че списъкът за наблюдение е достатъчно „целеви“, тъй като съдържа имената на „хора, заподозрени, че са замесени в престъпления“, и че жалбоподателят не фигурира в него. Елизабет Дънхамн от Службата на комисаря по информацията обаче заяви, че решението не оправдава произволната употреба на технологията, и призова властите да „забавят“ нейното развитие и да изчакат създаването на ясна рамка за тези практики. В Лондон има изключително благодатни условия за използване на лицево разпознаване, тъй като в града има 420 000 камери за наблюдение, става ясно от проучване на американския мозъчен тръст Институт „Брукингс“ от 2017 г. – това поставя Лондон на второ място по камери за наблюдение след Пекин с 470 000. Полицията проведе няколко теста в британската столица. Дара Мъри, специалист по правата на човека в Есекския университет, определи методологията на органите на реда като неадекватна: „Хората, които отказваха да участват, които прикриваха лицата си, бяха третирани като заподозрени и полицията ги задържаше и им искаше документите.“ Тази технология представлява най-вече „истинска фундаментална промяна в баланса на силите между държавата и гражданите“, каза Мъри пред Франс прес. „Основният въпрос е дали става дума за легитимна намеса или незаконно нарушаване“ на личния живот. Изразявайки съгласие със Службата на комисаря по информацията, Мъри настоява за приемане на правна рамка, за да може да се контролира употребата на технологията. „Ние си имаме работа с лицево разпознаване от първо поколение, което се използва за идентифицирането на хора с известна самоличност, но следващото поколение ще може да разпознава и хора с неизвестна самоличност“, каза той.  ", "date": "2019.11.21", "title": "Великобритания: лицевото разпознаване се използва все по-открито"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402369-%D1%87%D1%83%D1%85%D0%BC%D0%B5-%D0%BB%D0%B8-%D0%B2-%D1%81%D0%BE%D1%84%D0%B8%D1%8F-%D0%BC%D0%B0%D0%BA%D1%80%D0%BE%D0%BD", "text": "Дали е „катер в открито море”, както казват някои в Берлин, или е европейски визионер с днешна дата, на този етап няма как да се прецени. По-важното е, че предизвика нещо като цунами сред свикналите със своите сценарии стратези и лидери на световната сцена. Не стихват коментарите относно изявленията на френския президент Макрон във връзка с „мозъчната смърт на НАТО”, изолацията на ЕС от геополитиката, в която на Брюксел се предвижда роля на регионален фактор, който няма думата при преговори Вашингтон, Москва и Пекин, необходимостта от реформи в процеса на разширяването на „клуба на богатите”, липсата на координация между страните-членки в Алианса, където приоритетно САЩ налагат волята и интересите си, както и блокирането на организации като ООН. Не са без основание опасенията, че идеите за бъдещето на ЕС на Макрон ще доведе до ново разделение сред страните-членки. Не случайно наблюдатели пишат за „купени елити сред страните от ЕС” или за „лидери на каишка”, но някак между капките се оттичат слова макронови, които се отнасят до нарастващата бедност, неравенството и несправедливостта, което принуди гражданите да излязат по улиците. И не само в Европа. Факт е, че на международното поле има наистина нова ситуация, независимо дали масите изливат гнева си заради повишени цени, манипулирани избори, липсата на свободно слово или сепаратистки настроения. Светът е друг и заради все по-трудно отстояваната роля на №1 на САЩ в геополитиката, където Русия и Китай през последните години имат не само амбиции, но и мощ да заемат водещи позиции в нов световен ред. Конфронтацията между тях разтърсва света до степен на пълно объркване и невъзможност за взимане на трайни решения. Решения, които изискват съгласуваност, защото от това зависи глобалния мир, сигурност и стабилност на държави и народи. Новата картина допуска и изводи като „САЩ се нуждаят от относително мащабна война”, казват във Варшава, а това безспорно има връзка с политики на поставяне на Москва в икономическа изолация и заобикаляне от обръч от страни-членки на НАТО, задължително снабдявани с американско оръжие от всякакъв вид. Изолацията и елиминирането в световните дела може безспорно да стане след смяна на политическото ръководство. Както се казва, нищо ново под небето. Оказва се, че държави като Русия са трън в окото на глобални сили, които търсят спасение от външни проблеми и неудачи във вътрешен план чрез домогване до ресурсите на други страни. Един вид нищо лично, само интереси, които се измерват във финикийски знаци. Може би еуфорията от спечелването на Студената война, подгрявано десетилетия с не винаги достойни средства и подкупи, е довело до забравяне на исторически доказаното правило, че империите, когато и да е, се разпадат. Но има и „империята си остава империя и винаги отвръща на удара”. Поне за Русия това важи с пълна сила и не случайно, дори в изнемога и с милиони жертви, тя е стигала до Париж и Берлин във войни, които са целели именно разрушаването и разграбването й. Днес е подложена на атаки чрез демонизация на лидера й Путин, както и нестихващо изреждане по повод и без повод на проблемите й – спад в икономиката, демографска криза, прозападно /предимно американско/ настроение на част от елита и на част от младите й люде, подхранвано подобаващо по познати начини, разногласия след малцинствените народи и все в този дух. Сякаш на Запад се цъфнали и вързали в периодите на кризи, които настъпват една след друга напоследък. Да, ама като се гледа треската в чуждото око, не се вижда гредата в собственото. Пък на всичко отгоре и суровините на Русия си ги бива, да не говорим за територията й, голяма част от която все още остава неусвоена. Но тяхна. Да си я дадат без бой, няма как да се получи. Още повече, че помнят, представете си, думите на Император Александър ІІІ, че „Русия има само два верни съюзника – армията и флота”. Иначе Москва явно следи заявеното от Макрон по време на форум за мир в Париж / където няма наше участие/, че „световната политическа система е в безпрецедентна криза” и че са „нужни нови съюзи, които да решат глобалните проблеми”. Според него „ЕС рискува да стане незначителен играч в световните отношения, което изисква нови начини на сътрудничество, нови съюзи между държавите и организациите”. Вместо това сме били свидетели на „увеличаващи се едностранни действия”, но без да посочва имена. Знаят се от компетентните. Макрон е категоричен в твърдения, че Русия не може да си позволи да бъде васал на Китай /на САЩ също!/, не може да остане супер сила „сама на себе си” и остава да действа в посока „политика на баланс с Европа”. Е, Русия и Франция са били съюзници и в двете световни войни, руската аристокрация е говорела на френски и е предпочела след болшевишката революция/преврат да се пресели в Париж. Затова не звучат странно думи за подаване на ръка на Москва в днешно време. Особено след търговските противоречия с Вашингтон, увеличаващи се мита за традиционни европейски стоки, натиск да не се създава европейски съвместен проект за нов самолет или за пускане в експлоатация на „Северен поток 2”, искане за двустранни контакти с европейските страни, а не чрез ЕС, нови и нови санкции върху Русия, които рефлектират негативно и върху европейските фирми, увеличаване на вноските за НАТО и реализация предимно на американско оръжие и т.н. Дали това е „самоцелно красноречие на Макрон” или израз на нескривано желание за лидерство в Европа? Дали прозира геополитическо позициониране на Франция, но през призмата на ЕС? Времето ще покаже, но е видно,че променените геополитически условия налагат и нов поглед за изход от „тъпченето на едно място на Брюксел”. Какво щяла да каже новата ЕК? Ами първо да се сформира, после да има претенции за водеща роля в структурирането на европейската политика. Но европейска и в унисон с интересите на онази Европа, която загуби християнски облик и се поддава на несвойствени изяви. Ако Макрон смело е поставил пръст в раните на Европа, това не означава, че трябва да се порицава с „безчувствено, ненадеждно, обсебващо и неевропейско поведение”, както пишат някои в Берлин. Разбира се, че не само той осъзнава геополитическите проблеми, но ЕС няма повече време за шикалкавене и „мили очи” към Вашингтон при всеки случай, често в противоречие със собствени интереси. След Брекзит, кашите в Украйна, където някои искат да си продават и чернозема за пари, „жълтите жилетки” и протестите в Каталуня, Прага, Атина, мигрантските дилеми с опасенията от терористични атаки, срива в социалните системи, не е полезно да се отрича необходимостта от диалог и покана за сътрудничество от нов вид, включително с очи към Русия. Защото и тя е в Европа, но си държи на своята цивилизация, не се огъва пред предизвикателствата и западната анатема. Дали ще издържи и то след като и Пекин пише за „слабите места на Русия”? Ами това си е вътрешна работа на Москва. Да се плаче на чужди гробища не е прието на Изток. Кремъл си има специшфични политики и към Китай, и към Турция, и към региони по цял свят, но прави впечатление, че не забравя обицата си на ухото след краха на СССР. Просто не вярва на сълзи. Дори могъщ Китай със своята практична политика често предпочита да стои на ръка разстояние от световните проблеми и остава зад гърба на Москва, когато се мерят силите. Интереси и нищо друго. Ако Макрон събира в Париж „Нормандската четворка” с предложения за намиране на изход от проблемите с Украйна и Донецката република, това не означава, че Москва се принизява до Франция и Германия. Това си е нейната политика на търсене на диалог с всички страни, на поддържане на отношения дори с проамерикански настроени държави. Дали се доверява на Макрон и вярва в изразените от него позиции за „нови съюзи”? Едва ли. Но на подадена ръка в цивилизования свят не се отказва. Ръка, която не държи зад гърба автомат, разбира се. Иначе и Макрон си има интереси. И за него „Франция е над всичко”, а моментът да го демонстрира е удачен. Просто се оказа се, че и Меркел не е вечна, а президентът Тръмп си има и други дилеми. Европейците се нуждаят от свежи идеи и сътрудничество и в други посоки. Изтощената политика, водена от „сенилни” или изчерпани лидери не води до просперитет, загърбване на бедността и ликвидиране на страха от друговерците и мигрантите. Колкото и да се нуждаят от тях собствениците на фабрики, земи и строителни фирми. А и експериментите с т.н. „нежни революции” и внос на демокрация в страни с дълбоко различни представи за света и религията не донесахо нищо друго освен срив на повярвалите държави с амбицирани за власт лидери. В България обаче нямаме време за изявите на президента Макрон. Заети сме с предстоящото посещение на премиера във Вашингтон. Какви ще са темите за разговор с президента Тръмп? Упражняват се и дават съвети атлантици и постоянно присъстващи по ТВ-екраните НАТО-вци. То не беше желание за военна база по Черноморието, за нови самолети F-16, поне още 8, за разширяване на съществуващите военни бази на наша територия, поздравления за вноса на втечнен американски газ през Гърция, предложение да се изгради и у нас стоянка за втечнен газ от САЩ и т.н. Няма спор, посещението е важно и би могло да има значение не само за страната ни, а и за региона. Но защо не се посочат съгласувани сред политиците ни т.н. опорни точки за разговорите с Тръмп, за да се получи и обществена подкрепа? Поне така процедира Ердоган преди срещата в Белия дом, която макар и да не му донесе в цялост жадувани дивиденти, доведе до повече разбиране сред турските граждани. Упреците към политиката му не се засилиха преди и след неговото посещениие в САЩ. Добре е да има очи и за случващото се около нас, и в геополитиката. Тя е различна. Ориентацията изисква компетентност, прецизна и професионална дипломация. Дано е налице.    ", "date": "2019.11.21", "title": "Чухме ли в София Макрон?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402370-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%BF%D1%80%D0%B8%D0%B7%D0%BD%D0%B0-%D0%B2%D0%B8%D0%BD%D0%B0%D1%82%D0%B0-%D1%81%D0%B8-%D0%B7%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%82%D0%B1", "text": "Преди седмица по делото „КТБ\" бе изчетена декларация от укриващия се вече пета година в съседна Сърбия Цветан Василев. Всички медии, основно от кръга „Капитал\", както и тези на хранилката на финансовия фараон, се втурнаха да анализират поредните „разкрития\" на Василев.     Но докато лъжите на бившия банкер много лесно могат да бъдат опровергани с факти (като например изречената неистина, че Пеевски имал невърнати кредити към КТБ), то никой „журналист\" от този медийно-олигархичен кръг, воюващ с държавата, не си направи труда да прочете цялата „декларация\" на беглеца-фараон, въпреки че тя чинно бе публикувана на собствената му фейсбук страница. Не я прочете, защото паралелният свят, в който живее Василев и в който свят, за да оцелее психически, трябва задължително да е най-важният човек (по подобие на „личната Вселена\", така добре описана от Дъглас Адамс в неговия „Пътеводител на галактическия стопаджия\"), отдавна започва да му играе лоши шеги. Поне що се отнася до наказателното дело, по което е подсъдим пред Специализирания съд. Защото, ако не живееше в този свой измислен свят, един подсъдим за източване на банка никога нямаше да изрече истината за своите действия, докато същевременно твърди, че е невинен. Василев казва на съда следното: „Фирмата\" (това е обръчът от кухи дружества, усвоили паричните потоци от КТБ – б.ред.) „всъщност представлява съвкупност от междуфирмени отношения (заеми)\", а „причините за тяхното съществуване са различни, но във всички случаи е трябвало да подпомогнат дейността на банката при индиректно финансиране на определени активности, включително за сметка на банката, но без да се отразяват те на нейните баланси и отчети, погасяване на експозиции към банката на лица в просрочие чрез поемане на техните активи и пасиви и пр.\". Така с едно единствено изречение, Василев всъщност директно признава няколко неща:    1. КТБ не е действала  като банка (банката е институция, която отпуска обезпечени кредити и която се подчинява на строга регулация, тъй като оперира не със свои, а с чужди пари). Напротив, целта е била всичко да бъде за сметка на КТБ, но финансирането „да не се отразява на нейните баланси и отчети\". Защо пък една „банка\", ако е банка, ще иска в баланса и отчета й да не се отразява кредита? Много просто - на разбираем език това означава, че паричният поток излиза от банката под формата на кредит, като по него се плаща само лихвата, и то с друг кредит, отпуснат на друга фирма, която го дава на първата под формата на „заем\", за да бъде платена тази лихва. Така балансът на КТБ формално не се нарушава, защото няма просрочени кредити, а отчетът й за пред БНБ е напудрен. Всъщност обаче главниците по кредитите отдавна са формирали многомилиардна дупка, която няма как да бъде покрита и в което се заключава същността на финансовата пирамида. Така с годините на Василев е бил нужен все по-голям поток от свежи пари „на входа\", които е набирал от вложителите с предлагани големи лихви, но рухването е било неизбежно. Отделно от това, в България законът е много строг и не допуска финансиране на свързани лица със суми надвишаващи 25% от собствения капитал на една банка (за КТБ този капитал е бил от порядъка на 360-450 милиона лева). Още през 2013г. вестник „Капитал\", списван от друг подсъдим - Иво Прокопиев (който сега е пръв приятел на Василев и отдавна е забравил собствените си разследвания) посочи, че е установил 107 свързани с Василев фирми, които са усвоили кредити за над 1 милиард лева, въпреки че са можели по закон да получат едва 90 млн. лв. Всъщност, оказа се впоследствие, че дупката е била много по-голяма, а фирмите са над 200, в които са потънали около 5 милиарда от парите на вложителите. Принципът обаче е същият и точно затова Василев говори сега за „финансиране на активности, които да не се отразяват в баланса на банката\".      2. „Индиректното  финансиране на определени активности\", означава именно залегналото в обвинителния акт на прокуратурата, че паричният ресурс на КТБ съзнателно е източен от Цветан Василев в кухи дружества, прехвърлен многократно между свързани и подчинени нему фирми, за да бъде скъсана връзката с банката. Накрая наистина се закупува работещо дружество, но то не служи като обезпечение на КТБ (защото е финансирано „индиректно\"), а се стопанисва от хора на самия Василев и паричните потоци от дейността му потъват в собствения джоб на „банкера\".      3. „Междуфирмените  отношения (заеми)\" пък са основната схема, по която са прехвърляни парите на вложителите. Първата фирма тегли необезпечен кредит за десетки и стотици милиони от КТБ, после го предоставя като „заем\" на следващата и така нататък, понякога до 8-10 прехвърляния, докато се заметат следите. Именно затова сега задачата на Фонда за гарантиране на влоговете и на синдиците на банката, да върнат в КТБ крайния актив, закупен с пари на вложителите, е толкова трудна. Защото този актив не служи като обезпечение – върху него няма залог, няма ипотека, няма нищо. Но се управлява от подставени лица на самия Цветан Василев. Отделно от това, там, където все пак имаше някакви обезпечения, Василев впоследствие, със съдействието на квесторите на КТБ осъществи поредица от незаконни цесии и прихващания, а обезпеченията бяха вдигнати. Тук идва и голямата „вина\" на така омразния на Василев депутат от ДПС Делян Пеевски, който от години е постоянна мишена на фалшиви новини и инсинуации, разпространявани от медийните слуги на банкера-беглец. Защото именно той беше вносител на промените в Закона за банковата несъстоятелност, които позволиха не само да бъдат възстановени незаконно заличените обезпечения, а и по този начин да бъде изпълнявано върху крайния актив, закупен с парите на вложителите в КТБ. Така само с една „декларация\", Василев на практика призна изцяло вината си за източването на банката и обезсмисли усилията на адвокатите си по делото „КТБ\". Разбира се, иронията е, че Цветан Василев не вижда нищо лошо в тези порочни практики, защото в паралелния му свят открадването на чужди пари изобщо не е престъпление, а законите и регулациите са за Вселената на обикновените граждани, в която бившият „банкер\" никога не е живял. За негово огромно съжаление обаче, съдът трябва да прочете действащия наказателен кодекс, а там пише, че когато крадеш, трябва да носиш и отговорност.  ", "date": "2019.11.21", "title": "Цветан Василев призна вината си за източването на КТБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402371-%D0%BF%D0%B0%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B4%D0%B0-%D0%BA%D1%83%D0%BF%D1%83%D0%B2%D0%B0%D1%82-%D0%B7%D0%B5%D0%BC%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "ОТПАДАТ всички пречки пред сделките с БЪЛГАРСКА ЗЕМЯ за чужденци! ВСЕКИ ще може да изкупува безпрепятствено, независимо на чия държава е гражданин! ВЪПРОСИТЕ; Ще работи ли един ден Българинът върху чужда земя ангария? Ще дойде ли време потомците ни да попитат: Кой народ? ВЕЧЕ НЕ СЕДЯТ! ПРОДАЖБАТА НА БЪЛГАРСКАТА ЗЕМЯ Е НАЦИОНАЛНО ПРЕДАТЕЛСТВО ! Да продаваш Земята на Родината Ни, е Престъпление, което трябва да се наказва Единствено и Само с РАЗСТРЕЛ. Затова ли ЛЕВСКИ и БОТЕВ са я напоили с Кръвта си тази ЗЕМЯ !? Затова ли пра Дедите ни турците са ги КЛАЛИ и рязали ПАРЧЕ по ПАРЧЕ !? За да я разпродават и разпарчетосват някакви си продажни БОКЛУЦИ !? ПРЕДАТЕЛИ! БЪДЕТЕ ПРОКЛЕТИ!   АНАТЕМА. Цитат от  , стр.7, Article P: „Всички природни ресурси, особено земеделската земя, горите и питейната вода, както и биологичното разнообразие – по-специално местни растителни и животински видове и културни активи са част от общото наследство на нацията и дълг на държавата и на всеки човек е да го защитава, поддържа и запазва за бъдещите поколения.“ … ( ): ”Преди дни Мирослав Найденов отиде на официално посещение в Израел, за да предложи за продан 1 млн. декара от Държавния поземлен фонд.”   ( ): Мирослав Найденов към израелския премиер Бенямин Нетаняху: ”България ще даде на   най-важното – земята и водите си.”     Отпада мораториумът за продажба на земеделски земи на чужденци. Това ще стане от януари догодина с промени в Закона за земеделските земи, предаде репортер на БГНЕС. БГНЕС припомня, че забраната за продажба на земеделски земи на чужденци бе наложена през 2014 г., след като страната беше залята от протести. Мотивите за недоволството тогава бяха, че в България може да се повтори случаят с Палестина, – да се изкупят масово земеделски парцели от чужденци, след което те да се заселят и да променят етническия състав на българската държава. Тогава, след месеци масови протести, парламентът взе решение да наложи мораториум върху продажбата. Решението за забрана на продажбата на ниви на чужденци бе взето от парламента на 22 октомври 2013 г. До него се стигна, след като от БСП, Атака и ГЕРБ гласуваха заедно, само ДПС единодушно гласува против решението. След като по темата се развихри скандал, лидерът на ГЕРБ Бойко Борисов смени позицията си и обяви, че по време на гласуването партията му е била подвластна на “общата лудост”. Три месеца по-късно – през януари 2014 г. Конституционният съд обяви, че решението на парламента да удължи мораториума върху продажбата на земя за чужденци и след 2014 г. е противоконституционно. По същото време депутатите решиха българска земеделска земя да могат да купуват само граждани на други страни, които са пребивавали минимум 5 години в страната ни. През 2017 г. министерството на земеделието прави нов опит да предложи за публично обсъждане промени в Закона за собствеността и ползването на земеделските земи, които предвиждаха тази т.нар. уседналост да отпадне. Причината е, че нарушава Договора за функционирането на Европейския съюз, който дава свобода на гражданите на съюза да се установяват, в която и да е друга държава-членка, да създават предприятия, да придвижват капитали. Заради ограничението в българския закон Европейската комисия започна наказателна процедура срещу България. Тогава страната ни беше заплашена да плати еднократна санкция в размер на 839 хил. евро, и по 660 евро дневно за всеки ден бездействие по темата. Средствата се взимаха от структурните фондове, с които се подпомагат земеделските производители. От мотивите на вносителите на промените в сегашния закон става ясно, че промяната се налага заради заведена процедура относно противоречие с текстове на Договора за функциониране на ЕС. „Граждани и юридически лица от държавите – членки на Европейския съюз, и на държавите – страни по Споразумението за Европейското икономическо пространство, могат да придобиват право на собственост върху земеделски земи при условията на този закон“, гласи предвиденият текст. Чужденци или чуждестранни юридически лица могат да придобиват право на собственост върху земеделски земи при условията на международен договор, ратифициран по реда на чл. 22, ал. 2 от Конституцията на Република България, обнародван и влязъл в сила, а чужденците – и при наследяване по закон. Чужди държави не могат да притежават право на собственост върху земеделски земи, предвижда проектът. Политическите партии и организации, движения и коалиции с политически цели също не могат да имат ниви. Освен това, чужденци или чуждестранни юридически лица могат да придобиват право на ползване на земеделски земи или други ограничени вещни права върху земеделски земи при условия и по ред, определени със закон. БГНЕС потърси за коментар заместник-министъра на земеделието, храните и горите Вергиния Кръстева по темата, но от министерството отговориха, че биха коментирали отпадането на мораториума едва когато промените в Закона за земеделските земи бъдат приети и влязат в сила.        ", "date": "2019.11.21", "title": "Пада забраната чужденци да купуват ЗЕМЯТА на България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402372-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-3-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B4%D0%B5%D1%82%D0%B5-%D0%BF%D0%BE%D0%BB%D0%B0%D0%B3%D0%B0%D0%BC%D0%B5-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B8-%D1%83%D1%81%D0%B8%D0%BB%D0%B8%D1%8F-%D0%B7%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0", "text": "    Ще бъдат положени максимални усилия за изясняване на обективната истина за смъртта на 3-годишното дете. Това обеща главният прокурор Сотир Цацаров по повод случая с починалото дете, което бе прехвърляно от болница в болница миналата седмица. Случаят предизвика широк обществен отзвук и стигна до премиера Бойко Борисов, а директорите и на трите болници, в които родителите на детето са търсили помощ – Педиатрията,  болница „Лозенец” и „Пирогов”, са отстранени от постовете си до приключване на разследването.  Днес Сотир Цацаров обясни, че се извършват интензивни действия по разследването на случая. Той посочи, че е иззета цялата документация по случая и добави, че днес ще бъде разпитана и личната лекарка на починалото дете. \"Документация и данни за проведени предни лечения или лечения преди посещението и медицински действия преди посещаването на здравни заведения, днес ще бъде иззета и от личния лекар на детото, която също ще бъде разпитана\", обясни Цацарров. Главният прокурор добави, че са били разпитани родителите, както и други лица. \"От родителите са предадени записи от телефонните им апарати, които ще допринесат за разкриването на обективната истина. Следват разпити на всички медицински специалисти в трите здравни заведения, назначаване на съдебно-медицинска експертиза\", каза Цацаров. \"Нека от този случай не правим обобщение за всички хора, които упражняват лекарската професия, защото те заслужават уважение. Но ще бъдат положени максимални усилия за изясняване на обективната истина\", заключи той. Той добави, че днес ще бъде разпитан и личния лекар на детето заради случая", "date": "2019.11.21", "title": "Цацаров за смъртта на 3-годишното дете: Полагаме максимални усилия за разкриването на обективната истина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402373-%D0%B4%D0%BE-4-%D0%BF%D1%8A%D1%82%D0%B8-%D0%BF%D0%BE-%D1%81%D0%BA%D1%8A%D0%BF%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8%D1%82%D0%B5", "text": "    Нарушителите на пътя ще плащат с до 400% по-скъпа застраховка \"Гражданска отговорност\", докато изрядните шофьори ще ползват отстъпка в полицата до 25% или до 23%.  Това предвижда новият, втори вариант на Комисията за финансов надзор (КФН) за въвеждане на системата \"бонус-малус\" у нас, след като предишният опит през 2018 г. се провали.  Предлага се системата да тръгне от 1 януари 2021 г., а идващата 2020 г. да е нулева, за да се натрупа информация.  Запазва се рамката на системата, според която най-изрядните шофьори ще плащат с 25% (или 23%) по-евтина застраховка от стандартната, а най-големите нарушители - 400% по-скъпа. Този път обаче КФН предлага избор между две скали - едната с 15, а другата с 20 класове, съобразно стъпките за намалението или повишението в цената на застраховката. Първата скала предвижда пет бонус класа, при които с всяка изминала година без нарушения шофьорът ще получава отстъпка от застраховката. Ако предходната година не е извършил нарушение, ще му се намалява сумата с 12%, ако са две \"безгрешни\" години отстъпката е 15%, след това 18%, 20% и 23%, ако направи пет години без провинение на пътя. В същото време има 9 малус класа, при които всяка наказателна точка увеличава премията с от 25% до 300%. Втората скала е подобна, но с по-плавен преход между нивата. Не всяко нарушение на пътя ще води до наказателни точки, но по-скъпа застраховка ще плащат шофьорите, хванати да превишават скоростта. При превишение на скоростта с между 21-30 км/ч извън населено място шофьорът ще плаща с 25%, или с 10% по-скъпа полица в зависимост от предпочетената скала, която КФН ще избере след месец на обществени консултации. Ако скоростта е още повече над допустимата, увеличението на сумата съответно нараства. За отнемане на предимство или опасни маневри ще се отива директно на увеличение на цената със 140% или 150%. Същото важи и за управление на автомобил с алкохол в кръвта между 0,8 и 1,2 промила. Най-сериозно увеличение на цената се предвижда при причиняване на тежки ПТП, причинили смърт или телесни повреди. Тогава водачът попада директно в класа, предвиждащ 4 пъти по-скъпа застраховка през първата година. За да се върне на нормалната цена на застраховката, ще му трябват между 9 и 13 години, във всяка от които ще му се намалява оскъпяването, ако не прави други нарушения. За разлика от стария вариант бонус или малус класовете ще се определят само за лицата, които са собственици или водачи на автомобилите, но не и на самите возила. За целта в застраховката собственикът задължително ще вписва имената на хората, които могат да шофират автомобила му. При продажба на автомобила новият собственик няма да търпи вреди заради предишните нарушения, извършени със съответното МПС, но има предпазни клаузи, за да се избегнат злоупотреби. Всеки ще може електронно да проверява на сайта на Гаранционния фонд с ЕГН и електронен код своя бонус или малус клас, като той ще може да се оспорва.", "date": "2019.11.21", "title": "До 4 пъти по-скъпа \"Гражданска отговорност\" за нарушителите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/402374-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%BD%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D0%BD%D0%B0-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%82%D0%B0%D0%BA%D1%81%D0%B8", "text": "    Таксите по основни банкови операции ще поскъпнат отново - предупреждение за това може да се види на интернет страниците на част от банките, а новите по-високи цени идват в навечерието на влизането в сила на европейска директива, според която трансграничните преводите в евро поевтиняват от 15 декември. В коментар по темата за предаването „Преди всички“ по „Хоризонт“ Десислава Николова от портала „Моите пари“ обясни, че новият регламент предвижда таксите, начислявани от доставчика на платежни услуги за презгранични преводи, да бъдат равни на таксите, начислявани от този доставчик при национални плащания: „Това означава, че таксата за презграничен превод в страна членка от Европейския съюз, след влизането в сила на тази директива, не трябва да надвишава 3-5 лв. Всъщност, защото това е размерът на таксата в момента за местен превод, нареден през системата на БИСЕРА“, допълни Николова. Тя отбеляза, че още в оценката на въздействие, изготвена за новия европейски регламент, е посочено, че съществува риск банките да направят опит да компенсират част от загубите си, като увеличат размера на таксите за национални операции или такси за обслужване на сметки. Поскъпването може да бъде компенсирано с интернет банкиране Според финансовия анализатор повишаването на таксите е очакван процес и не бива да става повод за истерия, като част от тях може да бъдат избегнати от клиентите чрез използването на интернет банкиране. „Всъщност се увеличава размерът на таксата за обслужване на разплащателна сметка - месечната такса за обслужване на разплащателна сметка, както и касовите операции в клоновата мрежа на банките. От една страна това са най-масовите операции, които се извършват в банките. Таксата за поддръжка на сметка не може да избегнем - нейният размер си го заплащаме за това, че ползваме сметката“, каза анализаторът, но добави: „Докато част от касовите операции - примерно за теглене, внасяне на суми, могат да бъдат избегнати с интернет банкиране за междубанкови, вътрешнобанкови преводи. Така че, от гледна точка на това има алтернатива“. Увеличенията на банковите такси е един от инструментите за стимулиране алтернативните канали за банкиране, каквото е интернет банкирането, припомни Десислава Николова. 12 лв. повече годишно за обслужване на разплащателна сметка Алтернативите на банковото обслужване вече представляват доста сериозна конкуренция и клиентите, които ползват тези платформи постоянно се увеличават, което „в някаква степен спира банките да увеличават още повече таксите“. „В интерес на истината, аз очаквах увеличението, което те предприемат да бъде доста по-сериозно“, отбеляза Десислава Николова. Тя пресметна, че средно с 12 лева годишно ще се повиши таксата за обслужване на разплащателна сметка.", "date": "2019.11.21", "title": "Задава се нова вълна на повишение на банковите такси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402355-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82-%D0%B0%D0%BD%D1%82%D0%B8%D0%B1%D1%8A%D0%BB%D0%B3%D0%B0%D1%80%D0%B8%D0%B7%D0%BC%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Както е добре известно, в България има редица медии, които пряко се издържат от държавната американска фондация “Америка за България”. Въпреки, че е в разрез със закона, това не пречи те откровено и неприкрито винаги да защитават американските държавни интереси в разрез с българските национални интереси. Флагманът на американските българоезични медии е списание (доскоро вестник) “Капитал”. \r\n Само преди няколко седмици, във връзка с поставено условие от българска страна да се премахнат фалшификациите и кражбите на българска история в учебниците в Македония, от американския жълтокафяв парцал излязоха с “тревожен” коментар, че България принуждавала Македония да “пренапише” историята си! \r\n           Редно е да отбележим, че за американците е нормално да не са запознати с българската и балканската история. Първо, тяхната държава притежава малко повече от две столетия самостоятелна история, и второ, добре известен е факта, че те не познават добре дори и собствената си кратичка история, та какво да говорим за чужди истории с хилядолетни корени. Не е така обаче с българските им слуги. Ето защо за тях специално припомням, че искането към македонските политици да махнат фалшификациите на нашата история не е пренаписване, е възстановяване на историческата правда. \r\n И тук е основният момент – за нас българите това е основен приоритет, докато за американците е без никакво значение. Ето защо това, което трябва да се случи, е закриване на чуждите медии у нас и подвеждането под наказателна отговорност на всички чужди агенти в страната, без значение дали са журналисти или политици. За целта ще въведем един прекрасен американски закон, FARA, който предвижда всяка местна медия или политическа сила, ползваща външно финансиране, да се обозначи като чужд агент, а ако не го направи, да бъде разтурена и инициаторите ѝ да понесат съдебна отговорност за това. \r\n     \r\n \r\n \r\n \r\n \r\n", "date": "2019.11.21", "title": "Американските медии защитават антибългаризма в Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402356-%D0%B1%D0%B4%D0%B6-%D1%81%D0%B5-%D0%B2%D0%BE%D0%B4%D0%B8-%D0%BA%D1%8A%D0%BC-%D1%84%D0%B0%D0%BB%D0%B8%D1%82", "text": "Служителите на БДЖ излизат от миманса. Трябва да се спре веднъж и завинаги да се генерализира. Има наведени и пасивни ръководства, назначавани от министъра на транспорта да водят антижелезопътна политика и да водят към ликвидацията и има достойни мъже и жени, на които се държи изобщо функционирането на железницата.  В това предаване ще видите двама от достойните хора, които “карат влака”.  Ние, българските граждани, трябва да застанем зад тях и да ги подкрепим, защото това са нашите пари и нашата железница и тя трябва да работи в наш интерес. \r\n          Отказът от добро управление и некомпетентността трябва да започнат да се наричат с конкретни имена, а не да се говори, че “държавата” била лош собственик или пък “железницата” била каца без дъно.  Гражданска инициатива За обществен и релсов транспорт \r\n \r\n \r\n ПО ТЕ МА ТА!  \r\n \r\n \r\n Бел.ред. По повод на готвения ГЕРБерастки рестарт на ГРАБЕЖА (разбирай приватизацията) на “БДЖ Товарни превози”, да си припомним какво казаха шефовете на компанията Пламен Джуров и Ивайло Иванов по време на кръгла маса, свързана с реформите в железопътния превозвач през 2011 г.; \r\n Бел.ред.1. Само ”БДЖ” и ”Български пощи” им останаха… Скоро. \r\n \r\n \r\n ЦИТАТ: \r\n \r\n \r\n\t \r\n \r\n", "date": "2019.11.21", "title": "БДЖ се води към фалит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402357-%D0%B2%D1%8A%D0%B7%D0%B4%D0%B0%D1%8F%D0%BD%D0%B8%D0%B5-%D0%B7%D0%B0-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2%D0%B8%D0%BD%D0%B0%D0%B3%D0%B8-%D0%B8%D0%B4%D0%B2%D0%B0", "text": "Каза ми го наскоро един колкото голям писател, толкова и мъдър човек - Валентин Караманчев, че предателството се е пръкнало още при зараждането на човешкия род. Дори не подозират \"черните души\", преди да сторят своето злодеяние, че идва рано или късно възмездието, или както го нарича в едноименната си блестяща новела Караманчев - \"Въздаяние\". Някой високо над нас, или дълбоко в нас, въздава всекиму за стореното от него и зловещата му сянка ни следва цял живот. Но често въздаянието като че подминава този, който наистина го е заслужил с черните си дела, а се стоварва върху невинните глави на децата му. Както е записано - до девет поколения след него. Защото в народната памет и в свещените книги предателството на герой или на идея е грях, равен на убийството. Човек може да убие и случайно, но предателството най-често е съзнателно.  В днешното ни жалко време предателството към политически убеждения изисква толкова усилия, колкото да захвърлиш използваната си и ненужна вече носна кърпичка. Същото, и по-лесно, е да предадеш мечта, дори за нея да бленуват милиони хора. Какво друго му остава на измамения народ, освен да изплаче болката си и да хвърли черна клетва като камък към предателите?!      Ако някой отиде да запали свещ в черквата \"Свети Георги\" в Златолист и се поклони на гроба на Преподобна Стойна, може да надникне и в гробището зад стените на черквата. Там е погребан един, живял 106 години, най-обикновен човечец - нещо, което личи и от избелялата снимка на паметната му плоча. Той е прототипът на Караманчевия герой Божко Опълченеца - екзекутор, пролял кръвта на мнозина. Но оня горе му е дал столетие живот и шест години отгоре, за да изпита болката от възмездието по един от жесток по-жесток начин.  Днес ще нарушим тертипа на \"Черно на бяло\". Предлагаме ви откъс от новелата \"Въздаяние\" на Валентин Караманчев, защото героите му и случилото се с тях не са художествена измислица. Можете да прочетете и част от магнетофонен запис на един позабравен днес български изследовател, етнограф, журналист и писател - Спас Попов, със 100-годишния  Димитър Попстаматов от известния род Попстаматови от легендарното село Пирин, недалече от гр. Сандански. Той разказва потресаващ случай на въздаяние от времето на турското робство в Мелнишко. Горката баба попадия - сърцето й се разкъсва между отмъщението и майчината жалост към две от дъщерите й, защото, ако посочи на Яне Сандански кои са предателите на зверски убития й от турците отец Стамат, това означава самата тя да ги направи вдовици. И оставя всичко на оня, който отгоре всичко вижда и въздава. ...Турците разбрали какво свири бурията (тръбата - б.р.) - да не се пали селото, да спрат. И това помня - турците почная да гасят. ...Татко [отец Стамат] е бил по крайовете с четниците. Тогава му казал Яне Сандански: - Попе, вземи измести се в Стара България! Яне казал даже и на тия, другите ръководители, що бея там. Та и тия трима души стават да бягат, да минат границата за Стара България. Татко, дедо Стойо и Постол... Отиват при нашите кози, при чобанина. Хващат брави, заклали ги и почнали да ги пекат - да имат месо за из път. Искат да си турят в чантите, че ке минат границата. Татко имаше пет сестри, мои тети, лели. Двамината зетьове били много против татко, че е председател на революционния комитет. И против въстанието, и против татко, че на татко му тръгнала работата като предприемчив човек, имали говеда, много кози и овци. И тия какво ке направят? Научили се, че татко е избягал на овчарника. И пращат жените си - сестрите на татко - двамата ги пращат: - Идете там при козите, белким го намерите. Да му кажете да се върне. Ние с турците ке оправиме работата, нема да го убият... няма страшно... Спас Попов: Как се казват тия двете тети?  Попстаматов: Едната Вела Влашка, а другата - Стоянка Ибришимова. Знам ги. И те одят и казват на татко: - Така и така наръчая зетьовете ти, да се върнеш, да си дойдеш, че тука къщата ти ке иде, ке се разсипе, децата ти ке останат сираци - а ние сме четирма братя и една сестра. Той им казал: - Ке си дойда довечера, като се стъмни - у дома съм.  А оня дядо Стойо и другарите му казват: - Абе, попе, не се връщай ти, не слушай жените... Не слушай и твоите зетьове, те не ти мислят добро на тебе, те ти копаят гроб... - А-а, я ке си ида до село... ке ида да видя как е положението... И вечерта - отзад е гората - и той се спуска и слиза вкъщи. Влезе вътре, у дома, седна, майка му - баба, беше жива - от кюшето, ние тогава нямахме кревати и столове - лежахме на земята на рогозини, на черги... Татко ме праща да ида при неговия дядо - на майка татко й. Праща ме да го викам, да дойде у дома, та татко да му наръчал да дойде у дома да чуваме стоката. Дядо се казваше Костадин Гегов. Отивам я, ама с борина. Почная ония да уговарят татко: къде си тръгнал, ние сме оправили работата с турците, няма да те гонят, така, така. Дълго време моабет. Единият изчезна, излезе навънка. Единият от двамата зетьове. А той къде да иде? През деня са пратили покана на турците в село Горно Спанчево да тръгнат, че поп Стамат ке се предаде. Говория, що говория и един по един си отидоя. И дядо Коста си отиде. Арно, ама къде е акъло на жените? И на майка, и на баба? Прости жени. Защо не му кажаха: - Тия хора те лъжат, попе, лъжат те! Стани си и бегай! Дали рече да заспи - аскеро дойде, заградия къщата. Айде, съмна и почнаха да лопат по двора, да откриват керемидите, да се качват по покрива - искат да видят дали попа е вътре вкъщи. По едно време дойде началникът на турците - той е бил в конака. И кметът - коджабашията на селото - доадат на портата и коджабашията вика: - Невесто попадийо, невесто попадийо! Тука ли е попо? - Ами нема го, нема... по гората е... А тия, турците, не веруват: - А-а, тука е, мари попадийо, тука е... Знаем със сигурност! Турците разбрали от зетьовете и го вардили. Почная да се мъчат да го изкарат, да го видят. И татко каза на майка: - Мойта свърши, казва, излизам! Айде, сбогом! Баба - напред, майка му, татко - по нея, и аз - най-отзад. Другите братя ги немаше. Баба отвори - ние тогава имахме дебели порти. Дебели врати, с железа. Отвори баба и се обеси зад вратата - едната порта отвори. Две порти са. И татко като стъпи на прага и вика на турците: - Теслим! Теслим! Предавам се! Предавам се! ...И го закарват. Карат го един-два километра, мъчат го - косата му мъкнат, брадата му оскубват, всичко му снемат, простират го възнак и с камъни - колкото турци, толкова камъни намерихме върху него - удряли го по главата, размазали я и мозъко му бе изтекъл. Като отидохме ние на другия ден да си го прибереме - казая го къде е убит - и го намерихме окървавен, с разбита глава, размачкан. Като председател на революционния комитет, убит от турците на пиринска земя - родителите ми решиха да го погребат на самото злодейско място. Там сега има голям паметник. После дойдоха Хидрото - направиха две магистрали в Горно Спанчево и в село Пирин и те помогнаха да се въздигне още по-голям паметник. Работниците, които живееха във фургоните, през свободното време разкопаха мястото наоколо, донесоха хубав камък и издигнаха достоен паметник на баща ми Стамат. Спас Попов: Какво стана със зетьовете после?  Попстаматов: Нищо не ги направихме. Яне Сандански върлуваше там още седем-осем години. На 1908 година стана Хуриет, младотурският преврат. През тия години Яне Сандански, като идваше в село Пирин, минаваше зад нашата къща, понеже той спиеше на горния край на селото, имаше една стара къща на една баба Мария Язикова. Тя имаше трима сина, излезли на работа по Беломорието. По манастирите в Света гора. И тя сама. Къщата имаше три стаи и четата на Яне Сандански се побираше в нея. Безопасно - на края на село. Двамата наши зетьове да станат на другия ден и да идат при козите. При овчаря, да си отберат четиридесет кози и да си разделят по двайсет на всеки. Чобаните ги видели и ги нахокали: - Не ве ли е срам бе, предатели, вие предадохте дядо поп на турците, а сега сте дошли да му оберете сираците! Не ве ли е срам? Не ве ли е грях? Кой ке отгледа сега неговите сираци? Навикали им, но бравите ги откарали. Една вечер Яне Сандански доада (идва - б.р.) отдолу - ние стоиме пред къщата - придружен с двама-трима четника. Нашите комитетски хора тръгнали с него. Натам отива, при къщата на баба Мария. Яне Сандански се запря и вика на майка: - Попадийо, кажи нещо за попа? Кой от село Пирин имаше умисъл да предаде попа на турците? Искаме да го накажеме - председателят на комитета защитаваше народните интереси... Майка го погледна, погледна и вика: - Остави ги, Яне! Нека от Господ да им дойде наказанието... то е по-тежко от твоя и народния гняв... Мама не иска да изкаже нашите зетьове. А единият вървеше там и чу думите на мама, чу заканата на Яне - да накаже със смърт предателите. Предателят не остана в кожата си: лицето го промени, промени - ту зелено, ту бяло, ту жълто... Само майка да речеше: - Я го тоя... вижте му какво е лицето... Повече признания не беха нужни - Яне кеше да познае предателя. - Я го, Яне, тоя дето върви подир тебе - той го предаде! Ама изтърпе. Ние гледаме мама - тя какво ке каже. Не го предаде на Яне Сандански. Той разбра нейната воля и повече никога не я попита. Но искам да ти кажа възмездието, което сполетя тия хора: освободи се Пирин от турците, цялото село започна да мрази и заплюва двамата наши зетьове и скоро време те се парализираха. Съвестта или страхът ги загриза. И ела да ги видиш: имат синове, дъщери, внуци и правнуци - всички се изродиха, имат коли, отпуснати им по инвалидност. А нашето коляно - на председателя на революционния комитет - останахме здрави и читави, столетници сме... Двама се родиха - първите - направо сакати, друг си уби детето, двамата се парализираха и онемяха - не говореха изобщо до самата си смърт. Ето така ги наказа Бог, съдбата ли! Мога да кажа имената на двамата ни зетьове, те са покойници, я съм около стоте години, от кого да се плаша, но не искам - нека в паметта на поколенията техните имена завинаги да се заличат, та да няма никъде и у никого място за проклетите предатели. ...Изведнъж стана светло като ден. Гледа към него идва старица, приведена доземи. С два бастуна се подпира. Едвам-едвам пристъпя. Крачката - ден. Попита я: - За къде си кренала, бабо? - За Рожен, пътниче. - Далече е, много е далече. - Нищо, че е далече. Познаваш ли Божко Опълченеца? - Познавам го, как да не го познавам. За какво ти е пък изтрябвал на тебе? - Аз съм неговата орисия, съдбата съм му. Отивам да въздам според делата му. - Като ти гледам крачката, може и да не го завариш или пък някой ще те изпревари. Той на много люде е борчлия. - Видял ли си съдба да варка (бърза - б.р.), а винаги навреме пристига. Ако не го сваря, нали ще останат по него синове, внуци и правнуци. Трябва да си плати лошотиите. Ако не той, те ще платят. - Какво е виновна челядта му? - Да е мислил овреме. ...Понечи да стане. Бялото видело изчезна изведнъж. Озарените от светлина сипеи потънаха отново в мрак непрогледен. *** Божко Опълченеца надживя Дражелко с цели двайсет и пет години. Неговата орисница го настигна и отмина, без да го пожали. Удари го в най-слабото място. В семето му. Затри го. Замлати чепатите си бастуни по меките черепчета на Божковите мъжки рожби и внуци. Трима сина отимаха със Севда - все недъгави и улави и дамгосани от лоша болест - кръвта им не се съсирваше. Чепнеха ли си носовете, кръвта им не секваше с дни. Зъбче да им падне, неделя червено плюеха. Коляно да ожулят, цял месец със сухи пърхутки го налагаха. Петел да ги клъвне, раничките таяха като презрели калинки. Първия син сколасаха да съберат с несретница като него. Роди им се мъжко. С глава като на попова лъжичка. Не се научи да говори. И неговата кръв не засъхваше. Брада пусна, а яхаше тояга наместо конче. Божко и Севда опитаха за последно. Погоди се дъщеря - гиздава и читава. Израсна мома за чудо и приказ. Но ергенин от селото не се престраши да я търси. Пристана в далечно село. Със страх в сърцето и тя зачена. Роди се момиче. Свястно. Кръстиха го Севда. Престрашиха се с мъжа й за още едно. За проклетия момче се случи. Досущ като братята недъгаво, а и кръвта му същата. Още при първата рана бащата и майката оставиха кръвта му да се изцеди до капка. Повече за рожба не помислиха. Божко Опълченеца проклинаше таксирата си. Питаше се защо Господ го мъчи още. Защо не го прибере да си почине. Защо казнилото му е дълголетие проклето. На преклонни години здрав и прав и на акъла си - слугуваше на уродливи. Но най-вече му втръсна кръв да гледа, кръв да бърше и затъква. Що кръвчица чужда беше пуснал, доживя от кръвоточие да му се гади и повдига. Умря навръх сто и шестата си година. Не бяха му прикадили и третина и баба Севда го последва - беше на сто и три години. Тя, горката - бразда на семето прокълнато - понесе безропотно божия гняв, само защото се остави през една далечна, далечна сляпа неделя да я зажеглят пред светия олтар в един ярем с човека, който взе страха на баща й и насили нейната воля.    ", "date": "2019.11.21", "title": "Въздаяние за предателството винаги идва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402358-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D1%81%D0%B5-%D0%B8%D0%B7%D1%87%D0%B5%D1%80%D0%BF%D0%B0-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%B8%D0%B4%D0%B8%D0%BE%D1%82%D0%B8%D0%B7%D1%8A%D0%BC", "text": "Левите \"чугуни\" се оказаха много по-гъвкави от \"десните чугуни\". Ако това беше станало, ГЕРБ почти щеше да изчезне от картата на София, подчертава бившият лидер на БСП-София Опозицията на Нинова се изчерпа! Стигна до аргумента - дайте, да я махаме! Толкова време, все едно и също нещо искат - да променяме устава, да свикваме конгрес и да я махаме. И все не става. Ами това е вид идиотизъм! Докато водеха принципни спорове, имаше смисъл от цялото това опозиционно говорене. Но когато минаха на лична основа, опозиционерите загубиха симпатиите на социалистите. Такава теза изрази в предаването \"Лице в лице\" по БТВ. По време на Тройната коалиция България се развиваше като икономика и като енергийни проекти като никога по друго време за тези 30 години. ГЕРБ си изигра играта и взеха всички мерки, за да не допуснат провал. Направиха субсидията 1 лев, което тежко удари БСП. Не засегна нито ГЕРБ, нито ДПС. Работещите в държавната и общинската администрация, купеният ромски вот и корпоративният вот реши въпроса за изборите.     Последна \"застраховка\" за ГЕРБ беше недействителният вот. БСП направи крачка и тази крачка е в правилна посока, бе анализът на Овчаров. Според него за пръв път БСП се е явила на избори заедно с други леви партии, както и за пръв път е призовала да се гласува за десни кандидати. Левите \"чугуни\" се оказаха много по-гъвкави от \"десните чугуни\". Ако това беше станало, ГЕРБ почти щеше да изчезне от картата на София, подчертава бившият лидер на БСП-София. Аз, в моя район, гласувах за десен кандидат за кмет и той увеличи двойно резултата си и спечели. Ако десните чугуни, бяха гласували за нашите кандидати на балотаж, ГЕРБ щеше да претърпи сериозни поражения. ГЕРБ ги беше страх от тези избори и те впрегнаха всички сили, за да ги спечелят. ГЕРБ си изигра играта - корпоративен вот, купен вот, недействителни гласове. Всички тези фактори доведоха до спечелването на изборите. ГЕРБ усещат много добре, че вече не са безалтернативни. Бойко Борисов също го усеща\", подчерта Румен Овчаров.  Мая Манолова беше добър кандидат и щеше да спечели, ако не беше факторът, за който говорих. Мая беше единственият кандидат, с който можехме да постигнем такъв резултат, посочи още Овчаров. Но упрекна Манолова, че не е била достатъчно лоялна към избирателите на левицата. Етапът \"ГЕРБ\" свършва и Бойко Борисов го усеща, добави той. Сергей Станишев си има своите качества и не трябва да бъде подценяван. Когато беше премиер, България се развиваше най-добре за всичките 30 години преход. Тогава съм го подкрепял, както и Румен Петков, каза бившият енергиен министър, който коментира твърдението на Кирил Добрев, че Сергей Станишев е бил занесен на моряшко столче в министър-председателския кабинет от Румен Петков и Румен Овчаров. \"Личностните спорове никога не са помогали в БСП. Опозицията трябва да разбере, че е загубила битката с Нинова. Когато водихме принципни, а не личностни спорове в БСП, тогава имаше смисъл от това говорене на опозицията\", разкри Овчаров.  \"Аз познах изключително точно резултатите от изборите. Казах, че ще имаме двама-трима районни кметове в София. Малко съм разочарован от броя на общинските съветници. За мен резултатите от тези избори са добри за БСП. Партията направи крачка. Мая Манолова беше много добър ход.\", каза той.       ", "date": "2019.11.21", "title": "Румен Овчаров: Опозицията на Нинова се изчерпа! Стигна до идиотизъм!"}
{"url": "http://www.classa.bg/%D1%81%D0%B2%D1%8F%D1%82/item/402359-%D1%80%D0%B0%D0%B7%D0%BF%D0%B0%D0%B4%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%B2%D0%B5%D1%87%D0%B5-%D0%B5-%D1%82%D0%B5%D0%BA%D1%83%D1%89%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Темата не е нова. За първи път формулата ”мека конфедерация Русия” се появи през март 1996 г. После, когато положението на Русия уж се подобри, темата отстъпи на заден план.       Но през 2019 г., след 11-годишно маршируване на място (2009–2019 г.), доказано от статистиката на Росстат, а всъщност явен регрес и разпад на човешката и на технологичната инфраструктура на държавата, темата „Конфедерация Русия” (КР) отново стана актуална като перспектива за  \"алтернативен разпад\". Китайският фактор също е активен, ако не и главен  компонент в дискусията за курса към конфедеративна структура. Поне за местните \"елити\". За тези „елити”, които някои наричат „аристократи от бунището”, Китай вече се е превърнал в сериозен източник на доходи чрез официален и нелегален износ на дървесина, даване под аренда на земеделски земи, износ на меден концентрат, посредничество и внос на евтини китайски битови стоки  и т. н. Какво мисли по въпроса местното население, т. нар. „обикновени хора”? Явно не му пука. Мнозинството от местното население е отпуснало ръце, отказало се е от активна позиция и от борба за бъдещето си. Единстнвеното нещо, което все още го сплотява и активизира, е общата омраза срещу Москва, която заграбва две трети от данъците му, без да предлага нищо, освен промишлените и битовите си отпадъци, които изхвърля по-далеч от столицата. И население, и „елити” се стремят да ограничат до минимум и контактите с Москва, и паричните потоци, течащи към нея. На този фон китайците съвсем не изглеждат като заплаха. Поне докато се държат внимателно. Постоянното влошаване на ситуацията в хуманитарната област е необорим фактор за „мекия разпад” на РФ. Което е очевидно и за „елитите”, и за „обикновените” хора.     Нищо, че путинските зомбиращи телевизионни „сандъци” неспирно дърдорят за някакъв патриотизъм. Но обективната реалност на деградиращия човешки потенциал наред с падащото жизнено равнище неутрализират влиянието на „зомбосандъка”. Крайният резултат е все по-силна тяга към мек разпад. Ако деструктивното въздействие на путинския режим не бъде прекратено, след 15-20 години руската държава ще се окаже без ресурси и с напълно деградирало население. Всяка минута в Русия умират петима, а се раждат само трима души. Смъртността надхвърля раждаемостта 1,7 пъти, като в някои региони съотношението е едно към две или три. В Русия официално са регистрирани: — алкохолици — над 4 580 000 души, — наркомани — над 8 870 000, — с психически заболявания — 978 000, — туберкулозно болни — около 890 000, — заразени с ХИВ-вирус  - около 2 380 000. РФ е на първо място в света по: — умишлени убийства; —  деца и юноши-пушачи; — рушвети за влизане във висши учебни заведения; — растящ брой на пушачи; — пътно-транспортни произшествия; — самоубийства след младежи от 15 до 19 години и сред мъжкото население от всички възрасти; — абсолютни стойности на демографски срив; — самоубийства на стари хора (заради мизерни пенсии или поради липсата им); — изоставени деца; — смъртност от сърдечно-съдови заболявания; — пациенти на психиатричните клиники; — търговия с хора; — аборти и смъртност при раждане; — потребление на хероин (21 % от световното производство); — употреба на спирт и спиртни напитки; —    растеж на заболелите от СПИН; —    авиационни катастрофи (13 пъти над средното световно равнище). Русия потребява над 20 % от световното производство на хероин (около 300 тона годишно) на стойност около 36 млрд. долара и заема трето място в света по брой на наркомани след Афганистан и Иран. Годишно деца и младежи харчат за наркотици 2,5 милиарда долара. Всеки ден в Русия от свръхдоза умират около 100 души. През 2014 г. руската статистическа служба Росстат направи аналитично изследване за разпределението на доходите между различните слоеве от населението. Оказа се, че 90,9 % от хората живеят в мизерия или балансират около равнището на бедността. В средата на 2019 г. 40 % от хората не живеят, а оцеляват със средни доходи на глава от населението не повече от 20 000 рубли (около 552 лв.). Броят на хората със средни доходи, по-заможните и богатите както през 2014 г. не надхвърля  10 % от населението. По данни на Сметната палата демографският срив се ускорява четвърта поредна година. През първите осем месеца на 2019 г. населението на Руската федерация е намаляло с 219 200 души, което е 1,3 повече от 2018 г. Тенденцията сочи, че за цялата 2019 г. отрицателният прираст ще достигне 280 000 души, а през 2020 г. може да надхвърли  300 000 души. Към 1 септември 2019 г. населението на РФ наброява 146,7 млн. души, като притокът на мигранти частично покрива отрицателния прираст само със 76 %. Местните власти в гр. Вихоревка, Иркутска област, са разработили социална програма за събиране на труповете на бездомни хора, починали на улицата. Фирмата, която предстаи да спечели конкурса, ще се задължи да прибира годишно телата на не по-малко от 18 мъртви несретници. За тази цел в градския бюджет са заделени 46 000 рубли (1 268 лв.). Пропорционално спрямо населението на цяла Русия този показател говори за 120 000 бездомници, ежегодно умиращи по улиците. В раздел  Сайтът на американското ЦРУ посочва още по-стряскащи числа за резкия пад на руското население. Оказва се, че за да не ни плаши, Росстат грижливо не отчита значителен процент от починалите руски граждани.    ", "date": "2019.11.21", "title": "Разпадът на Русия вече е текуща реалност"}
{"url": "http://www.classa.bg/%D1%81%D0%B2%D1%8F%D1%82/item/402360-fox-news-%D1%81%D0%BB%D1%83%D1%88%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BE%D1%87%D1%82%D0%B8-%D0%B7%D0%B0%D0%B3%D1%83%D0%B1%D0%B8%D1%85%D0%B0-%D1%81%D0%B8%D0%BB%D0%B0,-%D0%B8-%D1%82%D0%BE%D0%B2%D0%B0-%D0%B2%D0%BE%D0%B4%D0%B8-%D0%B4%D0%BE-%D1%83%D0%B6%D0%B0%D1%81-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Конгресмените-демократи започват поредното разследване срещу Тръмп: този път те ще се опитат да разберат дали президентът излъга специалния прокурор Мюлер, който ръководи „руското дело“, съобщава Fox Business. Според водещата на телевизионния канал Триш Риган, това показва, че противниците на Тръмп са недоволни от слушанията по Украйна и се опитват да вдъхнат нов живот в процеса на импийчмънт. \r\n Просто няма да има край това! Демократите в Палатата на представителите, осъзнавайки безполезността на изслушванията си за импийчмънт, опитват друга тактика. Днес можем да потвърдим, че Палатата на представителите започва още едно разследване: дали все пак президентът е излъгал (специалния прокурор - ИноТВ) Робърт Мюлер? \r\n Разбирам, разбирам! Изслушванията за импийчмънта са изчерпани и те (демократите - ИноТВ) се опитват да прилагат творчески подход. Единственият проблем: този ход не е творчески, той е един и същ! Те са като група от топ мениджъри, загубили бившия си блясък в гигантска нерентабилност, компании, които са загубили предишния си блясък, които се опитват да осъществят същия стар план да вдъхнат живот на бизнеса си, но по някаква причина не могат да разберат причините за неуспехите си. Изглежда виждаме последните дни на Eastman Kodak, а лидерите на корпорацията се чудят защо никой друг не купува филмови ленти в дигиталната ера. Така изглеждат демократите сега! Тази стъпка показва, че те нямат идеи. И знаете ли какво? Те са ужасени от това! \r\n Добър вечер на всички! В студиото е Триш Ригън. \r\n           Нов ден - ново разследване. Това е така, защото голямото шоу (на председателя на комисията на Палатата на представителите по разузнаването -  ) Шиф не е толкова успешно, колкото биха искали. И всички знаем, че тези момчета се интересуват само от едно нещо, нали? \r\n ДИНА ТАЙТУС, американски конгресмен:  Мисля, че Палатата ще го направи и искам да обявя импийчмънт на копелето веднага! \r\n АШИДА ТЛАИБ, американски конгресмен: \r\n МАКСИН УОТЪРС, американски конгресмен:  (президент на САЩ. -  )! \r\n Предполагаше се, че изслушването ще доведе до това, нали? Те трябваше да мобилизират обществеността срещу президента Тръмп, като по този начин гарантират победата на демократите през 2020 г. Но какво знаете! Според Ройтерс 36 процента от независимите - и това е най-важната категория избиратели - са спрели изцяло да следят изслушванията. Те дори не гледат. Това тревожи демократите. Те може да не искат да говорят за това пред телевизионните камери, но няколко привърженици на помирението са признали това. Това каза членът на палатата Ван Дрю на нашата водеща Мария Бартиромо. \r\n ДЖЕФ ВАН ДРЮ, американски конгресмен: \r\n МАРИЯ БАРТИРОМО, водещ Fox Business: \r\n ДЖЕФ ВАН ДРЮ: \r\n МАРИЯ БАРТИРОМО: \r\n И знаете ли какво? Ентусиазмът не е на страната на демократите. Така че президентът Тръмп още повече не си струва да дава показния, дори писмени, както поиска (председателят на Палатата. -  ) Нанси Пелоси. Не е необходимо да дава легитимност на този процес или да увеличава телевизионната си аудитория. Помните, нали, за какво е всичко това? За да се премахне волята на избирателите! Въз основа на слухове и клюки, въз основа на това как хората интерпретират всичко в  . \r\n Видяхме стенограмите, и двете. И така, да преминем от   до заключението, че президентът няма да предоставя помощ на Украйна почти за 400 милиона долара, ако Украйна не направи каквото е искал ... Това е просто гигантски скок! И искате да ми кажете, че въз основа на този гигантски скок вие сте обявили импийчмънт на президента? Левите се опитват да наложат тази идея, но знаете ли какво? Те очевидно дори не знаят откъде да започнат! \r\n   \r\n \r\n", "date": "2019.11.21", "title": "Fox News: Слушанията за импийчмънта на Тръмп почти загубиха сила, и това води до ужас демократите"}
{"url": "http://www.classa.bg/%D1%81%D0%B2%D1%8F%D1%82/item/402361-%D1%82%D0%B2%D1%8A%D1%80%D0%B4%D0%B5-%D0%BC%D0%BD%D0%BE%D0%B3%D0%BE-%D0%BF%D0%B8%D0%B0%D1%80-foreign-policy-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Въпреки широко разпространеното мнение, че Русия спечели в Близкия изток и си възвърна титлата на велика държава, при внимателен анализ тази картина има много далечна връзка с реалността, пише Foreign Policy. Според списанието, успехите на Русия са твърде раздути, тъй като други играчи ще окажат значително влияние върху ситуацията в региона, докато икономическата слабост на Москва ще попречи на съперничеството й със САЩ и Китай при равни условия, както в Близкия Изток, така и в Азия и Африка.      ", "date": "2019.11.21", "title": "Твърде много пиар: Foreign Policy разкритикува успехите на Русия в Близкия Изток"}
{"url": "http://www.classa.bg/%D1%81%D0%B2%D1%8F%D1%82/item/402362-%D0%B7%D0%B0%D1%89%D0%BE-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D0%BB%D0%B5%D0%B3%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F", "text": "Работа в Европа да може да се получи и без получаването на убежище - така изглежда идеята за легалната миграция. Но доколко приложима е тя?       В Европа има голямо търсене на болногледачи, чистачи и строители - работа, която би могла да бъде поета от легални имигранти без висока квалификация. Това обаче почти не се случва нито в Германия, нито в другите европейски държави, сочи проучването \"Легални пътища към Европа\", което разглежда ситуацията в Германия, Испания, Италия, Франция и Швеция. В неговия фокус са хората с ограничена или средна квалификация от африканските държави, в които няма война, т.е. няма основание за искане на убежище. \"Нашият въпрос беше: Има ли легални алтернативи за тези хора да работят в Европа или да получат образование, вместо да имигрират нелегално?\", казва Каролине Поп от Съвета на германските фондации за интеграция и миграция. Краткият отговор гласи: само в изключителни случаи. Предимствата на сезонната работа Едно от тези изключения е именно сезонната работа. Докато Германия наема основно работници от другите държави в ЕС, усилията на Франция, Испания и Италия са по-скоро насочени към трети страни. Миналата година броят на получилите за първи път разрешение за пребиваване за сезонна работа в Испания е бил почти 14 000, а в Италия – над 5 500. Италианците обаче често заобикалят дългата процедура и наемат нелегални мигранти, които вече са в страната, така че броят на чуждестранните работници там всъщност е по-висок. С наемането на нелегални имигранти се ограничава една от малкото опции за легална миграция. Когато политиците нямат ясни цели Извън сезонната работа в изследваните европейски държави има само няколко възможности за легална миграция. Изследването дава следното обяснение: \"Има няколко основания, които осмислят легалната миграция. Но невинаги е ясно кое от тях е на преден план\". Основанията за стимулирането на легалната миграция определят и прилаганите мерки. Ако се цели удовлетворяване на нуждите на трудовия пазар, трябва тези нужди да бъдат анализирани и да бъдат въведени по-бързи процедури. Ако целта обаче е противодействие на нелегалната миграция, трябва първо да стане ясно кой вече е в страната и тогава да бъдат приложени необходимите мерки в държавата, от която е дошъл. Тъй като тези причини не се разделят ясно една от друга, \"политиците често действат хаотично\", казва Поп. Борбата с нерегламентираната миграция Легалната миграция често бива разглеждана като сигурен начин за борба срещу нерегламентираните миграционни потоци. Затова бъдещата председателка на Европейската комисия Урсула фон дер Лайен обяви, че иска така да реформира системата за получаване на бежански статут, че да има повече възможности за легална миграция. Още през 2016-а година Европейският съюз определи откриването на легални начини за миграция като неотложен приоритет паралелно с ограничаването на нерегламентираните миграционни потоци. Но данните от проучването не позволяват да се определи доколко легалната миграция предотвратява нелегалната. Връзка обаче със сигурност има. Това показва примерът с регламента, приет в Германия по отношение на държавите от западните Балкани. След като през 2014-а и 2015-а година във Федералната република пристигнаха много хора от шестте балкански държави, които нямат шанс за бежански статут, правителството прие цяла поредица от мерки. Така освен признаването на държавите за сигурни, се създаде и възможността за легална миграция при наличието на работни мяста. Първите анализи показват, че мерките са подействали и трансформацията от нерегулирана към легална миграция е възможна. Различни пътища, един и същи резултат При въвеждането на правилата спрямо Западните Балкани, Германия се ориентира по примера на Швеция. За разлика от другите изследвани държави, в Швеция е наложен принцип, според който легалната миграция е съобразена с нуждите на трудовия пазар. Всеки има правото да имигрира в Швеция, ако от него има потребност. Изискването е сключен трудов договор, т.е. определящо е решението на работодателя. Германия, Испания, Италия и Франция използват сложна система, базирана на контингенти, изследвания на трудовия пазар и двустранни споразумения, които определят нуждата от легална имиграция. И в петте случая изследването стига до един и същи резултат: \"В повечето държави висококвалифицираната работна ръка е предпочитана пред нискоквалифицираната\". Но спасение в нелегалната миграция обикновено търсят тъкмо хората с ниско образование.", "date": "2019.11.21", "title": "Защо Европа не насърчава легалната миграция?"}
{"url": "http://www.classa.bg/%D1%81%D0%B2%D1%8F%D1%82/item/402363-%D0%B4%D0%B2%D0%B8%D0%B6%D0%B5%D0%BD%D0%B8%D1%8F%D1%82%D0%B0-%D0%B1%D0%B5%D0%B7-%D0%BB%D0%B8%D0%B4%D0%B5%D1%80-%D0%BA%D0%BE%D0%BB%D0%BA%D0%BE-%D0%B4%D1%8A%D0%BB%D0%B3%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D1%86%D0%B5%D0%BB%D0%B5%D1%8F%D1%82-%D1%82%D0%B5", "text": "\"Най-добрият лидер е този, за когото хората почти не знаят, че съществува (…) Когато работата му е свършена, а целите му изпълнени, те ще кажат: ‘Направихме го сами’.\" Това се предполага, че е казал Лао Дзъ, древният китайски философ и основател на даоизма. Но какво се случва, ако лидер изобщо не съществува? По света се надигнаха редица протестни движения без водач, които събират на улиците десетки хиляди хора (а понякога дори милиони). Въпреки че катализаторите на тези събития са различни, протестите в голяма степен изглеждат еднакво: от Хонконг, през Чили до Ирак и Ливан, хора се възползват от социалните мрежи, за да организират спонтанни, най-вече мирни демонстрации срещу собствените си правителства. И се заричат да продължат с тези си усилия, докато не бъдат изпълнени всичките им изисквания. Движенията понякога успяват – непопулярни закони биват отменяни на някои места, а на други хора на публични длъжности биват принудени да подадат оставки. В някои случаи обаче тези успехи карат протестиращите само да издигат нови искания. И докато отговорът на властите става все по-остър, появяват се въпроси: колко време могат да издържат подобни движения? Без ясен организатор на върха, рискуват ли тези протести да се превърнат в нещо, което дори участващите в тях не могат да контролират? Липсата на централизирано ръководство източник на слабост ли е, или на сила? В Чили протестите се фокусираха върху неравенството и корупцията. В Ливан и Ирак, протестите са срещу политическите системи. Докато някои демонстрации са предизвикани от конкретни оплаквания, като законопроекта в Индонезия, който щеше да отслаби антикорупционната служба на страната и да ограничи личните свободи на гражданите, протестите в Хаити, Египет и Боливия се разшириха отвъд първоначалните си цели и се превърнаха в призиви за оставки на правителствата. Дори на места, където властите са склонили да изпълнят някои от исканията на протестиращите, демонстрациите все още продължават. Продемократичното движение в Хонконг продължава своето съществуване вече шести месец, подклаждано от широкоразпространените тревоги за полуавтономията на града и колко дълго ще остане в сила тя. Въпреки че властите оттеглиха непопулярен законопроект за екстрадицията, заради който протестите започнаха на първо време, исканията на движението всъщност се увеличават. А с тях и насилието.     През изминалия уикенд се проведоха някои от най-тежките сблъсъци при барикадата на университет, от който протестиращите стреляха с лъкове и хвърляха коктейли \"Молотов\" като отговор на гумените куршуми и сълзотворния газ на полицията. Въпреки че китайското правителство предупреди, че продължаващото неподчинение ще доведе до \"невъобразимо и страшно\" бъдеще за града, опитите да бъдат усмирени протестите, включително масовите арести и забраната на маските (която според съд в Хонконг е незаконна), сякаш единствено успяват да повдигнат духа на активистите дори повече. Във Франция, сходното в своята аморфност движение на \"жълтите жилетки\" също така остава силно. Националните протести започнаха от недоволства от цените на горивата и се превърнаха в по-мащабни антиправителствени демонстрации. Демонстрации, които продължават вече година. През това време обаче някои неща се промениха. Бунтарският дух остава силен, но броят на хората намалява. И докато повечето протести бяха мирни, сега започна надигането на по-насилствено настроени елементи. Природата на тези протести – липсата на лидер в тях, не е инцидентна, нито е безпрецедентна. \"Преди политиката да стане популистка, социалните движения станаха популистки\", казва Паоло Гербаудо, политически социолог в лондонския Кралски колеж. По думите му протестите без лидери днес напомнят на протестите, които започнаха преди около десетилетие – от \"Окупирай Уолстрийт\" през 2011 г. до демонстрациите против строгите икономически ограничения в Гърция и Испания, проведени през същата година. \" Тези движения не привличат конкретни групи [от населението]. Те привличат всички граждани (…) които се чувстват измамени от политическата класа \" , обяснява Гербаудо. Успехът на тези протести в голяма степен може да бъде приписан на социалните мрежи, които позволиха участниците да общуват и да се организират по един по-децентрализиран начин. Някои използват приложения за изпращане на криптирани съобщения – като Telegram, а други разчитат на AirDrop – функция на Apple, която позволява лесно изпращане на съдържание между различни устройства. \"Технологиите позволяват липсата на лидерство по начин, който не е бил възможен досега. Технологията означава, че не ти трябва водач, който да разгласи стратегията. Стратегията се разпространява хоризонтално\", обяснява Карни Рос, изпълнителен директор на консултативната група Independent Diplomat. Не само социалните мрежи позволяват на тези движения да заобиколят традиционната структура на лидерството отгоре-надолу. За мнозина, самият смисъл е в липсата на водач. Все пак, посочването на лидери улеснява правителствата, защото им дава цели, \"върху които те да се фокусират, които да арестуват, убиват, клеветят\", пояснява Рос. И обратно – протестите без лидер са по-трудни за потушаване. Нещо повече, много от тези протести са насочени именно срещу концентрацията на власт в няколко ръце. Напълно нормално е тези движения да не са настроени добре към това в собствените им редици да има концентрация на власт. В Хонконг протестиращите са приели цитат от Брус Лий за своите шествия: \"Бъди безформен като водата\". Това е нещо, което е невъзможно да бъде подтиснато. На практика се изразява в движенията без лидер, при които се образуват спонтанни шествия, пътни блокади и седящи протести. В Каталония, където хиляди хора излязоха на шествие срещу решението на испанския Върховен съд да осъди девет лидери на сепаратистите, протестиращи използваха някои от тактиките на тези в Хонконг, включително и блокада на летището в Барселона. Липсата на лидер обаче носи своите недостатъци. Френските \"жълти жилетки\" по-рано тази година се разцепиха. Едни продължиха с демонстрациите, а други решиха да търсят по-формален подход и издигнаха кандидати за изборите за Европейски парламент (което се оказа неуспешна стратегия). Друга схизма се случи по-наскоро между протестиращите мирно и активистите от т.нар. \"черен блок\", които започнаха да прибягват до по-насилствени методи – като вандализъм и подпалване на мотоциклети. И макар двете групи да не са формално едно цяло, понякога демонстрациите им се случват в един и същ момент.       \" При движенията без лидер я има опасността малцина да използват тактики, които не са приети от по-голямата част от протестиращите \" , обяснява Рос. Независимо дали протестите имат лидер или не, властите често се опитват да сложат край на демонстрациите – но липсата на лидер може да доведе до повишаване на напрежението и насилието, тъй като протестиращите нямат към кого да се обърнат за насоки как да се конфронтират с властите. Много подобни конфронтации приключват с жертви. Двама души вече загинаха в Хонконг – първите смъртни случаи за половин година демонстрации. В Ливан един протестиращ беше фатално прострелян от войник, който се е опитвал да разпръсне тълпата. На други места по света скорошни демонстрации са били дори по-смъртоносни. В Чили са убити най-малко 20 души. В Ирак броят на загиналите е над 300. Това, че много от тези протести започват като мирни движения, може би изиграва основна роля в това те да оцелеят толкова дълго. Но динамиката на протестите се променя и когато все по-често се стига до насилие, има ли риск те да се разпаднат? Според Гербаудо протестните движения \"по своята природа не са устойчиви в дългосрочен план\", в голяма степен заради количеството енергия и отдаденост, които се изискват, за да бъдат поддържани. За разлика от официалните партии и организации, протестните движения \"нямат бюрократичните структури, които биха им позволили да продължат\" да съществуват. За много протестиращи обаче нагласата е простичка: не спирай, докато не са изпълнени всички искания. За тези в Хонконг, това се изразява чрез скандирането на \"Пет искания, нито едно по-малко\". В Ливан протестиращите припознаха слогана \"Всички тях означава всички тях\" във връзка с отхвърлянето на цялата политическа класа. Въпреки това Гербаудо посочва, че \"не трябва да се очаква от социалните движения онова, което социалните движения не могат да постигнат\". Според него не е тяхна работа да решават проблемите, които са довели до появата им. Вместо това задачата им е да \" повдигат въпроси, които преди това не са били в дневния ред на политиците [и] да покажат, че има голяма част от населението, което не се чувства представено \" . От тази гледна точка, те поне успяха да постигнат поне това.      ", "date": "2019.11.21", "title": "Движенията без лидер - колко дълго могат да оцелеят те"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402364-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-5-%D1%82%D0%B5-%D0%B4%D0%BD%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8,-%D1%85%D0%BE%D1%80%D0%B0%D1%82%D0%B0-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0%D1%82-%D0%BE%D1%82-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%8F", "text": "Работодател към синдикатите: Абе вие луди ли сте или пияни, аз от болни хора няма как да изкарам пари … Тогава минават на 350 лв осигуровка и готово … Баси, имам чувството, че понякога всички са луди… Идеята на двата синдиката работодателят да поеме 5 дни от болничните срещна съпротива. Този път  не само от работодателите, а от работници и служители. Много потребители в мрежата изразиха опасения, че това ще доведе до масови съкращения в частния сектор и двойно заплащане в държавния и преминаване към граждански трудови договори. Други взеха на подбив синдикатите и ги приканиха сами да плащат болничните. Не беше подмината темата и за фалшивите болнични. Коментари от  новинарските портали: Иво Атанасов: Ало, синдикатите, вие наред ли сте, правите ли чат-пат връзка сглавния мозък? Уважаеми сънародници, „експертите” от двата, станали напълно безполезни синдиката,  седнаха и измислиха поредната тъпня!  Без да отчитат българските реалности и тарикатщини на доста работодатели, предлагат  уникална „мярка” срещу безогледното вземане на болнични. Първите 5 дни от болничните да се поемат от работодателя.   Но и управляващите  се бъгнаха, та не се сещат да ги питат.Знаете ли до какво ще доведе вашата идея в частния сектор? Безкраен низ от уволнения, безработица и социално изключване. Никой работодател няма да иска да наеме болнав работник или служител, за да му плаща да боледува. А в бюджетната сфера, където институциите работят със строго фиксиран бюджет, работодателят ще плаща болничните, но ще плаща и заплата на този, който замества.  В учителската професия е така – отсъстващ учител се замества от друг. Ако няма кой да поеме часовете на болния, се наема учител отвън – плаща му се заплата и осигуровки. Представете си какво би станало, ако директорот на учебното звено или детската градина плаща едновременно болнични и заплати на заместници, като се знае, че са на делегирани бюджети? Дали ще им стигне бюджета да си покриват и другите сметки? Или ще им се наложи да крадат от закуските на децата да вържат двата края? Стършел: Тия засенчват правителството по тъпизъм! Нали заедно с „първите 5 дни“ следва и незабавното уволнение! Кой ще държи боледуващи работници, че и да им плаща?! Незаменими няма! Изумен: Вече се виждам с граждански трудов договор. Реве ми се! Вени: Абе я работодателите да плащат всички дни, а осигурителните вноски за болнични да ги дават на синдикатите. Ама и тогава ще са недоволни. Ка2: Синдикатите въртят и сучат, но не натискат правителството  с по-разумни предложения за ограничване на фалшивите болнични.  Вместо да настояват за по-висок контрол, застъпват алтернативно предложение, с което ще убият работещите в частния сектор. Хората ще започнат да умират на работните си места, защото малцина работодатели ще се набутват и с плащане на 5 дни болнични, та макар и в по-нисък размер. Zet: Не заплашвам, само предупреждавам: ако синдикатите не се откажат от това малоумие, ще да видят и уличен протест срещу себе си. Ние, които работим в частния сектор, знаем как ще свърши всичко – намаляване на заплатите и срочни трудов и договори. Ако не ти изнася – на борсата! Ст. Ст: Работя като шофьор в малка частна филма-разкарвам стоки в няколко града и ставам в 4 часа сутринта. Не се оплаквам от заплатата, но още като постъпвах, шефът ме предупреди: Ако се разболяваш, гледай да е в почивните дни. Нито има с кого да те заместя, нито мога да ти плащам и 3 дни болнични, изплащам кредита за фирмата и всяка стотинка ми е важна. Та не знам синдикатите с кой акъл предлагат за 5 дни. Гост: 3,5 % за фонд Общо заболяване и майчинство, 1% вноска за синдикатите. Значи е редно синдикатите да поемат първите 3 дни от болничния. Не може само да цоцат…. Az: От личен опит: повечето работодатели не признават болнични. Мен са ме карали да си пускам платен отпуск. Работникът  е прецакан винаги.  Нерегистриран: Синдикати, скоро няма да има крупни инвестиции у нас. Тези предложения може и да вървят в държави с висока дисциплина на населението, но у нас са пагубни за икономиката и обществото. Лаладжии: Предлагам г-н Манолов и г-на с бретона да създадат работни места, и ако искат да плащат и по 30 дни болнични. Идиот: Браво, гениално! Не само пет дни, а всички болнични да плащат! А когато служителите  боледуват – истински или не,  шефът им да ги замества,  защото иначе ще фалира! Ама вие наистина сте изперкали тотално! Като не можете да измислите нещо умно,  поне се въздържайте от глупави предложения! ТТ: Браво на синдикатите. ГЕРБ не успя да убие частния бизнес, но синдикатите могат и да успеят. Тогава да видим къде ще работят добрите работници, когато ги няма лошите работодатели.  Всеки е чувал за добрия български работник, ама никой не го е виждал… Анонимник: До всички, които ревете. Работодателите НЕ искат да ви цакат, щото са егати злодеите! Искат ВИЕ да НЕ ги цакате. И като ви домързи да отидете на работа или имате да копате лозето, да ходите при личния лекар, който услужливо пише до 14 дни допълнителна ваканция срещу скромна почерпка, а злодеят работодател да си ви плаща? Много хитри всички, евала! Работодател: Абе вие луди ли сте или пияни, аз от болни хора няма как да изкарам пари … Тогава минават на 350 лв осигуровка и готово … Баси, имам чувството, че понякога всички са луди…  Недоволен: Ако тая номер на синдикатите мине, много фирми ще започнат да назначават на граждански договор,  а  в такъв случай болнични не се изплащат.  Но и работникът губи. Тогава  ще се усетите, синдиктчета, колко сте извън темата и колко е вредна за нас, работещите, идеята ви, но не виждам кой ще ви подаде хартишка да се избършете отзад, когато нещата се забатачат още повече… ", "date": "2019.11.21", "title": "Скочиха на синдикатите заради 5-те дни болнични, хората се опасяват от уволнения"}
{"url": "http://www.classa.bg/%D1%81%D0%B2%D1%8F%D1%82/item/402345-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D1%80%D1%83%D1%81%D0%B8%D1%8F-%D0%B2%D0%B5%D0%B7%D0%B4%D0%B5%D1%81%D1%8A%D1%89%D0%B0-%D0%B8-%D0%BC%D0%BD%D0%BE%D0%B3%D0%BE-%D1%83%D1%81%D1%82%D0%BE%D0%B9%D1%87%D0%B8%D0%B2%D0%B0", "text": "В Русия корупцията е навсякъде: тя е проникнала дълбоко във всички обществени сфери. Много руснаци се сблъскват с явлението в делника си. А политическа воля за борба с явлението липсва.        е явление, което трудно се обхваща. В същото време тя присъства във всички сфери на обществения живот. Когато например полицай прибира подадената му банкнота, за да си затвори очите пред извършено нарушение; ако някой кмет предоставя апетитни обществени поръчки само на фирмата на жена си; когато съдията се съобразява с дадените му политически указания; или когато политиците настаняват на важни постове свои приятели. Антон Поминов, директорът на руското бюро на Трансперънси интернешънъл, се е заел да се бори точно с тези злоупотреби с власт, които в Русия са на всяка крачка. Между 2014-а и 2017-а година руската държава е изгубила над 133 милиарда евро заради корупция - по данни на прокуратурата, а реалните положително са по-високи. В индекса за корупция на Трансперънси Русия заема 132-о място от 180 държави. \"В Русия една малка група хора контролира и правителството, и държавата\", казва Поминов. Политическите кланове разпределят помежду си сферите на сила и влияние. Политиците и служителите, които  . Корупцията е проблем за все повече руснаци През 2017-а едно видео от YouTube разтърси руското интернет-общество. То разкри как руският министър-председател Медведев е злоупотребил с над един милиард евро държавни средства. В клипа можеха да се видят скъпите вили и луксозни предмети, накупени от Медведев за него и за неговите близки. Видеото предизвика вълна от протести: хиляди хора в над 80 руски града излязоха на улиците. До днес клипът е гледан над 31 милиона пъти.     Но това не промени нищо - Медведев остана премиер и след следващите избори през 2018-а. \"Липсата на политическа конкуренция води дотам, че на политиците не им се търси сметка\", казва Антон Поминов. Самите руснаци пък са наясно, че корупцията е голям проблем. От 2016 до 2019 година делът на хората, които са на това мнение, се е удвоил - от 24 на 41 процента. Някакъв напредък все пак има В рамките на борбата с корупцията руското правителство постоянно приема нови закони и инициативи. През 2008-а при управлението на Дмитрий Медведев като президент бе въведена за пръв път правно обвързваща дефиниция за корупцията. Но това са \" \", казва Поминов. \"При елитите липсва политическата воля за промяна в системата.\" Много руснаци се сблъскват с корупцията и в делника си. Най-малко на една трета им се е налага да дават подкуп, сочи проучване на Трансперънси от 2017 година. Все пак вече има известни успехи: \"Откакто държавата дигитализира много от своите граждански услуги, ежедневната корупция спада\", посочва Поминов. Известно е, че при автоматизирани процедури няма как да се дават подкупи. За да продължи борбата с корупцията, в Трансперънси интернешънъл реализират различни проекти. Така например на портала deklarator.org се разчита да направи прозрачни доходите и собствеността на руските държавни служители и така да бъде улеснена работата на журналистите и активистите. \"Съдилищата трябва да са независими\" Какво още може да се направи срещу корупцията? \"От една страна гражданите трябва да станат по-активни\", убеден е Поминов. При наличието на постоянни протести и обществена бдителност на политиците ще им се наложи да реагират. Освен това има нужда от повече пространство за независими медии. Повечето руснаци се информират за актуалните новини от телевизията. \"Там нещата се представят много едностранчиво.\" Същевременно на разследващите журналисти им е все по-трудно. \"Журналистите живеят опасно, ако пишат за корупцията в обкръжението на Путин.\" Необходимо е и  и. \"В наказателното преследване, въобще в правосъдието в случаите на корупция много неща се контролират отгоре\", казва Поминов. И така по време на процесите се постига политически желаният резултат. \"За ефективна борба с корупцията съдилищата трябва да бъдат независими.\" Но докато се стигне дотам там предстои още дълъг път. \"Оказваме постоянен натиск, информираме обществеността, осигуряваме повече прозрачност. От днес за утре нещата не могат да станат. Но ние няма да се откажем\", уверява директорът на руския Трансперънси интернешънъл.  ", "date": "2019.11.21", "title": "Корупцията в Русия: вездесъща и много устойчива"}
{"url": "http://www.classa.bg/%D1%81%D0%B2%D1%8F%D1%82/item/402346-%D0%B7%D0%B0%D1%89%D0%BE-%D0%B8%D0%B7%D1%87%D0%B5%D0%B7%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0%D1%82%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B1%D0%B0%D1%81%D0%BC%D0%B0", "text": "Принцеса Басма е най-малката дъщеря сред общо 115-те деца на покойния саудитски крал Сауд. Известна е с това, че от години се застъпва за реформиране на кралството. Сега обаче принцесата  изчезна по мистериозен начин.       Принцеса Басма Бинт Сауд Бин Абдул Азис Ал Сауд, която е много високо в йерархията на кралското семейство в Саудитска Арабия, изчезна по мистериозен начин. Наблюдатели предполагат, че е под домашен арест с една от дъщерите си, макар че официално обвинение срещу тях няма. Според източник, близък до принцесата, който желае да запази анонимност поради опасения за сигурността си, тя на няколко пъти била в контакт със семейството си, но не можела да говори открито, защото комуникациите ѝ били под наблюдение. Коя е принцеса Басма? Принцеса Басма открай време се застъпва за конституционни реформи и хуманитарни каузи в Саудитска Арабия и в целия регион. И открай време говори по тези въпроси пред различни световни медии. Тъкмо в момента обаче подобни изяви предизвикват истинска ярост у фактическия лидер на страната - престолонаследника Мохамед бин Салман.     Източникът ни в Рияд твърди, че принцеса Басма е била задържана още през март тази година - по подозрение, че под предлог за лечение в Швейцария се е опитала да избяга от страната заедно с дъщеря си. Саудитските власти не отговарят на нашите запитвания, но според документи, с които разполагаме, на 18 декември 2018 Басма е получила разрешение да лети заедно с дъщеря си за Швейцария - за спешна медицинска интервенция, предписана от швейцарския ѝ лекар. Американският адвокат Леонард Бенет, който е организирал пътуването, заяви за ДВ, че самолетът на принцесата е бил задържан в последния момент. Два месеца по-късно Бенет бие тревога: „Тя просто изчезна и никой не знае къде е. Страхувахме се от най-лошото\". След многобройни опити връзка все пак била установена, но принцесата звучала „като заложница“. Предполага се, че първоначално принцесата е била заподозряна в опит да избяга от страната. Но има и други възможни обяснения за нейното изчезване: семеен спор, свързан със синовете ѝ. Миналата година саудитските медии съобщиха, че нейните синове са били замесени в нападение срещу полицай, след което били задържани без обвинение в очакване на разследването. Възможно е именно този сюжет да е задържал принцесата в страната. Според неин бизнес партньор, принцеса Басма е успяла да се пребори за освобождаването на синовете си. Според източника на ДВ, който е близък до принцесата, в началото е имало разследване дали принцесата е искала да избяга от страната. Установено било, че това не е вярно, но въпреки това все още не се знае защо Басма е задържана. Източникът смята обаче, че арестът не е политически мотивиран и не е извършен със знанието на управляващите кралски особи. Според друг източник обаче, който е бил в лични и бизнес контакти с принцесата, престолонаследникът Мохамед бин Салман би трябвало да знае къде се намира тя. Басма, която е майка на пет деца, започва да пише за саудитските медии през 2006 година. По-късно се захваща с бизнес и успоредно с това се превръща в публичен глас за повече реформи в страната - една кауза, на която властите в Саудитска Арабия не винаги гледат с добро око. След развода си принцесата се премества в Лондон, където привлича силно медийно внимание. Сред основните теми, по които говори, са корупцията и несправедливото разпределение на благата не само в Саудитска Арабия, но и в целия регион. Принцеса Басма се застъпва и за конституционни реформи, които биха ограничили правомощията на саудитската религиозна полиция и биха дали повече права на жените. През 2012 година принцесата изрази пред БиБиСи съжалението си, че Саудитска Арабия не осъществява идеята за конституционна монархия, разделяща властта между краля и премиера, каквато беше волята на покойния ѝ баща крал Сауд. В интервю за „Индипендънт\" през същата година принцеса Басма се оплака, че нейните критики се посрещат с неодобрение в Саудитска Арабия. През 2016 година Басма закрива някои от лондонските си компании и се връща в Саудитска Арабия. А през 2018 прехвърля останалата част от бизнеса на една от дъщерите си. Макар да твърди, че не е под натиск, от началото на 2018 година принцесата на практика преустановява публичните си изяви. Сложни взаимоотношения Мадауи ал Рашид, експертка за Саудитска Арабия в Лондонското училище по икономика, изказа пред ДВ и следното предположение: че принцеса Басма може да е замесена в семеен спор за наследство или за попечителството над децата ѝ. Ал Рашид обяснява, че по принцип членовете на кралското семейство могат да пътуват в чужбина само със специално разрешение, а за принцесите важи цял пакет от предпазни мерки: \"Защото се тревожат за тяхната чест\", обяснява експертката. Според нея е малко вероятно член на кралското семейство да бъде задържан без знанието на управниците. Като най-малка дъщеря сред общо 115-те деца на покойния крал Сауд, принцеса Басма принадлежи към един клон на семейството, който навремето е бил смятан за потенциална алтернатива на сегашната власт в лицето на крал Салман и неговия син. Днес кралското семейство се състои от около 14 000 души, като различните разклонения често се борят помежду си за власт и влияние.  ", "date": "2019.11.21", "title": "Защо изчезна саудитската принцеса Басма?"}
{"url": "http://www.classa.bg/%D1%81%D0%B2%D1%8F%D1%82/item/402347-%D0%BD%D0%B0%D1%82%D0%BE-%D0%BE%D0%B1%D0%B5%D1%89%D0%B0-%D0%B4%D0%B0-%C2%AB%D0%B7%D0%B0%D1%89%D0%B8%D1%82%D0%B8-%D0%BA%D0%BE%D1%81%D0%BC%D0%BE%D1%81%D0%B0%C2%BB,-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%BD%D0%B8-%D0%B4%D0%B5%D0%B9%D0%BD%D0%BE%D1%81%D1%82%D0%B8-%D0%B2-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE", "text": "НАТО признава космоса за своята „нова оперативна зона“ — Столтенберг     Северноатлантическият алианс ще признае космоса като своя „нова оперативна сфера“, но ще откаже да разположи оръжия там (на този етап). „Няма да въоръжаваме космоса. Но трябва да признаем, че космосът се превръща във все по-важна платформа за нашите военни операции и мисии… Това, което НАТО ще направи, е да го защити “, заяви генералният секретар на НАТО. Излишно е да се напомня, че например САЩ «защитават» сирийските месторождения на нефт. Затова, фразата » ще защитим» звучи, по-скоро като заплаха. Продължаваме да следим амбициите на Запада по темата. Очаквайте подробности. НАТО ще започне оперативни дейности в космоса, без да извежда оръжия там, заяви генералният секретар на Северноатлантическия алианс Йенс Столтенберг. Това се съобщава от ТАСС . В навечерието на срещата Столтенберг заяви, че страните-членки на алианса на среща на ниво външни министри признават космическото пространство като една от сферите на военни действия, но няма да поставят оръжие там. През юни Пентагонът обяви загубата на оперативното предимство на САЩ над Русия в космоса, тъй като Москва бързо развива потенциала си в тази област.  ", "date": "2019.11.21", "title": "НАТО обеща да «защити космоса», започва оперативни дейности в извънземното пространство"}
{"url": "http://www.classa.bg/%D1%81%D0%B2%D1%8F%D1%82/item/402348-%D0%BF%D1%83%D1%82%D0%B8%D0%BD-%D1%81%D0%B0%D1%89-%D1%81%D0%B0-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0,-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE", "text": "„Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история “, заяви Владимир Путин.   Москва и Вашингтон имат много общи интереси и Кремъл е готов за сътрудничество със САЩ. Това заяви президентът на Руската федерация Владимир Путин, цитиран от вестник “Российская газета“ и “Фокус”. Изказването е по време на форума за инвестиции на банка ВТБ Капитал „Русия зове!“. „Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история “, заяви Владимир Путин. Той подчерта, че визира сътрудничество в технологичната сфера и в икономиката като цяло. „При американския президент Барак Обама търговията падна до 20 милиарда долара, а за две години във властта на Доналд Тръмп се повиши до 25 милиарда долара“, добави той.     Путин допълни и че според него Москва и Вашингтон имат общи интереси в икономиката, в енергийния сектор и по отношение на осигуряването на международна сигурност. Той добави, че Русия и САЩ са най-големите ядрени сили, а между тях съществува добро взаимодействие в борбата срещу тероризма. „Най-малкото в Сирия има сътрудничество в борбата с организираната престъпност“, каза още той. Президентът нарече излизането на Вашингтон от Парижкото споразумение за климата грешка, понеже според него държавите могат просто да коригират своите задължения. И е необходимо да се включи настоящата администрация на САЩ в решаването на тези въпроси и това също е поле за съвместни действия, убеден е Путин.    ", "date": "2019.11.21", "title": "Путин: САЩ са страхотна държава, готови сме за сътрудничество"}
{"url": "http://www.classa.bg/%D1%81%D0%B2%D1%8F%D1%82/item/402349-%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BB%D0%B8-%D0%B5-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82-%D0%BA%D0%B8%D1%82%D0%B0%D0%B9", "text": "Въпреки че американският президент Доналд Тръмп предприе агресивни действия срещу търговската политика на Китай, германското правителство не желае да коментира последните събития в Хонконг, тъй като германската икономика се нуждае от Китай, пише Euractiv. Правителството на канцлера Ангела Меркел предпочита да се опита да използва добре премерен тон както по отношение на Хонконг, така и по темата за потисничеството на мюсюлманското малцинство на уйгурите. Каква е настоящата ситуация в Хонконг? Във вторник (19 ноември) следобед стотина активисти в Хонконг все още чакаха в политехническия университет, който е обграден от полицията. Активистите пренебрегнаха призива на противоречивия политически лидер на Хонконг Кари Лам да се предадат.     В последните дни полицията около университета успя да арестува над 1000 активисти. Относно връзките между Германия и Китай – техните отношения зависят от обекта на сравнение. По време на годишните правителствени консултации тонът изглеждаше положителен. Имаше и надежди, че Китай ще се отвори към западните ценности и социалните норми, които Германия и Европа насърчаваха преди три-четири десетилетия. Тези надежди,обаче, все още не са се превърнали в реалност. Китай не става по-западен и не отваря своите пазари в същата степен, с която използва западните пазари за своите продукти. Като цяло обаче Германия и Китай се уважават. Редовните срещи създадоха доверие. И при кризи като тази от 2008 г. всички разбраха, че може да се постигне общ успех в управлението на подобни ситуации. Каква е икономическата перспектива? Когато германските компании откриха китайския пазар, те бяха привлечени от евтините разходи за работна ръка и огромния мащаб, докато Китай беше по-зависим от Германия и трансфера на технологии.  Сега това се променя. Парадоксално е, че някои компании, които имат успех в Китай, като Volkswagen, стават все по-зависими от китайския бизнес. В някои области на технологиите Китай дори вече изпреварва Европа. Каква е голямата дилема? Пътуванията на Ангела Меркел към Китай заздравиха германско-китайските връзки. За 2018 г. двустранната търговия възлиза на почти 200 млрд. евро. Докато САЩ имат стабилен вътрешен пазар и Тръмп може да изтъква това предимство, Германия е твърде зависима от износа за Китай, особено що се отнася до автомобилния и машиностроителния сектор. Германските компании страдат от търговския спор между САЩ и Китай. Според проучване, проведено от германската търговска камара в Китай, 83% от компаниите, работещи в Китай, са заявили, че са засегнати от търговските сътресения. Какво се промени политически? Китай става все по-агресивен, както вътрешно, така и външно. Председателят на комисията по външните работи в Бундестага - депутатът Норберт Рьотген (ХДС), посочи, че Китай се промени коренно при президента Си Дзинпин и създаде монолитни правила, съобразени с държавния глава. „Китай стана експанзивен отвън и безкомпромисно репресивен отвътре“, посочва Рьотген. Но в същото време Китай стана незаменим като политически и икономически партньор на международно ниво. Рьотген предупреди, че германското правителство трябва да постигне общ баланс в своята политика по отношение на Китай. Какво може да направи Берлин? Много политически анализатори смятат, че мълчанието на германското правителство по отношение на нарушаването на човешките права в Китай трябва да приключи. Това се отнася както за спазването на международните договори, така и за спазването на стандартите за правата на човека. На фона на напрежението в Хонконг германското правителство трябва да измени своите бизнес практики с Китай. Подходът „промяна чрез търговия“ изглежда не е успял.  ", "date": "2019.11.21", "title": "Зависима ли е Германия от Китай?"}
{"url": "http://www.classa.bg/%D1%81%D0%B2%D1%8F%D1%82/item/402350-%D1%81%D0%B0%D1%89-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%B7%D0%B5%D0%BB%D0%B0%D0%BD%D0%B4%D0%B8%D1%8F-%D0%B2", "text": "Съединените щати се оказват най-добрата среда за развитие на жени предприемачи в световен мащаб. Това показва нов доклад на Mastercard, цитиран от CNBC. Щатите изпревариха миналогодишния лидер Нова Зеландия и се класираха на първо място в Индекса на жените предприемачи за 2019 на Mastercard, който бе публикуван в сряда. Изследването, изготвено въз основа на данни от публични организации, включително Международната организация на труда, ЮНЕСКО и Глобалният предприемачески мониторинг, установи, че САЩ получават най-висока по съвкупност от три основни показателя, които отчитат колко благоприятна е средата за развитие на женското предприемачество. Тези показатели са: От общо 100 точки, Щатите са получили 70,3, поради отчетения „скок в процента на предприемаческа активност на жените“ и увеличението в стимулите за правене на бизнес. Нова Зеландия отбеляза резултат 70,2 точки благодарение на силното управление и добрата финансова подкрепа. Канада се класира на трето място със 69 точки, отново поради финансовата достъпност и благоприятните културни възприятия. Топ 10 на най-добрите държави за жени предприемачи довършват, както следва, Израел (68,4), Ирландия (67,7), Тайван (66,2), Швейцария (65,8), Сингапур (65,6), Великобритания (65,6), Полша (65,1) и Филипини ( 65,1). Междувременно Иран (42,3), Саудитска Арабия (42), Алжир (39), Бангладеш (35,9) и Египет (35,7) остават в дъното на класацията поради редица фактори като ограничения достъп до образование и затруднените възможности за финансиране. От Mastercard казават, че докладът, който се издава за трета поредна година, има за цел да отбележи кои са държавите, които полагат най-добри усилия за постигане на равенство между половете. Въпреки това, компанията добави, че дори и усилията на първенците се нуждаят от известни подобрения. „Това, което става ясно чрез това изследване, е, че неравенството между половете продължава да съществува по целия свят, въпреки че се проявява по различни начини“, заяви Жулиен Ло, вицепрезидент на Mastercard за партньорства с предприятия в азиатско-тихоокеанския регион. „Това е проблем както на развитите така и на развиващите се пазари. Дори на пазарите с най-обещаващи условия женската бизнес активност не е достигнала пълния си потенциал. Тази маргинализация възпрепятства жените в социално, професионално, икономическо и политическо отношение и е в ущърб на обществото като цяло “, добави Ло. В класацията участват 58 държави, които заедно представляват около 80% от женската работна сила в света. Мексико, Швеция и Саудитска Арабия са страните, които отчитат най-голям спад в предприемаческата активност на жените през миналата година. Обратно Франция, Тайван и Индонезия отбелязаха най-големия ръст. Интересно е, че според доклада най-големият баланс на между половете в предприемачеството може да бъде открит в Уганда, където жените представляват 38,2% от всички предприемачи.  ", "date": "2019.11.21", "title": "САЩ изпревариха Нова Зеландия в..."}
{"url": "http://www.classa.bg/%D1%81%D0%B2%D1%8F%D1%82/item/402351-%D0%BF%D1%83%D1%82%D0%B8%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Световната икономика няма да влезе в рецесия в близко бъдеще, въпреки търговските войни между САЩ и Китай, заяви президентът Владимир Путин по време на реч на Инвестиционния форум \"Русия зове\". „Световният БВП продължава да расте и ще продължава да расте. Това е напълно очевиден факт. Малко вероятно е световната икономика да влезе в рецесия в близко бъдеще, въпреки търговските войни между Китай и САЩ “, цитира РИА Новости държавния глава . Путин отбеляза, че темпът на растеж на световния БВП ще бъде по-висок от тази година, но те няма да могат да достигнат показателите от предходната година.     „Следващата година се предполага, че това са прогнозите на всички световни икономически институции, че следващата година темпът на световния БВП ще бъде по-висок от тази година, но няма да достигне предходната година. Но темпът ще продължи така или иначе. Според мен световният БВП ще се увеличи, въпреки всички проблеми, свързани с търговските войни, ограниченията по политически причини и т.н. “, каза той. Президентът подчерта, че възгледът, че търсенето на въглеводороди намалява поради намаляване на темповете на растеж на БВП в световен мащаб, не издържа на критика. „Да, разбира се, ако такива локомотиви като китайската и индийската икономика намалят темповете си на растеж, тогава обемът на необходимите на пазара енергийни суровини вероятно ще намалее. Да, теоретично да, но все още има известно темпо, растежът продължава да се увеличава и е доста голям “, добави Путин. Руският лидер предположи, че сега САЩ, дори като вземат предвид вътрешния политически календар, не се интересуват от изостряне на търговските и икономическите отношения с Китай.    ", "date": "2019.11.21", "title": "Путин направи прогноза за глобалната икономика"}
{"url": "http://www.classa.bg/%D1%81%D0%B2%D1%8F%D1%82/item/402352-el-pa%C3%ADs-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BE%D1%82%D0%BD%D0%BE%D1%81%D0%BD%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D0%B7%D0%B0-%D1%80%D1%83%D1%81%D0%B8%D1%8F-%D0%B2%D1%8A%D0%B7%D0%BF%D0%B8%D1%80%D0%B0%D0%BD%D0%B5,-%D0%BE%D1%82%D0%B1%D1%80%D0%B0%D0%BD%D0%B0-%D0%B8-%D0%B4%D0%B8%D0%B0%D0%BB%D0%BE%D0%B3", "text": "Генералният секретар на НАТО Йенс Столтенберг в интервю за El País заяви, че алиансът трябва да се стреми да подобри отношенията с Русия, без да жертва принципите и сигурността си. Освен това политикът оправда дейността по границата с Русия с желанието да се предотврати \"повторение на ситуацията с Крим\". Генералният секретар на НАТО Йенс Столтенберг се застъпи за подобряване на отношенията с Русия в интервю за Ел Паис седмица преди срещата с Еманюел Макрон, на която той възнамерява да обсъди с френския президент думите му за „ “ на съюза.     В отговор на въпроса дали политикът споделя желанието на Макрон да се примири с Русия, Столтенберг заяви, че е \"  \" в необходимостта от развитие на отношенията с Москва. Според него обаче, НАТО не трябва да жертва своите принципи и сигурност. \"   каза генералният секретар. Според Столтенберг, в отношенията с Русия съюзът се нуждае от „  \". В интервюто политикът засегна и ситуацията с Крим, която според него беше първият пример за готовността на Москва да използва сила, за да „  “ след Втората световна война . Столтенберг обаче подчерта, че Крим не е част от НАТО. „   “   каза генералният секретар и добави, че в случай на нападение срещу един от членовете „ .\" Размишлявайки върху значението на НАТО за Европа в момента, Столтенберг нарече съюза „най  \". Освен това, според него, \"   \", генералният секретар отбеляза, че европейското единство не може да замени трансатлантическото партньорство или да защити Европа. *     ", "date": "2019.11.21", "title": "El País: Столтенберг относно стратегията на НАТО за Русия - възпиране, отбрана и диалог"}
{"url": "http://www.classa.bg/%D1%81%D0%B2%D1%8F%D1%82/item/402353-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%E2%80%9E%D1%81%D0%B0%D1%80%D0%B4%D0%B8%D0%BD%D0%B8%E2%80%9C-%D1%81%D0%BF%D0%B8%D1%80%D0%B0-%D0%B2%D1%8A%D0%B7%D1%85%D0%BE%D0%B4%D0%B0-%D0%BD%D0%B0-%D1%81%D0%B0%D0%BB%D0%B2%D0%B8%D0%BD", "text": "Изглеждащият неудържим политически възход на лидера на италианската крайна десница Матео Салвини е подложен на неочаквано предизвикателство от гражданско движение, известно като „сардините“. Движението възникна в Болоня миналата седмица, когато четирима приятели приканиха хората да се присъединят към протест срещу партия „Лига“ на Салвини, чиято популярност нараства преди изборите в северната област Емилия-Романя. Салвини иска да поведе възраждащата се десница към първата й победа в региона на изборите на 26 януари и заяви, че ако левицата загуби властта в богатата област, то тя също трябва да напусне централното правителство и да открие пътя за парламентарни избори.     Около 12 000 – 15 000 души обаче се отзоваха миналия четвъртък на призива за протест, притискайки се като сардини на главния площад в Болоня, за да осъдят Салвини, чиято антиимигрантска, националистическа риторика намира отклик сред много избиратели. „На онези, които крещят най-силно, ние отговаряме с мълчанието на рибите, но подредени като рибен пасаж, притиснати един до друг. Ние сме повече от тях“, каза 32-годишната Матия Сантори, която е една от организаторите. Някои от участниците в митинга носеха изкормени сардини и оттам дойде името на движението. Според социолозите областта Емилия-Романя, която е традиционен бастион на левицата, може да падне в ръцете на „Лигата“ и десните й съюзници, след успехите им на други регионални избори, последно в централната област Умбрия миналия месец. Проучванията на общественото мнение показват, че десницата би триумфирала при евентуални парламентарни избори, като „Лигата“ изглежда най-популярната италианска партия. Насърчени обаче от неочаквания успех на митинга в Болоня, „сардините“ свикаха нов протест в понеделник в близкия град Модена, където около 7000 души протестираха мълчаливо въпреки поройния дъжд. Чрез използване на „сардина“ като таг в социалните мрежи вчера бяха обявени протести в цялата област, включително в Реджио Емилия в събота и в Римини в неделя. Движението започна също да се разраства отвъд Емилия-Романя със свикването на митинги на „сардините“ в град Флоренция, област Тоскана и в столиците на Ломбардия и Сицилия, Милано и Палермо. Салвини обвини левоцентристката Демократическа партия (ДП), че стои зад движението. „Одери сардина и ще откриеш привърженик на ДП“, написа той в Туитър. Организаторите отричат това и твърдят, че искат просто да изразят опозицията си срещу популистите, които набират сила в Италия след едно десетилетие на икономическа стагнация и намаляващи заплати. „Сардините просто искат да спрат популистките тенденции“, каза Сантори и добави: „Опитваме се да събудим хората, на които им е дошло до гуша от потъпкването на техните ценности.“ Управляващата ДП и коалиционният й партньор, антисистемното Движение „Пет звезди“ (ДПЗ), се разграничиха от протестите, въпреки че лидерите на ДП ги приветстваха. ДПЗ бе родено от мирните улични протести в Болоня през 2007 г. Това бе партията, за която гласуваха най-много избиратели на парламентарните избори миналата година. Подкрепата за ДПЗ обаче намаля рязко, след като движението състави правителство първо с „Лигата“, а след това и с ДП.    ", "date": "2019.11.21", "title": "Движение „сардини“ спира възхода на Салвин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402354-%D0%B1%D1%83%D1%80%D1%8F%D1%82%D0%B0-%D0%BE%D1%82%D0%BD%D0%B5%D1%81%D0%B5-%D0%B4%D0%B2%D0%B0%D0%BC%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D0%BE%D1%81%D0%BC%D0%B5%D0%BB%D0%B8%D1%85%D0%B0-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D0%B6%D0%B8%D0%B2%D0%BA%D0%BE%D0%B2", "text": "Петър Младенов и Андрей Луканов бяха приветствани като двигатели на промяната,  но бързо станаха омразни       Има разнообразни версии за свалянето на Живков – от ръката на Москва, която действа чрез съветския посланик и КГБ, от заговорници и колебаещи се в Политбюро, до твърдението,че не имало никакъв преврат, Първия сам си е подал оставката. Всичко е вярно, и за всичко преувеличават. Но в края на краищата двама политици първи са предприели стъпки за свалянето на Живков и са довели работата докрай – Петър Младенов и Андрей Луканов.  Досега някак се преекспонираше ролята на Луканов. Той е по-контактен и по-енергичен, той е връзката с Москва и осигурява подкрепа оттам. Но човекът, който дирижира действията и си слага главата в торбата е Младенов. Двамата са „юпитата” на Политбюро. Станали са министри на 35-годишна възраст, говорят свободно западни езици, завършили са международни отношения в Москва. Луканов е работил в ООН в Женева 4 години. Младенов във Външно министерство. Общуват със западни дипломати, в работата си прокарват сближаване със Запада, но се пазят, защото такива стъпки през 70-те години са опасни.  И двамата       в свалянето на Живков. Луканов е демонизиран и от опозицията, и от своите, през 1992 г. е арестуван, държан 5 месеца в ареста, което по-късно е обявено от съда за правата на човека в Страсбург за произвол и държавата е осъдена да му плати обезщетение.  През 1996 г. Луканов е убит на улицата пред дома си, буквално за отмъщение, че е свалил Живков, по заговор на малка живковистка групичка от носталгични среди около БСП. Никакви други версии за убийството му не се потвърждават. Вече е бил е извън властта в държавата и партията. Не е имал частен бизнес и частни проекти. Въпреки влиянието си пред Русия и в политически, и в икономически среди, не е попречил на никакви газови сделки и енергийни проекти. Всякакви конспиративни теории за убийството му остават само празни теории. Въпреки че съдът оправдава физическите му убийци, и за тях, и за поръчителите има събрани доказателства, известно е кой е дал парите, кой е организирал, кой е стрелял, кой е бил връзката и посредникът. И зад това няма нищо друго, освен отмъщение срещу човека, който е свалил Тодор Живков и в по-широк план – съборил е социалистическия строй. Макар че Източният блок рухна като блокчета домино под собствената си тежест. Някой е трябвало да излезе виновен. За глобален „предател” е нарочен Михаил Горбачов. За България като основен виновник е сочен Луканов. Но и Петър Младенов става жертва. След първите свободни избори е отстранен от президентския пост през юли 1990 г., под граждански натиск с нелепи аргументи, но и под натиск от своите, с цел да потушат общественото напрежение. Случва се онази позната от историята драма – революцията изяжда своите деца. В случая не може да се говори за революция, а за мирен преход, но промените са революционни. По инициатива на двамата е свален 33-годишен диктатор, който владее еднолично цялата власт, заобиколен от свои хора на всички равнища в йерархията. Да ги убедиш е рисковано начинание. В края на 1989 г., след промените в СССР и Източна Европа, вече е немислимо да продължава властта на Живков. В този момент Петър Младенов, който е външен министър от 18 години и член на Политбюро от 12 години, се опълчва срещу него демонстративно. На 23 октомври 1989 г. подава оставката си от Политбюро с остро писмо, в което         че е „довел страната до дълбока икономическа, финансова и политическа криза, … че е изолирал България от света“. Той поема риск, защото дотогава подобно нещо – остри обвинения директно срещу Живков – в Политбюро или на пленум се е случвало само десетилетия по-рано. На Априлския пленум през 1956 г. за последно членове на ЦК се изказват остро критично против Живков и против избирането му за първи секретар на ЦК на БКП. Те са изключени от партията и интернирани (поради техните изказвания стенограмата от този пленум не вижда бял свят до 2002 г.).  През 1963 г. на пленум ген. Иван Бъчваров, член на ЦК и шеф на отдел там, предлага смяната на Живков поради липса на качества и неуспехи в икономиката. Той е пратен посланик в ГДР и загива в самолетна катастрофа със самолет на българската гражданска авиация. Вероятно съвпадение, но дава повод за страх. През 1989 г. Младенов едва ли рискува чак живота си, но с такова остро писмо най-малкото, което може да очаква, е да бъде низвегнат, изхвърлен от властта, да загуби политическата си кариера и всички постове на 54 години.  Оставката си Младенов подава след телефонен разговор с Живков. Той е трябвало да се среща с американския посланик и по този повод Живков го нахокал грубо. Много преди това Младенов разговаря със своя кумец и състудент Луканов за назрялата ситуация за смяна на Живков. Луканов е кандидат-член на Политбюро и министър на външноикономическите връзки, позицията му в партийната йерархия е по-слаба, но той става основната връзка с Москва. По-сериозни разговори как да бъде свален Живков двамата водят насаме по време на семейна почивка през април 1989 г. По признания на Георги Атанасов, премиер и член на Политбюро по онова време, през юли 1989, по време на посещение на дипломатическия корпус в Смолян, двамата с Петър Младенов една вечер провеждат дълъг разговор до късна нощ как да бъде свален Живков. Когато Младенов е предизвикан да си подаде оставката, двамата с Луканов са подготвени за такъв случай.       и носи копие от оставката там. Оттам оставката е изпратена в София на резидента на КГБ ген. Фьодоров, който се оказва, че още не е научил за нея, макар вездесъщото КГБ да знае всичко. В Москва вече са убедени за смяната на Живков, но са още неориентирани кой да го замести. И при новия курс на Горбачов вече няма такава груба намеса във вътрешните работи на партиите в страните от Източния блок, както е било преди. Точно в този момент в края на октомври в ГДР комунистическият лидер Ерих Хонекер подава оставка, след като Горбачов и СССР отказват да се намесят да крепят режима му, при избухналите многохилядни демонстрации. А няма нужда да изпращат войски там, както в Чехословакия през 1968 г. – в ГДР има поделения с танкове и съветски полкове още от края на Втората световна война. По-скоро Младенов и Луканов са търсили благословия от Москва, да са сигурни, че оттам няма да подкрепят Живков да остане на власт. И това не е безпочвено, защото съветският посланик в България по онова време Виктор Шарапов разказва впоследствие в интервюта, че отначало в Москва са искали перестройката в България да върви с Живков начело. Само че скоро се отказали от тази идея, защото той започнал да имитира промени („Снишаваме се, докато отмине бурята“, както казва самият Живков в своя реч през лятото на 1989 г.). След оставката на Петър Младенов Живков вече съзнава сложното си положение, затова го вика на среща и започва да му се извинява, и да го моли да си оттегли оставката. Поредица от публикации в медиите описват по дати и едва ли не по часове къде кога са се срещали Луканов и руските представители – с посланика Шарапов, с резидента на КГБ в България ген. Фьодоров и с дипломат, който също е свързан с КГБ – Валентин Терехов и т. н. Излизат с гръмки заглавия за 10 ноември като за преврат изцяло управляван от Москва и т. н. Има данни за Всички данни за събитията показват, че инициатори за смяната на Живков са Младенов и Луканов. Никой не ги е заставил да тръгнат да го сменят, нито ги е направлявал как да стане това. И по-любопитното е, че начинанието въобще не е било сигурно, въпреки получената подкрепа от съветското ръководство. Младенов получава доверие от Москва в последния момент. Писмото му с оставката започва с дълга биографична справка, къде кога като какъв е работил, което е добре известно на останалите членове на Политбюро. Тя изглежда е предназначена за читатели в Москва, пред които иска да се представи.     (Следва)    ", "date": "2019.11.21", "title": "Бурята отнесе двамата, които се осмелиха да свалят Живков"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402335-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D1%83%D0%BF-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F", "text": "В интервю там тя направи куп интимни признание. Певицата сподели много неизвестни детайли около снимките на филма „Да свалиш Уолстрийт“ (Hustlers), продължаваща й афера с 44-годишният бейзболист Алекс Родригес, предстоящото й представяне на Супербоул 2020 и други. Джей Ло се подготвя за сватбата. През март тази година Родригес, с когото се среща повече от две години, й предложи брак. „Много сме сходни с него. Имаме подобни стремежи и амбиции. Той е спортист и винаги се стреми да бъде най-добрият. Имам същата цел, само искам да успея в своята област.  Ние сме много трудолюбиви хора, които работят с цялата си страст. Освен това имаме голямо уважение един към друг ...  Алекс обича бизнеса - учи в бизнес училище. Той знаеше, че аз съм не само креативна личност, но и бизнесдама със собствена линия дрехи, парфюми и други. И когато му разказах за всичко това в началото на нашето познанство, той каза: „Чакай, какво казахте? Колко спечелихте? Мисля, че има по-добър начин за това, чрез който ще изкарате още повече пари“. Правим огромни инвестиции. Печелим милиарди“, каза тя в интервюто. Дженифър Лопес ще се появи и на Супербоул 2020 с 42-годишната Шакира. Някои от колегите им отказаха да пеят на мероприятието и да свържат името си с мача на Националната футболна лига (NFL) в знак на солидарност с футболиста Колин Каперник, който през 2016 година предизвикателно отказа да слезе от пейката, когато прозвуча химнът на САЩ. Той направи това в знак на протест срещу расизма и така остана без клуб.  Джей Ло обаче има друго виждане за ситуацията. „Разбирам защо моите колеги отказват да участват на Супербоул 2020. Всеки трябва да направи свой собствен избор и да се чувства добре в него. Струва ми се, че Супербоул е невероятно мероприятие и едно от най-амбициозните места за всяко съобщение, което човек иска да даде на света...  Според мен представянето на две жени от Латинска Америка в Super Bowl е страхотно! Трябва да помислим внимателно как да използваме нашите 12-14 минути на сцената, така че хората да разберат нашата стойност в тази страна. Това може да бъде много красиво и полезно“, категорична е певицата. „Всички жени и особено артистите и в частност певиците стават все по-добри с възрастта. Кариерата на Мерил Стрийп започна след като навърши 40 години. Същото бе и с Тина Търнър, Шер и други. Цъфтяха, сякаш преди не са цъфтали, нали?“, така Джей Ло отговори на въпрос не се ли притеснява, че вече е на половин век. „Изключително нетърпелив съм. Имам нужда от всичко при това сега и веднага. Трудно мога да поддържам бавно темпо: това ме дразни. И мразя думата НЕ“, така певицата описа своята личност. ", "date": "2019.11.21", "title": "Дженифър Лопес направи куп признания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402336-%D0%B1%D0%B8%D0%BE%D0%BD%D1%81%D0%B5-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "38-годишната Бионсе определено знае как да прикове погледите върхху себе си Сега обаче горещата Бионсе се появи на публично място в образ, на който Ким Кардашиян определено ще завиди. Бионсе присъства на прием в холивудския хотел Seminole Hard Rock Hotel & Casino.      Фестивалът беше организиран от фондацията на Шон Картър, който е по-известен с псевдонимка Джей Зи (тук е мястото на уточним, че той е съпруг на певицата и баща на трите й деца). Именно там Бионсе лъсна в доста скандална рокля, от която гърдите й преливаха, а освен това апетитните й форми бяха на показа.", "date": "2019.11.21", "title": "Бионсе се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402337-%D0%BB%D1%83%D0%BD%D0%B0-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8", "text": "Луна изобщо не си поплюва, когато става дума за мъже и липса на задръжки. След като наскоро фолкветеранката се раздели с младото си гадже Горан, което снима в свой клип, и го обяви за наркоман, който има нужда от лечение в комуна, ето, че до певицата вече има нов кандидат. \" My yellow machine! Поздрави от слънчева Австралия! Току що приключих мощната обиколка с новия ми автомобил, в който има място само за истински мъже! А аз си имам един такъв вече...\", пише изпълнителката в профила и в Инстаграм, а под него демонстрира и колко добре се чувства в новата си придобивка.     Чувствам се Божествено както винаги! По красива и влюбена съм от всякога! Искам да благодаря на всички мои фенове за многобройните подаръци, стотици обаждания и нестихващ интерес към мен!   Благодаря за неизчерпаемата обич, която ми дарявате всеки Божи ден! Очаквайте съвсем скоро най-новият ми проект за вас, който се прави за пръв път в България! И е нещо невиждано!!!\", добавя още Луна в друг скорошен статус.     По всичко изглежда, че за поп фолк певицата разделите и драматичните обрати не са нищо повече от вдъховение за нови пиарски попадения.  ", "date": "2019.11.21", "title": "Луна би шута на бившия си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402338-%D0%B0%D0%BD%D0%B4%D1%80%D0%B5%D0%B0-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D1%85%D0%B5%D0%B9%D1%82%D1%8A%D1%80%D0%B8%D1%82%D0%B5", "text": "Бившата половинка на боксьора Кубрат Пулев - Андреа, в последните месеци е обект на множество коментари.  Причина за това е, че блондинката очевидно е напълняла. В социалните мрежи фолк изпълнителката си позволява да публикува снимки, на които ясно личи, че са обработвани с различни програми, за да може да изглеждат по-добре. В тази връзка Андреа реши да отговори на всички \"хейтъри\" с разголена снимка от банята, придружена от любопитни думи. На фотоса певицата е със скандално изрязан бански от който аха да изскочат прелестите й.       Публикуваме словоизлиянията й без редакторска намеса: Очевидно съм най-коментираната жена в държавата! А аз си мислех, че за да не ме забравят трябва да пускам повече песни. Оказа се, че и малкото са Ви достатъчни,за да се интересувате от всеки сантиметър на тялото ми, на лицето ми, от това дали съм се наспала, дали съм щастлива или нещастна. Това разбира се не го пиша за всички, защото има хора доволни от живота си, които не се занимават с глупости. Благодаря Ви! Обещавам да Ви дам повече поле за жълтини, за да може и медийната група, която се занимава с мен да продължава да ме слага на корица. Усещам, че нямате търпение да пусна най-новата ми песен. Знам, че ще бъде гледана под лупа и това ме мотивира повече. Ако се интересувахте и възмущавахте от много по-належащи проблеми в държавата ни колкото се интересувате от едни снимки, представете си колко по-напред щяхме да бъдем като държава! Благодаря!", "date": "2019.11.21", "title": "Андреа изригна срещу хейтърите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402339-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BD%D0%BE%D0%B5%D0%BC%D0%B2%D1%80%D0%B8", "text": "Препоръчително е да започнете да действате. Помнете, че много зависи от вашата активност днес - производителността на труда, личния живот и пътуванията. Скъпа покупка с която ваш дългогодишният приятел, ще сподели своите финансови постижения, ще предизвика във вас завист. Е, време е да започнете свой бизнес, за да не завиждате на всички подред. Днес ще съжалявате за загубеното време, но вие сами ще сте виновни за вашата ирационалност. Един добре написан план, ще ви помогне да се предпазите от неприятности и загуби. Освен това, в сферата на любовта, също е бъркотия. Ако живеете само с емоции, тогава няма да постигнете желаното. Препоръчително е да вземате пример не само от колегите, но и от себе си. Спомнете си как ентусиазирано сте работили, за да докажете своя професионализъм. Защо сега свалихте летвата? Чудесен ден, за да се отървете от негативните, ненужни връзки и вътрешни комплекси. Партньорството ще ви помогне да добиете не само увереност, но и порция оптимизъм.   Днес може да се покажете пред другите, като истински егоист. Изненадващо е, че мнозина ще възприемат това поведение нормално. В работата, ще решите сами да вършите всичко, без помощници. Дори и в любовта, ще започнете да предявявате правата си, толкова силно, че избраника ви, може да избяга от вас. Вечерта ви чакат, битови проблеми. Не се препоръчва да се преструвате, че активно работите и изпълнявате всичко. Както и да е, шефовете ще ви забележат и възнаградят според заслугите. Финансовата ситуация, сама по себе си, няма да се подобри. Ще се наложи да решавате дела които сте изоставили и отдавна забравили. Едно пътуване по работа, може да разкрие много приятни перспективи. Днес в пълния смисъл на думата, ще бъдете разкъсани. Другите, ще искат да се срещат с вас, да общуват, да се съветват и консултират. Е, оправдавайте техните надежди. Въпреки това, самите вие имате маса нерешени проблеми. Кога ще се справите с тях? С роднините е възможен неприятен инцидент. Вие директно ще им кажете, нещо неприятно и болезнено. Препоръчително е днес да бъдете бдителни във всичко, особено на пътя и ако работите с електричество или на височина. Денят е много труден, но вниманието и бдителността, ще ви помогнат да избегнете проблемите. Със здравето, всичко ще е наред. Но е вярно, че ако не сте ходили на медицински преглед от дълго време, сега трябва да го направите. Намерете време за себе си и любимия човек. Днес, ще се наложи да се разкъсвате, между ред задачи. Ще искате да успеете и свършите всичко навреме. Ситуацията във финансите, разбира се, ще се подобри значително, но не е факт, че и в бъдеще ще се развива в същата посока. За сметка на това, връзката с любимия човек е на ръба на разпада. Добавете романтика и нежност.   Обстоятелствата, ще ви насочат към правилния начин за постигане на целите, но да ги разглеждате в потока от събития, ще е основната ви задача. Ако искате да останете обикновени служители, не се преструвайте на шеф на проект. Финансовата ситуация ще е добра, което означава, че може да направите инвестиции. Възможно е, интересно и незабравимо пътуване. Ще имате много шансове, да преодолее съмненията и комплексите, за да постигне желаното. Резултатите във финансовата сфера ще ви поразят, но вашите завистници значително ще се увеличат. Не разказвайте на ляво и дясно, за своите доходи. В личния си живот ще покажете страст, а не искрени чувства. Така че, не се учудвайте, ако получите същото в замяна. Възможно е да ви подкрепи човек, който отдавна търси вашата симпатия. Ако възникнат чувства между вас, тогава не се опитвайте да променяте нещо. Нещо повече, особено ако вече ви е омръзнало да се завръщате самотни вечерта у дома. Практичността в пазаруването, ще е ключът към стабилността. Пазете се от покупки, с лошо качество. Във вас ще се пробудят мъдростта и прагматизмът едновременно, което ще даде отлични резултати в работата. Без съмнение ще се заемете с всичко ново и креативно, а също така ще решите да оставите зад себе си неперспективните задачи. Вечерта ще бъде невероятна, особено ако решите да я прекарате с шумна група приятели.", "date": "2019.11.21", "title": "Дневен хороскоп 21 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402340-%D0%B7%D0%B0%D1%89%D0%BE-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D0%BE%D0%BB%D1%83%D1%87%D0%B8-%D1%82%D0%BE%D0%B7%D0%B8-%D0%B2%D0%B8%D1%81%D0%BE%D0%BA-%D0%BF%D0%BE%D1%81%D1%82", "text": "Валери Симеонов беше избран за зам.-председател на НС. Въпреки че е политически делегитимиран. Въпреки че партията му чезне електорално. Кой и защо го подкрепя за този пост?           Днес лидерът на НФСБ Валери Симеонов бе избран за зам.-председател на парламента. На пръв поглед няма нищо чудно в това водачът на една от формациите в управлението да получи такъв пост. Но случаят съвсем не е обичаен. Изборът на г-н Симеонов е проблематичен поради няколко причини. Човекът с обидния език Първо, това е човекът, който   и бе принуден да се раздели с поста вицепремиер. Думите на Симеонов, които доведоха до катапултирането му от изпълнителната власт, бяха по адрес на майките на деца с увреждания. Тях той квалифицира като „кресливи жени” с „уж болни деца”. Това се случи точно преди година – на 16.11.2018г. Без преувеличение можем да кажем, че въпросното изказване бе само поредният, най-груб щрих в една политическа биография, за която характерен белег е тъкмо непремереният, на моменти дори вулгарен език. Достатъчно е да припомним друг случай, в който г-н Симеонов заяви, че жените в гетата имали „инстинкт на улични кучки”. Твърди се също, че предложението, което преди дни разбуни духовете – първият ден от болничните да не се заплаща – е дошло именно от г-н Симеонов. Предложението обаче бе приветствано от организации на работодателите, които се застъпиха за г-н Симеонов по време на скандала, довел до неговата оставка. В същото време за повечето избиратели личността на г-н Симеонов е делегитимирана. Така че днешното решение няма да повиши критично ниското доверие в НС, а напротив - вероятно ще засили допълнително ерозията му. Политически изчисления Второ, проблем има и в кондицията на политическата сила НФСБ. В електорално отношение тази партия се сгромоляса, претърпя истински крах. Изборните ѝ резултати – както на европейските, така и на местните избори – са направо отчайващи. Коалицията „Патриоти за Валери Симеонов”, която издигна лидера на НФСБ за евродепутат, получи едва 22 421 гласа или само 1,15%. Разбира се, може да се възрази, че новият пост на г-н Симеонов е отражение на резултатите на партията му на последните предсрочни парламентарни избори, а не на евроизборите. Но оттогава изтече много вода и за НФСБ се промениха доста неща, при това в неблагоприятен план. Старите лаври не могат да заличат пресните петна от скандалите. Да, за щастие ДПС припомниха изказването на г-н Симеонов за „уж болните деца”. В същото време, когато ДПС проповядва срещу „поредното падение на парламентаризма”, не бива да забравяме, че в редица случаи движението демонстрира чудесно разбирателство с националистите. Днешните възражения срещу лидера на НФСБ и напускането на пленарната зала трудно могат да заличат този факт. Колкото до БСП, ако В. Симеонов е получил подкрепа и от нейни депутати, това поставя под сериозно съмнение статута на левицата като опозиционна сила. Защото тъкмо социалистите бяха тези, които няколко пъти искаха оставката на Симеонов, докато още беше вицепремиер. ГЕРБ се опитва да ремонтира лодката в открито море Изборът на г-н Симеонов означава, че „големият” коалиционен партньор ГЕРБ се опитва за пореден път да ремонтира лодката на управлението в открито море. Защото слабото представяне на НФСБ може да изкуши „патриотите\" на г-н Симеонов да поемат по пътя на „Атака”. А именно – да влязат в конфликт с партньорите си във властта, за да се легитимират отново в очите на избирателите. Да потърсят връщане в ролята си като антипод на статуквото, вместо да бъдат негов опорен крак. С гласуването днес ГЕРБ стимулират НФСБ да се откаже от този сценарий. След като станаха първа политическа сила на местните избори, в партията на Борисов искат да са сигурни, че няма да получат неприятна парламентарна изненада в тила. Това е политически ход, който ще даде допълнителни гаранции за довършването на мандата. На парламентарната трапеза нищо ново.", "date": "2019.11.21", "title": "Защо Валери Симеонов получи този висок пост?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402341-%D0%B2%D1%8A%D0%B2%D0%B5%D0%B4%D0%B5%D0%BD%D0%B8%D0%B5-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%87%D0%BD%D0%BE", "text": "    Когато пречистата Дева навършила три години, праведните й родители изпълнили обещанието, което дали пред Бога, преди още тя да се роди. Затова те тържествено въвели своята дъщеря в Йерусалимския храм и я посветили на Бога. Древните отци на Църквата, като възпяват Въведение Богородично със свещени песни, разказват как   събрали своите роднини и приятели; млади девойки със свещи в ръце вървели пред светата Отроковица, а след тях родителите водели пречистата Дева и я довели до Йерусалимския храм. Първосвещениците и служителите в храма ги посрещнали с пеене на свещени химни. Св. Герман, патриарх Цариградски, в една свещена песен влага такива думи в устата на св. Ана: \"Принасям на Господа моя обет, произнесен в скръб чрез моите уста. Затова събрах свещеници и сродници и им казвам: \"Радвайте се с мене! Сега аз се явявам пред вас майка, довеждам дъщеря си и я предавам не на земен цар, а на Бога, Небесния Цар\".     Св. Дева била поставена на първото стъпало пред храмовия вход и, за почуда на всички присъстващи, неподдържана от никого, тя се изкачила свободно по 15-те стъпала и се спряла на най-горното.  въвел пречистата Отроковица в Светая Святих, където влизал веднаж в годината само първосвещеникът. Праведните родители принесли дарове и жертви на Бога и след това, като поличили благословение от свещениците, се върнали с роднините си в Назарет. Св. Дева Мария живеела при храма. Там в отделни помещения живеели млади девойки, посветени Богу, също така и вдовици, които служели в храма, подобно на пророчица Ана ( ). Тук живеели също странници и пришълци. Към тях се присъединила и св. Ана, майка на св. Богородица, която овдовяла скоро след въвеждане на пречистата Дева в храма. Но тя живяла кратко време със своята пресвета Дъщеря. Скоро след мъжа си и тя починала. Св. Дева се възпитавала под надзора на по-възрастните благочестиви девойки, опитни в Св. Писание и в ръкоделията. Тя усърдно се трудела, непрестанно се молела, обичала да чете Св. Писание. По такъв начин тя се готвела за своето високо назначение. Църквата я нарича прекрасна зора, от която изгряло Слънцето на правдата. \"Дух Светий\" - говори свещената песен - осветил тази, която пребъдвала вътре в храма и била хранена с небесна храна\". Когато пречистата Дева стигнала до възраст, на която девиците, които се възпитавали при храма, обикновено се връщали в света и се омъжвали, свещениците поискали тя да постъпи по същия начин. Но пресв. Дева им открила своето желание - да посвети себе си Богу и да не встъпва в брак. Тогава те, по внушение от Св. Дух, я сгодили за престарелия  , роднина на нейните родители. Той станал покровител на пречистата Дева и уважавал обета, който тя дала пред Бога. Иконата \"Въведение на Божията майка\" представя тригодишната св. Отроковица, възкачваща се по стъпалата и влизаща в храма. Изобразеното на тая икона събитие трябва да ни внушава желанието да водим децата си в храма Божи, от млади години да ги учим на молитва и слушане Св. Писание, за да могат и те да растат в благочестие и все по-високо да се издигат по стъпалата на добрите дела и благочестивите помисли.", "date": "2019.11.21", "title": "Въведение Богородично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402342-21-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "695 г. - Свети Вилиброрд е ръкоположен за пръв епископ на фризийците.   1344 г. - Започва строежа на днешната Катедрала Свети Вит, когато епископът на Прага е издигнат в архиепископ.   1673 г. - Войската на бъдещия полски крал Ян III Собиески разгромява армията на Хюсеин паша при украинската крепост Хотин.   1766 г. - Във Филаделфия е открит първият театър в Северна Америка.   1783 г. - Жан Пилатр и маркиз Франсоа д'Арлан извършват първия свободен полет над Париж с балон.   1789 г. - Северна Каролина става 12-я щат на САЩ.   1806 г. - Наполеон Бонапарт издава указ за икономическа блокада на Англия, в отговор на организираната от Англия морска блокада на Франция.   1916 г. - След попадане на мина в Егейско море, потъва корабът-близнак на Титаник - лайнерът Британик; от 1 300 души екипаж и пасажери загиват 30.   1920 г. - ИРА извършва екзекуция на 14 тайни агенти от британските тайни служби, известно в историята като Кървавата неделя.   1931 г. - Фирмата AT&T започва производството на първия телекс.   1974 г. - При два атентата на групировката ИРА в Бирмингам загиват 19 души и са ранени 180.   1980 г. - При най-големия в историята на Невада (САЩ) пожар на хотел в Лас Вегас загиват 87 души и 650 са ранени.   1995 г. - Подписано е Дейтънското споразумение, което слага край на продължилата три години и половина война в Босна и Херцеговина. Споразумението е тържествено ратифицирано в Париж на 14 декември същата година.   1999 г. - За първи път действащ президент на САЩ (Бил Клинтън) прави официално посещение в България.   2002 г. - НАТО отправя покана към България, Естония, Латвия, Литва, Румъния, Словакия и Словения за присъединяване към пакта.   2004 г. - При манипулиране на изборите за президент на Украйна Виктор Янукович е обявен за победител, което дава начало на масовите протести, известни като Оранжевата революция.   2004 г. - Страните от Парижкия клуб опрощават 80% (около $100 милиарда) от външния дълг на Ирак.   2006 г. - В резултат на взрив в полската каменовъглена мина Халемба на 1030 м дълбочина загиват 23 миньори.    ", "date": "2019.11.21", "title": "21 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/402343-%D0%BA%D0%BE%D0%B3%D0%B0%D1%82%D0%BE-%D0%B5-%D0%B2%D0%B0%D0%B6%D0%BD%D0%B0-%D1%81%D0%B8%D0%BB%D0%B0%D1%82%D0%B0,-%D0%B0-%D0%BD%D0%B5-%D0%BF%D1%80%D0%B0%D0%B2%D0%BE%D1%82%D0%BE-%D0%BA%D0%B0%D0%BA-%D1%82%D1%80%D1%8A%D0%BC%D0%BF-%D1%83%D0%B1%D0%B8%D0%B2%D0%B0-%D0%BC%D0%B8%D1%80%D0%BD%D0%B8%D1%8F-%D0%BF%D1%80%D0%BE%D1%86%D0%B5%D1%81", "text": "САЩ погазват основни принципи на близкоизточната мирна политика. Признаването на еврейските заселнически селища е само последният пример. А европейците гледат безпомощно,  пише в коментара си Барбара Везел.       Последният обрат в американската близкоизточна политика всъщност е израз на нейната последователност. Миналата година правителството на Тръмп едностранно дефинира по новому спорния статут на Ерусалим и обяви, че  . След това през пролетта то призна суверенитета на Израел над окупираните Голански възвишения. А сега външният министър Помпео заяви, че изграждането на еврейски селища на Западния бряг на река Йордан вече не било \"непременно несъвместимо с международното право\". Аргументацията на Помпео всъщност представлява цинично преиначаване на фактите. Принципно е вярно, че позоваването на международното право не е възпирало Израел да строи селища на Западния бряг. То обаче осигуряваше на прогонените там палестинци възможност за преговори. Която сега американското правителство иска да им отнеме. Слагат край на мирния процес Обявяването на селищата за незаконни не доведе до напредък в мирния процес, каза по-нататък Помпео. И това е принципно вярно, но мирният процес няма да напредне и ако действията на израелските военни в региона бъдат легитимирани. Фактически с тази серия от едностранни произраелски решения  , който би заслужил да носи това име. Още през 2016-а Съветът за сигурност на ООН настоя Израел изцяло да прекрати строителството на селища в окупираните територии. Но САЩ така или иначе смятат Обединените нации за излишна организация. Респективно Вашингтон не се интересува от брътвежите на международната общност, след като значение може да има само силата, произтичаща от дулата на оръжията. Това е връщане на международната политика назад към времената, когато политическата реалност се определяше от мародерстващи армии от наемници. Европейците незабавно опонираха на американската смяна на курса. Всички дейности по изграждането на селища са незаконни, подкопават   и перспективите за установяване на траен мир, заяви първата европейска дипломатка Федерика Могерини. Но подобни декларации не струват нищо, тъй като европейците нямат възможността да ги приложат на практика. ЕС в ролята на загрижен наблюдател След като обаче Вашингтон при управлението на Тръмп прави всичко, за да подпомогне правителството на Нетаняху в борбата му за оцеляване и да популяризира своята \"сделка\" за Близкия Изток, за ЕС в новата фаза на мирния процес не е отредена дори ролята на посредник. Последното развитие на нещата представлява поредно поражение за европейците от два аспекта: от една страна то показва, че в международната политика ЕС не е тигър, а по-скоро домашна котка - Общността не успява да уреди дори конфликтите в собствените си редици. Второто е, че базата на ЕС като общност на ценности и право системно се поставя под въпрос. При положение, че международното право вече няма да важи за уреждането на конфликти, дали няма да се наложи европейците да се въоръжат до зъби, за да прокарват интересите си със сила? Как неправдата става правда   На голямата сцена обаче, където малки народи като кюрдите или палестинците се борят за своето бъдеще,  . Защото хем им липсва военната сила, хем през последното десетилетие пропуснаха да изградят ударна дипломация, която да им гарантира роля в големите международни конфликти. Липсва решителност и съзнание за общите интереси. Също и последната критика, отправена от френския президент Макрон, няма да промени нищо в това отношение - той настоятелно призовава европейците да поемат своята политическа роля в световен мащаб. От сегашното си състояние на външнополитическа слабост те могат само с безпомощен гняв да наблюдават как Вашингтон с лекота превръща неправдата в Близкия изток в новата правда.", "date": "2019.11.21", "title": "Когато е важна силата, а не правото: как Тръмп убива мирния процес"}
{"url": "http://www.classa.bg/%D1%81%D0%B2%D1%8F%D1%82/item/402344-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%83%D0%B1%D0%B8%D0%B9%D1%81%D1%82%D0%B2%D0%BE,-%D0%BF%D1%80%D0%BE%D1%82%D0%B5%D1%81%D1%82%D0%B8,-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B8-260-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BC%D0%B0%D1%80%D0%BA%D0%B8-%D1%89%D0%B5%D1%82%D0%B8", "text": "Дали приватизацията в Източна Германия, както тази в България, е сред причините за несправедливостта, чувствана от някои източногерманци и до днес? Какви са грешките в германския преход от планова  към пазарна икономика?       \"Тройханд\" - това е институцията, която през близо петте години на съществуването си е натоварена с осъществяването на приватизацията в Източна Германия. И която е особено ярък символ на разочарованието от периода след Обединението на Германия, отбелязва \"Ди Цайт\". Решението за създаването на новата институция е взето на 1 март 1990-а година от Министерския съвет на Германската демократична република. Задачата на \"Тройханд\", както става известна агенцията, е да осигури прехода на германската индустрия към новия капиталистически пазар, включително да укрепи и приватизира предприятията. На 1 юли същата година е приет Законът за приватизацията и реорганизацията на националното богатство, който регламентира дейността на приватизационната агенция. През следващите четири години \"Тройханд\" осъществява 13 000 приватизационни сделки. Някои я наричат \"най-голямата компания на света\". За други тя е \"скандална институция\", \"бюрократично чудовище\", \"кланица\". Както припомня \"Ди Цайт\", дейността на \"Тройханд\" води до закриването на три милиона работни места и 260 милиарда германски марки загуба. Убийството на Детлев Карстен Роведер За хората, чиято работа е била свързана с дейността на агенцията, един от шокиращите моменти в историята на \"Тройханд\" е убийството на нейния директор Детлев Карстен Роведер през 1991 година. Той е застрелян на 1 април в дома си от снайперист-член на Фракция \"Червена армия\". Около убийството и до днес има много неясноти - сигурно е само, че това е последният, 33-и атентат, извършен от Фракция \"Червена армия\", възприемала Роведер като олицетворение на алчния капитализъм. Мария Брейтфелд-Марковски си спомня за първия си работен ден - 2 април 1991 година: \"Влязох в сградата на \"Вилхемщрасе\", където \"Тройханд\" тъкмо се беше преместила. След пренасяне се очаква сградата да е оживена, всеки да е зает с нещо. В този ден беше много различно - цялата сграда бе налегната от тъга. Беше тихо, хората бяха изумени от това, че са застреляли шефа им\". Според Екхард Нецман, който е ръководил строителството на електроцентралите в ГДР, съдбата на \"Тройханд\" е щяла да бъде различна, ако Родевер не е бил убит. \"Той беше работил в индустрията и познаваше мириса на машинно масло. Вярвам, че намерението му е било да спаси много повече източни предприятия\", казва Нецман. Невъзможното оздравяване Една година след Обединението на Източна и Западна Германия служителите на \"Тройханд” вече са 3000. Те не са работили заедно дотогава, а работният процес се променя ежедневно. Бригита Кауерс вижда обява във вестника, че \"Тройханд\" набира служители. Тя има опит в плановата комисия на ГДР и получава работата. В първия ден на новата позиция й е поставена и първата задача - да отиде в държавната библиотека и да проучи как Федералната република е оперирала със собствеността си преди Обединението. \"През април 1990 година още не знаехме това\", спомня си тя. Мария Брайтфелд-Марковски пък споделя, че с постъпването си на работа поискала указания и директиви. Шефът ѝ казал: \"Нали имате глава, с която да мислите! Напишете си тогава директива, щом Ви липсва\". Адаптирането към условията на свободния пазар определено създава хаос, както разказва Хелмут Коки, ръководител на филиала на \"Тройханд\" в Берлин. \"Имаше няколко хиляди предприятия, които ни бяха подчинени. И те практически нямаха клиенти\". По това време хората искат да купуват само западни продукти, а източните компании нямат възможност да противодействат. \"Никой в предприятията нямаше представа как се привличат клиенти, как се подхожда към тях. Това досега не беше играло никаква роля\", допълва Коки. Подобно на множество предприятия в страните от Източния блок, голяма част от икономиката на Източна Германия се оказва неконкурентоспособна. Затова разказва и Йоханес Лудевиг – съветник на канцлера Хелмут Кол. \"Когато се срещнахме с колегите от ГДР, те ни казаха: една трета от предприятията са конкурентоспособни, за една трета можете да забравите - те трябва да бъдат отписани и закрити, и има една трета, която може да бъде запазена, но с цената на големи инвестиции\". Крахът на Съветския съюз през 1991 година обаче слага и край на взаимните икономически отношения с другите държави от Изтока. Изведнъж за компаниите от ГДР не остава пазар. Надпревара с времето Още със създаването си \"Тройханд\" има за приоритет връщането на собствеността, която е била конфискувана от правителството на Източна Германия. Осигуряването на инвестиции и развитието на бизнеса остават на втори план. До 1993 година три милиона души са загубили работата си заради фалит на компании. \"Само през първите три години около половината от местата в промишлеността бяха закрити\", разказва Лудевиг. Приоритетът на директорката на агенцията Биргит Бройел е приватизацията да се осъществи възможно най-бързо. До края на 1992 година почти 80 процента от предприятията са вече приватизирани. \"Госпожа Бройел държеше упорито на тези четири години (в които да се осъществи приватизацията – б.р.). Това беше нереалистично и до голяма степен нечестно\", смята Лудевиг. Ускорената приватизацията води и до грешки. Хелмут Коки посочва една от тях: \"До лятото на 1991-а година се видя много ясно колко грешна беше идеята предприятията първо да бъдат преобразувани в дружества с ограничена отговорност или в акционерни дружества и едва след това да бъдат продавани на инвеститорите като цяло\". Според Коки за въпросните инвеститори основна цел е била да получат терените. Повечето предприятия са притежавали огромни площи, тъй като в ГДР земите не са се продавали. \"Повечето изобщо не се интересуваха от запазването на работните места\", казва още той. Краят на \"Тройханд\" През 1993 година избухва серия от скандали: група инвеститори са изкупили фирми на безценица. Цялата година е белязана от протести - гладни стачки, демонстрации, блокиране на централата на \"Тройханд\" в Берлин. Един ден към нея политат яйца и домати. Бригита Кауерс по това време е на работа: \"Сърцето ми се късаше, но си давах сметка, че няма друг начин. Съчувствах на протестиращите хора от селата, аз също смятах, че те трябва да се защитават\". В края на 1994 година \"Тройханд\" затваря врати. От следващата година дейността по приватизацията и следприватизационен контрол се поема от Федералната институция по въпросите на Обединението. Бройел обявява, че по време на дейността си \"Тройханд\" е осъществила приватизацията на 13 000 компании, осигурила е 1,5 милиона работни места и 184 милиарда марки гаранции за инвестиции. Стотици от приватизационните сделки обаче все още не са довършени - част от тях чакат окончателно одобрение, други се проточват заради съмнения за злоупотреби. Същевременно от самата агенция изчисляват, че вследствие на престъпни деяния, свързани със сключените сделки, са били нанесени щети в размер на 300 милиона марки.  \"Към края на \"Тройханд\" през 1994-а година бяхме раздали около 200 милиарда германски марки за оздравяване на компании, казва Бригита Кауерс. Макар на пръв поглед сумата да изглежда огромна, средствата, които Федералната република е отпускала за субсидирането на каменни въглища например, са повече. \"Ставаше въпрос за това Източна Германия да тръгне по пътя на пазарната икономика, всичко трябваше да се случи бързо, защото иначе щеше да е твърде скъпо\", допълва Кауерс. Храна за популистите Днес, 30 години след падането на Берлинската стена и 25 години след края на дейността на \"Тройханд\", агенцията продължава да разбунва духовете в Германия. Популистките политически сили в страната - \"Алтернатива за Германия\" и Лявата партия, настояват за нови разследвания в парламента. Те срещат одобрението на много германци, според които начинът, по който е извършена приватизацията, е причина за продължаващото делене между Източна и Западна Германия - икономическо, политическо и обществено. \"В крайна сметка 88 процента от източногерманската собственост попадна в ръцете на западни компании, респективно на западногерманци\", посочва Екхард Нецман. \"Това, което ме смущава, е, че служителите на \"Тройханд\" биват представяни така, сякаш са кандидатствали да работят там единствено, за да получат някакъв личен дивидент. За повечето от нас, които идвахме от Запада, това не беше нормална работа\", обяснява Хелмут Коки и казва, че работата в \"Тройханд\" е \"белязала\" всеки един от служителите.  ", "date": "2019.11.21", "title": "Приватизацията в Източна Германия: убийство, протести, скандали и 260 милиарда марки щети"}
