{"url": "http://www.classa.bg/%D1%81%D0%B2%D1%8F%D1%82/item/399835-%D0%BA%D1%80%D0%B0%D1%85-%D0%BD%D0%B0-%D0%BC%D0%B5%D1%87%D1%82%D0%B0%D1%82%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0", "text": "Ще има ли независима палестинска държава или Израел ще анексира и нови земи в Близкия изток? Някои смятат, че Нетаняху само плаши. Дано да са прави, но за съжаление, това никак не е сигурно.        Коментар на Райнер Золих.   Бенямин Нетаняху е в затруднено положение. Той управлява Израел от 13 години и иска да бъде преизбран във вторник (17.9). Но нещата не се развиват точно според представите на \"Биби\". От месеци той неуморно - и твърде успешно - предупреждава, че враждебно настроеният Иран застрашава сигурността на Израел. Така Нетаняху извлича дивиденти не само във вътрешнополитически план, но и сред някои арабски режими в Персийския залив. Още по-важното е, че с твърдия си антиирански курс досега можеше категорично да разчита на подкрепата на Съединените щати, която бе безусловна - също както по времето, когато Израел  анексира сирийските Голански възвишения или когато едностранно обяви цял Ерусалим за \"неделима\" израелска столица. Колко единни са Нетаняху и Тръмп? Но неговият най-важен съюзник - американският президент Доналд Тръмп - постоянно поднася различни изненади. А напоследък, точно както в случая със Северна Корея, вече дори си представя евентуална среща с иранския президент. Ако наистина се стигне дотам, това би било тежък удар за Нетаняху. Има и още нещо: с напускането на съветника по националната сигурност Джон Болтън и посредника за Близкия изток Джейсън Грийнблат, които бяха смятани за хардлайнери, от американското правителство отпаднаха още двама политици, които бяха благосклонно настроени към Нетаняху. Скорошните медийни съобщения за израелски шпионаж във Вашингтон също биха могли да влошат отношенията.     Но най-големият проблем на Нетаняху е друг. Допитванията прогнозират оспорвана надпревара с неговия конкурент Бени Ганц, бивш шеф на армията. Ако не му провърви, Нетаняху може да загуби. А ако загуби, това ще има тежки лични последици: министър-председателят е заплашен от три обвинения в корупция. Без премиерския пост, той ще се лиши и от имунитета, който му гарантира защита срещу наказателно преследване. Опасни предизборни обещания Затова Нетаняху се бори с всички сили за преизбирането си. Неслучайно той показва особена твърдост срещу антиизраелските милиции като Хизбула и Хамас и обещава, че ако бъде преизбран, \"незабавно\" ще анексира долината на река Йордан, в която наред с около 60-те хиляди палестинци живеят и 5000 израелски заселници. Мнозина наблюдатели в страната, но и в чужбина смятат, че тази обещана анексия е по-скоро предизборна маневра. Дано да са прави! Но, за съжаление, това никак не е сигурно. Идеята на Нетаняху бе обсъдена в Израел крайно разгорещено и се видя, че дори неговите политически противници биха го подкрепили в това начинание - в името на националната сигурност. Те обаче се съмняват, че Нетаняху наистина крои подобно нещо, и че действително би могъл да извърши анексията. Но евентуален отказ от този план би съсипал доверието към него. Мнозина се питат дали ако бъде преизбран, министър-председателят ще успее току-така да игнорира амбициозното си предизборно обещание. Факт е, че Нетаняху би могъл да го реализира единствено с подкрепата на американския президент. Той обаче засега пази мълчание по въпроса. От месеци има само догадки и предположения какви ли са визиите и мерките, съдържащи се в обявения, но все още неоповестен голям план за Близкия изток на правителството на Тръмп. Не е ясно също и това дали този план ще стане публично достояние след израелските избори, както бе обявено. Нито пък дали той предвижда анексията на долината на река Йордан, а може би дори и строителството на нови израелски селища в земите на палестинската автономия. Отрицателни последици и за двете страни Това във всички случаи би било крайно опасно! Двудържавното решение за Близкия изток междувременно изглежда все по-малко възможно. Това се дължи на продължаващото строителство на израелски селища, на вътрешните палестински разногласия, на взаимните прояви на насилие и липсващата воля за разбирателство от двете страни. Ако Израел предприеме нови анексии, вече няма да е възможно създаването на жизнеспособна палестинска държава. А това ще доведе до изблик на ново насилие. В перспектива това ще изправи и самия Израел пред още един проблем: колкото повече палестинци живеят на израелска земя, толкова по-трудно ще е да се опази характерът на една еврейска и същевременно демократична държава. А ако на палестинците продължат да отказват правата, които са напълно естествени за израелските граждани, отново ще се засили подкрепата за популисткия упрек, че Израел е \"държава на апартейда\". На протичащото зад кулисите сближаване на Израел с различни арабски държави тогава ще бъде сложена точка. Сравнението с Южна Африка не е прецизно в исторически план и се използва най-вече за дискредитирането на Израел като цяло. От гледна точка на сигурността не би било в интерес на Израел да го подхрани тъкмо след изборите.    ", "date": "2019.09.16", "title": "Крах на мечтата за независима Палестина?"}
{"url": "http://www.classa.bg/%D1%81%D0%B2%D1%8F%D1%82/item/399836-%D1%84%D0%B8%D1%81%D0%BA%D0%B0%D0%BB%D0%BD%D0%BE%D1%82%D0%BE-%D0%B1%D0%B5%D0%B7%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%B2%D1%8A%D1%80%D1%85%D1%8A%D1%82-%D0%BD%D0%B0-%D0%BD%D0%B5%D0%B1%D0%BB%D0%B0%D0%B3%D0%BE%D1%80%D0%B0%D0%B7%D1%83%D0%BC%D0%B8%D0%B5%D1%82%D0%BE", "text": "Оказва се, че и от твърде много финансова самодисциплина глава боли – такъв е случаят с Германия, пише Bloomberg.  С икономика на ръба на рецесията и къкрещ растеж в по-широката еврозона, на Берлин е необходим силен фискален стимул. При такива условия страхът от публичните заеми е противоположен на разума. Правителството поддържа бюджетен излишък и говори само смътно за допълнителни разходи - в някакъв момент, може би, ако възникне нужда. Нуждата вече е възникнала. Германското бизнес доверие спадна до седемгодишно дъно. Икономиката се сви през второто тримесечие, а Бундесбанк предупреди, че БВП може да се понижи и през третото. Две тримесечия на спад означават рецесия.     Нещо повече, не става въпрос само за Германия. Перспективите за еврозоната като цяло са толкова мрачни, че Европейската централна банка сигнализира за намерението си да предостави съществени нови парични стимули на следващото си заседание на 12 септември. Проблемът е, че основната лихва в еврозоната вече е минус 0,5% и огромната програма за изкупуване на облигации на ЕЦБ, която беше възобновена на заседанието тази седмица, се натъква на ограничения за това, в което може да инвестира. По-нататъшно парично стимулиране е възможно, но то би било по-индиректно и евентуално по-малко ефективно от твърд фискален тласък от Германия. Забележете между другото, че отрицателните лихви не са по-популярни в Германия от бюджетния дефицит. Благодарение на супер евтините пари, печалбите на банките и бизнеса на дребно се свиват. Спестителите, които вече се оплакват, ще изпищят още повече, ако банките започнат да прехвърлят отрицателните ставки към дребните вложители, вместо да ги ограничат до корпоративните кредитори и физическите лица с много големи салда. Всъщност някои германски политици призовават всеки такъв ход да бъде забранен. Колкото повече време отнема на германското правителство да приложи подходяща фискална политика, толкова повече ЕЦБ ще бъде принудена да предприема крайни парични мерки - и толкова по-малко това ще се харесва на германците. Германското правителство трябва незабавно да изостави политиката си на \"нулево заемане” и да излезе с нови фискални планове. То също така трябва да започне преразглеждане на разпоредбата за ограничаване на дълга, която беше добавена към конституцията след финансовата криза през 2008 г. Тя позволява някои публични заеми, но в сегашния момент не достатъчно. Със сигурност тези промени ще изискват известно обяснение, но това по никакъв начин не ги прави по-малко необходими. Представете това на избирателите по този начин: Бездействието би било върхът на неблагоразумието. Няма основателна причина да се пасува. Публичният дълг на Германия е едва 60% от брутния вътрешен продукт в сравнение със средно 85% в еврозоната. В момента страната е толкова наводнена със спестявания, че лихвите по дългосрочните заеми са отрицателни - кредиторите са готови да плащат на Берлин, за да вземе парите им. Освен това допълнителното заемане на средства може да бъде отлично използвано, тъй като Германия е икономика с високи данъци и все по-очевидно изоставане при разходите за инфраструктура. По-ниските данъци и новите публични инвестиции биха имали смисъл дори икономиката да не се свиваше.", "date": "2019.09.16", "title": "Фискалното бездействие на Германия е върхът на неблагоразумието"}
{"url": "http://www.classa.bg/%D1%81%D0%B2%D1%8F%D1%82/item/399837-%D0%B1%D1%8E%D0%B4%D0%B6%D0%B5%D1%82%D0%BD%D0%B8%D1%8F%D1%82-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B2%D0%B8%D1%88%D0%B8-%D0%B5%D0%B4%D0%B8%D0%BD-%D1%82%D1%80%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0", "text": "Дефицитът на държавния бюджет на САЩ за първи път от десетилетие надхвърли 1 трилион долара. От октомври 2018 г. до края на август 2019 г. дефицитът е нараснал на годишна база с 19%, съобщава Deutsche Welle с позоваване на Министерството на финансите на САЩ.     Приходите през тази фискална година, която приключва на 30 октомври, са нараснали само с 3% и възлизат на повече от 3 трилиона долара; разходите са нараснали до 4,15 трилиона долара. През юли президентът на САЩ Доналд Тръмп обяви, че възнамерява да намали бюджета на страната за отбрана.  ", "date": "2019.09.16", "title": "Бюджетният дефицит на САЩ превиши един трилион долара"}
{"url": "http://www.classa.bg/%D1%81%D0%B2%D1%8F%D1%82/item/399838-%D0%BA%D0%BE%D0%B3%D0%B0%D1%82%D0%BE-%D1%85%D0%BE%D0%BB%D0%B8%D0%B2%D1%83%D0%B4-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%88%D0%B5-%D0%B7%D0%B0-%D0%B2%D1%8A%D0%B7%D1%85%D0%BE%D0%B4%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B8-%D0%BA%D0%B0%D1%82%D0%BE-%D1%82%D1%80%D1%8A%D0%BC%D0%BF", "text": "\r\n   Този подигравателен политически слоган е създаден през 1964 г., макар че мнозина биха го приложили и с днешна дата. Когато репликата за лудостта се заражда, тя не е адресирана срещу действащ президент, а срещу опозиционния кандидат от Републиканската партия - сенатора Бари Голдуотър от Аризона. \r\n По това време начело на Белия дом е Линдън Джонсън, който се надява да бъде избран за нов мандат година след като неочаквано получава президентската власт след убийството на Джон Кенеди. Джонсън се посвещава на създаването на т.нар. \"Велико общество\", чиято цел е пълното изкореняване на бедността и расовата несправедливост - донякъде като почит към политическата програма на Кенеди, донякъде за да обезсмърти собственото си величие като успешен законодател. \r\n   \r\n   \r\n\t \r\n   Надали някога е съществувал по-биполярен избор от този между Линдън Джонсън и Бари Голдуотър. А Голдуотър умишлено разчита точно на тази разлика. \r\n \"Екстремизмът в защита на свободата не е грях\" е неговият основен призив. През 1964 г. са минали само две години от кубинската ракетна криза, когато светът стига на крачка разстояние от ядрен Армагедон. \r\n Щабът на Джонсън обаче не може да повярва на късмета си: Голдуотър подкрепя тезата си за екстремизма, като настоява за хвърляне на \"скромна\" атомна бомба върху китайските снабдителни канали за комунистите в Северен Виетнам. \r\n Той кани актьора Джон Уейн за герой в предизборните си реклами, за да подчертае войнствената си мъжественост. И заявява: \"Понякога си мисля, че страната щеше да е по-добре, ако просто можехме да отрежем източните щати и ги оставим да отплуват в морето.\" \r\n Някои от жителите на въпросните източни щати, които работят в популярната рекламна агенция в Манхатън Doyle Dane Bernbach, стават неговият архи-враг. Те се възползват от готовността на Голдуотър да използва атомни бомби, като създават една от най-легендарните политически реклами на всички времена - т.нар. \"Момичето с маргаритката.\" \r\n Очарователно 3-годишно дете е застанало насред поле с маргаритки и къса листенца, като ги брои, докато те падат на земята. Краят на това отброяване се слива с обратното броене при изстрелването на междуконтинентална балистична ракета. \r\n Близкият план на очите на момичето се размива в ядрената гъба на взрива, докато фрази от реч на Джонсън се наслагват отгоре: \"Това е залогът, да създадем свят, в който всички Божи чада могат да живеят, или да потънем в мрака. Трябва или да се обичаме едни други, или да умрем.\" \r\n Рекламата е излъчена само веднъж. Тя масово е посрещната с шок - напълно основателно - и се твърди, че преувеличава войнствеността на Бари Голдуотър. Но и веднъж е достатъчно, за да набере изключително масова популярност в медиите. \r\n Телевизионните новини я преизлъчват, докато отразяват скандала. Списание Time поставя снимка на момичето на корицата си. \r\n Собствените ТВ реклами на Голдуотър съдържат фразата \" Вътре в себе си знаете, че той е прав .\" След \"Момичето с маргаритката\", Демократите „допълват\" посланието, като разпространяват версия на клипа с фразата \"Знаете, че той е луд\", която масово се приема на смях. Джонсън печели изборите с огромна преднина. \r\n Но зад тази привидно насмешлива фраза стои нещо много сериозно, което се случва в американската психика - страхът от по-дълбока и отдавна предречена заплаха. \r\n Това е заплахата от стъпването на авторитарен деспот в Овалния кабинет. \r\n Оказва се, че не съдебната власт, не Конгресът, не новинарските медии, а Холивуд е предупреждавал най-активно за опасността от осъществяване на подобен риск. Това е рядък пример за момент, в който масовата култура открива завладяваща теза и я превръща в убедително предупреждение за бъдещите опасности пред страната. \r\n В някои от рекламите на Голдуотър той звучи зловещо като тон и формулировки. Донякъде напомня на злодея в един от най-добрите филми на 1964 г. - генерал Джеймс Матун Скот, игран от Бърт Ланкастър в \"Седем дни през май\" . Във филма генералът ръководи обединените сили на американската армия и е лидер на таен военен заговор за смяна на либерален президент с безскрупулен антикомунистически \"ястреб\" - самия Скот. \r\n \"Седем дни през май\" е по сценарий на Род Сърлинг, създаден по книгата на журналистите Флетчър Кнебъл и Чарлз Бейли, отразявали кубинската ракетна криза за сп. Look. \r\n Те наблюдават как президентът Кенеди и брат му Робърт (главен прокурор на САЩ) реагират на информацията, че Съветският съюз е разположил ракети с ядрени глави в Куба, които излагат на риск от ракетен удар голяма част от САЩ. Ястребите в Пентагона, начело с ръководителя на ВВС Къртис Лемей, настояват да бомбардират базите и смятат, че братята Кенеди не проявяват мъжество, а слабост, от която Москва ще се възползва. \r\n Братята Кенеди съзнават, че една погрешна стъпка неизбежно би завършила с ядрена война. Робърт Кенеди си спомня: \"Мислех си колко пъти съм чувал военните да заемат позиции, които имат едно предимството - че ако се окажат погрешни, на земята няма да остане никой, който да го разбере\". \r\n В случая изборът на Кенеди - морска блокада на Куба, която трябва да принуди Съветския съюз да отстъпи, сработва, но едва в последния момент, след като Кенеди тайно се споразумява със съветския лидер Никита Хрушчов да премахне американските ядрени ракети от Турция. \r\n Джон Франкенхаймър, режисьор на \"Седем дни през май\", казва, че братята Кенеди са настоявали филмът да бъде заснет, въпреки съпротивата на Пентагона, защото описва един реалистичен сценарий - военен преврат. \r\n Франкенхаймър също така е и режисьор на филма \"Манджурският кандидат\" (1962), създаден по една от най-големите теории на конспирацията около американското президентство. Тук сюжетът не се развива около риска от десен преврат, а за комунистически заговор за поставяне на послушна марионетка в Белия дом. \r\n Това се прави по начини, които дори Владимир Путин не би могъл да осъществи, въпреки че вероятно би се възхитил на тях. Част от историята включва едипова връзка, изиграна с плашеща реалистичност на екрана от Анджела Лансбъри като майката, и Лорънс Харви като сина, програмиран да бъде убиец. \r\n Сценарист е плодовитият политически сатирик Ричард Кондън, който заявява, че \"Всяка книга, която някога съм писал, е била за злоупотреба с власт... искам хората да знаят колко дълбоко ги предават политиците им.\" \r\n В началото на 60-те години страховете от прекомерната президентска власт винаги се разиграват на фона на призрака на ядрената гъба. \r\n Стратегията през Студената война за взаимно гарантирано унищожение (Mutually Assured Destruction - MAD), е достатъчно притеснителна, за да усили ужаса от какъвто и да е заговор, независимо дали той е неофашистки или комунистически. Това е и темата на сатиричния шедьовър на това десетилетие от Стенли Кубрик \" Д-р Стрейнджлав\". \r\n Неподчиняващ се генерал от ВВС стартира ядрен удар срещу СССР и гарантира, че той няма как да бъде отменен чрез стандартните процедури за безопасност. Това принуждава и руските, и американските лидери спешно да се съюзят, за да избегнат катастрофата. Трима от главните герои - американският президент, британски офицер от ВВС и самият Стрейнджлав (побъркан ядрен стратег и бивш нацист) - са играни от Питър Селърс. \r\n   \r\n   Вместо да описва мащабен заговор, Кубрик и двамата му сценаристи Тери Саутърн и Питър Джордж, се заемат да покажат колко лесно сумата от всичките ни страхове може да се осъществи в реалността чрез действията на един твърде убедитело звучащ маниак. В някои отношения това прави филма много по-плашещ. \r\n Но един филмов образ от 1979 г. внезапно изпъква като предшественик на сегашната галерия от гротески в Белия дом: Чонси Гарднър във филма на Хал Ашби \" Присъствие \". \r\n В тази абсурдно смешна, но и много мрачна комедия, простодушен градинар на име Чанс преминава през поредица от инциденти и случайни срещи, докато в крайна сметка стига до запознанство с президента и му дава икономически съвет. Объркването с името и професията му създава новата му идентичност - Чонси Гарднър, човек, който е неспособен да се грижи за себе си, камо ли за цялата нация, но който след смъртта на президента е номиниран за поста и успява да го наследи. \r\n           Това развитие на събитията се случва едва в последните сцени на филма, където ковчегът с починалия президент бива носен към мавзолей. В доловим шепот между носачите (членове на близкия кръг съветници на президента), те решават, че колкото и да е глупав Чонси, той трябва да бъде издигнат на поста, защото телевизионният му рейтинг е рекордно висок. \r\n Този рейтинг е постигнат с участие в праймтайма, в което само с градинарските си познания, Чонси успокоява нацията, че икономиката, подобно на храст, ще \"демонстрира растеж през пролетта.\" \r\n Както се оказва, Чонси е творение на двама души с дълбоки проблеми. \r\n Филмът е базиран на роман от 1970 г. на Йежи Косински, който е и негов сценарист. По-късно през живота си Косински е обвинен, че е фалшифицирал автобиографичната си история на израстване в Полша като бежанец от Холокоста в хвалената от мнозина книга \"Оцветената птица\". Той се самоубива през 1991, като оставя този спор и други части от колоритния му социален живот да бъдат оспорвани без ясен завършек. \r\n В ролята на Чонси е Питър Селърс. Както демонстрира в \"Д-р Стрейнджлав\", Селърс е майстор на хамелеонското преобразяване, способен да демонстрира всички нюанси на героя - от студената трезвост до откритата лудост. \r\n За съжаление на тези, които са го познавали отблизо, единствената неуспешна роля на Питър Селърс е в собствения му личен живот. Един от първите режисьори, признал неговия гений, споделя: \"Той не е приятел с никого. Мисля, че е човешко същество, което се нуждае от приятелство, но огромната му трагедия е в това, че той е неспособен на реалните жертви, които произлизат от дълбоките приятелства.\" \r\n Може би само хора, преминали през дълбоки лични страдания като Косински и Селърс, могат да измислят толкова убедителна случайна знаменитост като Чонси Гарднър, който демонстрира как инцидентната слава може да изведе една напълно несъстоятелна личност до върховете на властта. \r\n Злодеите, създадени от параноята през 60-те и 70-те години, изглеждат относително простички на фона на бясната скорост на новинарския цикъл, задвижван от Twitter-тирадите на президента на САЩ. \r\n Въпреки всичко тези филми не са предупредили зрителите за начина, по който пародийното политическо управление ще се приеме без партийна съпротива и с колективна апатия. \r\n Вътре в себе си знаем, че той е луд - но кой е готов да направи нещо по този въпрос, и как? \r\n", "date": "2019.09.16", "title": "Когато Холивуд предупреждаваше за възхода на лидери като Тръмп"}
{"url": "http://www.classa.bg/%D1%81%D0%B2%D1%8F%D1%82/item/399839-%D0%BC%D0%BB%D0%B0%D0%B4-%D0%BC%D1%8A%D0%B6,-%D1%81-%D0%B1%D0%B5%D0%BB%D0%B8-%D0%B4%D1%80%D0%BE%D0%B1%D0%BE%D0%B2%D0%B5-%D0%BD%D0%B0-70-%D0%B3%D0%BE%D0%B4%D0%B8%D1%88%D0%B5%D0%BD,-%D1%81%D1%8A%D0%B4%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D1%8F-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%86%D0%B8%D0%B3%D0%B0%D1%80%D0%B8", "text": "Адам Хергенредър, 18-годишният американец, който наскоро беше хоспитализиран с тежки респираторни проблеми поради белодробна инфекция, след като употребявал ежедневно година и половина електронна цигара, заведе дело срещу компанията производител Juul, твърдейки, че е жертва на измамния й „маркетинг\", според канала Fox 32 в Чикаго. Адвокатите на тийнейджъра от щата Илинойс, обвиниха Juul, че умишлено промотира продуктите си сред младите хора и внушава посланието, че vaping (пушене с електронна цигара) увеличава социалния статус на подрастващите, а и компанията никога не е разкрила, че нейните продукти съдържат опасни химикали. В съдебното дело се споменава и бензиностанцията в град Вокеган, която е обвинена в регулярна продажба на продукти Juul на базата на никотин на младежа, когато той е бил под 18 години. Адам Хергенредър консумирал по една и половина капсули от марката Juul ежедневно в продължение на почти две години. \"Когато започнах да вапирам, не знаех какво е никотин, така че реших, че това е изпаряващият се дим\", обясни младежът. Впоследствие той започва да вапира с THC или тетрахидроканабинол, основният психоактивен компонент на марихуаната. Семейството на Хергенредър обясни, че симптомите на пациента се появявили внезапно, с двудневно неконтролируемо повръщане. В болницата рентген установил, че белите му дробове работят само частично. \"На 18 години белите ми дробове са все едно че съм на 70\", каза Хергенредър, който ще се нуждае от дълга и сериозна терапия, за да се възстанови. Компанията съобщи, че „никога не е популяризирала продукта си сред младите хора\" и че провежда кампании за борба с използването на електронни цигари сред непълнолетните. Компанията обясни още, че продуктите й са предназначени да помогнат на възрастните пушачи да се откажат от традиционните цигари, които Juul нарече \"най-смъртоносният известен легален потребителски продукт\".", "date": "2019.09.16", "title": "Млад мъж, с бели дробове на 70 годишен, съди производителя на електронни цигари"}
{"url": "http://www.classa.bg/%D1%81%D0%B2%D1%8F%D1%82/item/399840-%D1%82%D0%BE%D0%B0%D0%BB%D0%B5%D1%82%D0%BD%D0%B0-%D0%BE%D1%82-%D0%BC%D0%B0%D1%81%D0%B8%D0%B2%D0%BD%D0%BE-%D0%B7%D0%BB%D0%B0%D1%82%D0%BE-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0,-%D0%B1%D0%B5-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B0-%D0%BE%D1%82-%D1%80%D0%BE%D0%B4%D0%BD%D0%B0%D1%82%D0%B0-%D0%BA%D1%8A%D1%89%D0%B0-%D0%BD%D0%B0-%D1%87%D1%8A%D1%80%D1%87%D0%B8%D0%BB", "text": "Масивна златна тоалетна на стойност над 1,2 милиона долара бе открадната тази събота от изложба в двореца Бленхайм (Уудсток, Обединеното кралство), според The Telegraph, позоваващ се на местната полиция. Произведението на изкуството, проектирано от италианския съвременен художник Маурицио Кателан, бе част от новооткрита изложба в селската къща, в която се е родил бившият британски премиер Уинстън Чърчил, и дори беше свързана с водната система, за да могат посетителите да я видят в действие. Съобщава се също, че тъй като тоалетната озаглавена „Америка\", е била свързана към водопроводната система, инцидентът е причинил \"значителни щети и наводнения\". Преди това „Америка\" беше изложена в музея Гугенхайм в Ню Йорк. Полицията арестува 66-годишен мъж във връзка с грабежа. 18-каратовата златна тоалетна, все още не е намерена. Миналата година тази тоалетна бе предложена на американския президент Доналд Тръмп вместо картината „Пейзаж със сняг\" на Винсент Ван Гог (1888), поискана от президента, за да украси частната си резиденция. Тогава критиците описаха предложението като сатира, насочена към излишното богатство в Съединените щати.", "date": "2019.09.16", "title": "Тоалетна от масивно злато за милион долара, бе открадната от родната къща на Чърчил"}
{"url": "http://www.classa.bg/%D1%81%D0%B2%D1%8F%D1%82/item/399841-%D1%81%D0%BD%D0%BE%D1%83%D0%B4%D1%8A%D0%BD-%E2%80%9E%D0%BF%D1%80%D0%B8%D1%85%D0%B2%D0%B0%D1%89%D0%B0%D0%BD%D0%B8%D1%82%D0%B5-%D0%B3%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B8-%D0%B1%D1%8F%D1%85%D0%B0-%D0%B5%D0%B4%D0%B8%D0%BD-%D0%B2%D0%B8%D0%B4-%D0%BD%D0%B5%D1%84%D0%BE%D1%80%D0%BC%D0%B0%D0%BB%D0%BD%D0%B0-%D0%B2%D0%B0%D0%BB%D1%83%D1%82%D0%B0-%D0%B2-%D0%BD%D1%81%D0%B0%E2%80%9C", "text": "Едуард Сноудън, известен с разкриването през 2013 г. на масово електронно шпиониране от правителството на САЩ на собствените си граждани, публикува нови подробности за Агенцията за национална сигурност на САЩ (NSA), където е работил като подизпълнител. В своите мемоари „Постоянен запис\", които ще бъдат публикувани на 17 септември, Сноудън припомня как служителите на агенцията в свободното си време често са използвали достъпа до личните комуникации на почти всеки, за да крадат интимни снимки и видеоклипове. „Прихващаните голи снимки бяха един вид неформална валута в офиса\", цитира Wired мемоарите, написани от бившия сътрудник на НСА. Той заявява, че такива извличания на данни са извършвани с помощта на мощен инструмент, наречен XKEYSCORE. Според компютърния експерт, колегите му са се хвалили, че са открили голи изображения с помощта на този „софтуер\" и впоследствие са ги използвали като плащане на други служители за извършване на дребни услуги по време на работа. Тази практика е станала рутинна в NSA. Както 36-годишният бивш анализатор каза пред Tages-Anzeiger, друг инструмент, който той нарече LOVEINT, или любовна интелигентност, се състоял в шпиониране на гаджетата, съпрузите, любовниците или потенциалните партньори на служителите на разузнаването, просто от любопитство или за да използват информацията в своя полза. \"Съществува тази наивна представа, че ЦРУ, ФБР и НСА използват инструментите си за наблюдение само за да спасяват животи и да спират лошите\", каза Сноудън, като уточни, че повечето анализатори, за които говори, са между 18 и 22 години. „Когато им е скучно и никой не гледа, те следят своите връстници\", добави той, подчертавайки, че в тези агенции „няма рационални механизми за наблюдение на работата на служителите\".", "date": "2019.09.16", "title": "Сноудън: „Прихващаните голи снимки бяха един вид неформална валута в НСА“"}
{"url": "http://www.classa.bg/%D1%81%D0%B2%D1%8F%D1%82/item/399842-%D1%81%D0%B8%D0%BD%D1%8A%D1%82-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%BB%D0%B8%D0%B4%D0%B5%D1%80-%D0%BD%D0%B0-%D0%B0%D0%BB-%D0%BA%D0%B0%D0%B9%D0%B4%D0%B0-%D0%BE%D1%81%D0%B0%D0%BC%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD-%D0%B5-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0%D0%BD-%D0%BF%D1%80%D0%B8-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-%D1%81%D0%B0%D1%89", "text": "Президентът на САЩ Доналд Тръмп обяви в събота, че Хамза бин Ладен, синът на бившия лидер на Ал Кайда, Осама бин Ладен, е елиминиран по време на американска антитерористична операция \"в региона Афганистан / Пакистан\", според Ройтерс. \"Загубата на Хамза бин Ладен не само лишава Ал Кайда от важни лидерски умения и символична връзка с баща му, но подкопава важните оперативни дейности на групата\", се казва в изявлението на Белия дом. През юли трима американски служители съобщиха, цитирани от NBC, че във Вашингтон има информация, която е потвърдила смъртта на високопоставения в Ал Кайда, Хамза бин Ладен. Смята се, че Хамза е роден около 1989 г. в Джида, Саудитска Арабия и е издирван от ФБР за връзки с терористични групи. През януари 2017 г. Вашингтон нарече Хамза „специално определен глобален терорист\" (SDGT), за „активно участие в тероризма\" и представляващ „риск за националната сигурност\". В резултат на това всички активи на Бин Ладен в САЩ бяха блокирани и конфискувани. Хамза бин Ладен направи последните си публични изявления пред медийния клон на Ал Кайда през 2018 г., заплашвайки да нападне Саудитска Арабия и призова за свалянето на монархията в тази страна, но оттогава няма информация за наследника на Осама.", "date": "2019.09.16", "title": "Синът на бившия лидер на Ал Кайда Осама бин Ладен е елиминиран при операция на САЩ"}
{"url": "http://www.classa.bg/%D1%81%D0%B2%D1%8F%D1%82/item/399843-%D1%81%D0%B0%D1%89-%D0%B8-%D0%B8%D0%B7%D1%80%D0%B0%D0%B5%D0%BB-%D0%B3%D0%BE%D1%82%D0%B2%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B2%D0%B7%D0%B0%D0%B8%D0%BC%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0", "text": "Президентът на Съединените щати Доналд Тръмп заяви на личния си акаунт в Twitter, че води преговори с министър-председателя на Израел Бенямин Нетаняху, за споразумение за взаимна отбрана между двете държави. \"Говорих по телефона днес с премиера Нетаняху, за да обсъдя възможността за напредък по Договора за взаимна отбрана между Съединените щати и Израел, който допълнително ще укрепи огромния съюз между нашите две страни\", каза президентът. Американският президент добави, че се надява да продължи да обсъжда въпроса с Нетаняху след парламентарните избори в Израел, като очевидно намекна, че настоящият израелски премиер ще спечели тези избори. \"Надявам се да продължа тези дискусии след изборите в Израел, когато се срещнем в ООН по-късно този месец\", завърши Тръмп. Парламентарните избори в Израел ще се проведат този 17 септември. На тях настоящият израелски премиер ще се изправи срещу своите съперници, лидерите на партията \"Синьо-бели\", Бени Ганц и Яир Лапид. Международният журналист и анализатор Пабло Джофре Лиал посочва, че този пакт за взаимна отбрана между САЩ и Израел означава формализирането на „реалността от десетилетия\" и това от своя страна отразява „близкото приятелство\" между Тръмп и Нетаняху. Експертът смята също, че в случай, че израелският лидер не бъде преизбран, отношенията със САЩ няма да бъдат засегнати, тъй като всички, които кандидатстват, са съюзници на Вашингтон. \"Няма да има промени. Изборите в Израел са просто за смяна на главата, която е начело, но политиката по отношение на Сирия, Ливан, Палестина, окупацията и колонизацията на подтеритории ще продължи да бъде основата на всички израелски администрации \", подчертава той. Като част от предизборната си кампания, на 10 септември Нетаняху обеща да анексира долината на Йордан на окупирания Западен бряг, в случай че спечели изборите. Нетаняху предупреди, че тези стъпки ще бъдат предприети в координация с администрацията на президента на САЩ Доналд Тръмп. От своя страна палестинският президент Махмуд Абас заяви, че всички споразумения, подписани с Израел, ще приключат, ако премиерът Нетаняху изпълни обещанието си за анексиране на долината на Йордания. \"Имаме право да защитаваме правата си и да постигаме целите си с всички налични средства, независимо от последствията, тъй като решенията на Нетаняху противоречат на резолюциите на ООН и международното право\", каза палестинският лидер.", "date": "2019.09.16", "title": "САЩ и Израел готвят договор за взаимна отбрана"}
{"url": "http://www.classa.bg/%D1%81%D0%B2%D1%8F%D1%82/item/399844-%D0%BF%D0%BE%D0%BC%D0%BF%D0%B5%D0%BE-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%B8%D1%80%D0%B0%D0%BD-%D0%B7%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D0%B4%D1%80%D0%BE%D0%BD%D0%BE%D0%B2%D0%B5-%D0%B2%D1%8A%D1%80%D1%85%D1%83-%D1%80%D0%B0%D1%84%D0%B8%D0%BD%D0%B5%D1%80%D0%B8%D0%B8-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Държавният секретар на САЩ Майк Помпео обвини Иран, че тази събота е извършил атаки с дронове срещу две рафинерии в източна Саудитска Арабия. Офанзивата се проведе срещу съоръжения на саудитската компания Aramco в близост до градовете Абкайк и Хурайс. Някои експерти казват, че атаките са намалили производството на петрол в страната почти наполовина. \"Техеран стои зад около 100 атаки срещу Саудитска Арабия ... В разгара на всички призиви за деескалация, Иран започна безпрецедентна атака срещу енергийните доставки в света\", каза Помпео. Преди това обаче бунтовническите сили на Хутите в Йемен бяха претендирали за авторството на атентатите и обещаха да засилят атаките си срещу Саудитска Арабия. Бунтовниците Хути извършиха през последните месеци няколко безпилотни атаки срещу летища и петролни съоръжения на Рияд, който ръководи военната коалиция, която държи Йемен под обсада през последните години. Помпео заяви, че иранският президент Хасан Рохани, както и неговият външен министър Мохамед Джавад Зариф \"претендират, че се включват в дипломацията\", докато страната му извършва такива офанзиви, според Вашингтон. \"САЩ ще работят с нашите партньори и съюзници, за да гарантират, че енергийните пазари остават добре снабдени и че Иран е отговорен за тази агресия\", добави той. Някои сенатори републиканци използваха повода, за да призоват за военни действия срещу Иран.", "date": "2019.09.16", "title": "Помпео обвинява Иран за атаката на дронове върху рафинерии в Саудитска Арабия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399826-%D0%B7%D0%B0%D1%89%D0%BE-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B5-%D0%BF%D0%BE%D0%B6%D0%B5%D0%BB%D0%B0-%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D1%82%D0%BE%D0%B7%D0%B8-%D0%B7%D0%B0%D0%BA%D0%BE%D0%BD", "text": "Защо закриват общински болници? Никой не закрива частните болници обаче? Защо частните болници стават все повече? Защо фалират общински болници? “Кучето е заровено” в закона на Иван Костов през 1997 г., който закон превърна болниците в търговски дружества, а здравето стана стока. Така в болниците на първо място е печалбата, пък пациентите и болестите им…      Лекари на Златните пясъци поискаха 700 лв. за изваждане на рибена кост от гърлото на 5-годишно дете. Това става в частния център на болница “Св.Анна” – Варна. Доц.д-р Петко Маринов –  Не са лекари. Не са човеци. Алчни и безмилостни търговци. На кого дължим нахлуването на търговците в болниците? Помните ли? На Иван Костов, който чрез закон превърна болниците в търговски дружества, а здравето стана стока. Така в болниците на първо място е печалбата, а пациентите и болестите им…. Оттогава – 1997 г. , та досега нито една партия не пожела да премахне търговските дружества от болниците.            Проф. Генчо Начев е най-богатият болничен директор у нас или поне това показват годишните декларации на управителите на лечебни заведения, които работят с НЗОК. Шефът на столичната „Св. Екатерина“ притежава 15 апартамента и къщи, 514 декара гора и три коли, като едната от тях е Порше. Кардиохирургът е декларирал налични 70 000 лева, а на влог държи 4 млн. лева, 350 000 евро и 567 000 долара. Отделно проф. Начев притежава дялове от дружества, вложил е над 1 млн. лева в инвестиционни фондове и има акции в три поликлиники в Унгария, Полша и Хърватска, съобщава Skener.news. Сред заможните доктори е и новият управител на НЗОК д-р Дечо Дечев, чиято декларация пред Комисията за противодействие на корупцията и отнемане на незаконно придобитото имущество (КПКОНПИ) за миналата година е в качеството му на шеф на УМБАЛ „Св. Иван Рилски“. Д-р Дечев има депозити у нас и в чужбина от 237 000 лева и 260 000 евро, кара Рено Каптюр и има мезонет в Гърция. Шефът на здравната каса си е купил през 2017 г. магазин в София, притежава още два апартамента и къща с двор в столицата, както и три къщи в селата Рибарица, Чехларе и Негушево. От липса на имоти не може да се оплаче и директорът на УМБАЛ-Бургас д-р Бойко Миразчийски. Той е декларирал, че притежава 27 имота, повечето от тях придобити през 2015 и 2016 г. Три от тях са апартаменти в Бургас, има и три апартамента в Свети Влас, както и шест – в Сандански. Д-р Миразчийски има и 26 ниви, четири джипа, участва в дружества и фирми и влага в инвестиционни и пенсионни фондове. Иначе на депозит държи 54 000 лева, а наличните му средства са близо 50 000 лева. Д-р Валентин Игнатов, който е директор на варненската „Св. Марина“, има 5 апартамента във Варна, 4 коли, вложения в инвестиционни фондове за 53 000 лева и депозити от 295 000 лева и 57 000 евро. Шефът на „Майчин дом“ доц. Иван Костов също не е беден. Той може да се похвали с апартамент в София, вила във Владая, налични 102 000 лева, влог от 463 000 евро, но и заем от 220 000 лева. На този фон директорът на Правителствена болница проф. Любомир Спасов има финансови проблеми със своите едва 140 000 лева на влог и заем от 650 000 лева. Сред не особено богатите е и шефът на Александровска болница доц. Костадин Ангелов, който е декларирал налични едва 28 200 лева, влог от 7654 лева, две коли, един апартамент в столицата с гараж, парцел и складово помещение. Директорът на столичната „Св. Анна“ д-р Славчо Близнаков има по един апартамент в София и Дупница, три стари коли и депозит от 262 671 лева. Колегата му проф. Карен Джамбазов, който ръководи най-голямата болница у нас – пловдивската „Св. Георги“, пък има налични 20 000 лева и влог от 31 733 лева. Проф. Джамбазов обаче е вложил и 126 000 лева в инвестиционни фондове и връща заем на сина си от 160 000 лева. Директорът на „Св. Георги“ притежава апартамент и парцел в Пловдив и кара чужд Мерцедес. Шефът на „Пирогов“ проф. Асен Балтов може да се похвали с апартаменти в София и Арапя и налични 40 000 лева. Освен това Балтов е депозирал 21 000 лева и 78 450 евро, а в инвестиционни фондове има 33 000 лева. Директорът на спешната болница обаче има и един ипотечен и два потребителски кредита, както и лизинг за кола и 5 кредитни карти. Началникът на ВМА проф. Венцислав Мутафчийски има два апартамента в София, през 2015 г. си е купил БМВ, а през 2016 г. – Тойота. Проф. Мутафчийски държи на влог 77 000 лева и 54 000 евро, но изплаща потребителски кредит от 30 000 лева. Председателят на сдружението на частните болници и собственик на столичната „Св. Богородица“ д-р Николай Болтаджиев разполага с налични 150 000 лева и 190 000 евро, има и депозит от 203 000 лева и 600 евро. Повечето колеги на д-р Болтаджиев от частните лечебни заведения обаче са „забравили“ да подадат в срок имотните си декларации пред   (КПКОНПИ). Общо 69 директори на клиники са пропуснали да се отчетат, сред тях е и шефът на „Софиямед“ д-р Йордан Пелев. / 19MIN.BG", "date": "2019.09.16", "title": "Защо НИТО ЕДНА ПАРТИЯ не пожела да отмени този закон ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399827-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D1%81%D0%B8-%D0%BE%D1%82%D0%B8%D0%B2%D0%B0-%D1%81%D0%BF%D0%B8%D1%82%D0%B5-%D0%BB%D0%B8-%D1%81%D0%BF%D0%BE%D0%BA%D0%BE%D0%B9%D0%BD%D0%BE,-%D0%B4%D0%B5%D1%86%D0%B0", "text": " пееха през 1990 г. новородените в разпадните процеси на съветската перестройка „демократи“ и „либерали“ у нас. И пренасочиха посоката на развитие на страната към неолиберален капитализъм, представян като „демокрация“. Започнаха да обясняват как досега сме се били отклонили от магистралния път на историята, вървели сме към някаква „утопия“, а сега тръгваме в истинското направление – „демокрацията“. Всъщност това не бе „демокрацията“, а „либералната демокрация“, тъй като   което трябваше да защити, бе правото на частна собственост, т.е. на капитализъм. В този смисъл това е не каква да е, а буржоазна демокрация, предназначена да служи за защита на частните собственици. И колкото повече частна собственост имаш, толкова си по-свободен и с повече възможности. Реалната, за разлика от формалната либерална демокрация, зависи от това каква е твоята икономическа власт, а оттук – и възможността да подкупваш, лобираш, финансираш избори, да създаваш клиентелистки мрежи, да купуваш партии и политици. Тя позволява обаче по-голямата част от обществото да остане и без частна собственост. Като дава илюзията, например на хиляди бездомници и клошари, родени от капитализма, че са „свободни“ и живеят в най-доброто възможно общество. В този смисъл тя е формална демокрация. Всички имат формално равни права, но този, който има един милион, е с един милион пъти повече възможности и власт от този, който има 1 лев в джоба си и няма сметка в банката. И зад виковете „демокрация“ идеята бе всъщност да се скрие как обществото ще се раздели на 1%, за които наистина има „демокрация“, и останалите, които си мислят че има такава. Как у нас три десетилетия по-късно обществото ще се раздели на 916 милионера и 60% българи, които нямат нищо за спестяване, живеят на принципа  “ . Тези, които пееха обаче „Спете спокойно, деца“, не го обясняваха на „децата“ тогава и те спокойно спяха. По същото време един слабо известен американски автор, наречен Франсис Фукуяма, стана световно име, като написа статия и книга за  и  даде в световен план сигнал, че либералната демокрация е най-висшето състояние на историята, към което такива като нас вървят. А Америка вече го е стигнала и останалите трябва да гледат и слушат нея, и да правят същото. Не знам дали той или някой от възторжените му последователи у нас е чел „Държавата“ на Платон. Там за първи път се дискутира темата за демокрацията и на опита на древна Атина този древен знаменит мислител показва как тя води до хаос и разпад, до появата на това, което днес наричаме   и как се изражда в това, което той нарича  А у нас пееха   Смениха името на страната от „Народна република България“ на „Република България“, защото по-рано властта не била реално в ръцете на народа и наименованието заблуждавало, а сега те щели да я направят наистина такава. И децата заспаха спокойно, а новородените от перестройката „демократи“ и „либерали“ ни поведоха към светлото „демократично“ бъдеще, взривявайки и разграбвайки създаденото от социализма, като се почне от мавзолея, мине се през ликвидацията на селското стопанство, през стотици закрити и превърнати в руини училища и се стигне до ликвидацията на по-голямата част от индустриалните предприятия. В резултат на това ликвидираното българското село е опустошено и хиляди села са на изчезване. То вече не храни българите, а над 80% от храните идват отвън. Дори традиционния български чесън внасяме от Китай. В резултат на това също стотици хиляди инженери, учени, технически специалисти у нас загубиха работата си в ликвидираните индустриални предприятия и умряха в бедност или избягаха да търсят оцеляване в далечна чужбина. Всъщност докато си мислехме, че вървим в една посока, разрушавайки и разграбвайки създаденото от социализма, неолибералният капитализъм вървеше в противоположната – тази на упадък на демокрацията. През последните години хиляди автори говорят за криза, упадък, разпад на либералната демокрация. Наскоро, на годишната конференция в Лисабон на Международното общество на политическите психолози, професор Шон Розенберг стресира аудиторията с   (1). В своята статия   Джон Уийкс говори, че „ “ и води така до „ “. И още: „ .“(2) Затова ако напишете в Гугъл на английски „упадък на демокрацията“ ( ), ще видите над 2 350 000 резултата, а за „демокрацията умира“ ( ) – над 228 000. И няма как да не се пише за това.     Броят на списание   от май/юни 2018 г. е озаглавен   А според последното световно изследване (от 2018 г.) на така нар.  , което се провежда от британската организация  Economist Intelligence Unit и сравнява състоянието на демокрацията в 167 държави в света, САЩ не са даже между първите 20. Те са на 25-о място сред групата на държавите с „недостатъчна“ или „увредена демокрация“. Но България е още по зле – на 45-то място (3). Това констатира в своя последен   в тази област един от известните либерални мозъчни тръстове –„Фрийдъм хаус“. От началото на 1970-те години той прави ежегодни изследвания и публикува доклади за състоянието на либералната демокрация по света (4). В последните 13 години според изследванията този упадък се отчита във всеки регион на света, включително и в САЩ. Периодичните избори се изпразват от съдържание  в резултат на манипулаци и измами, тъй като управляващите държат медиите и избирателните системи в ръцете си. Само през последните три години индикаторите за свободно проведени избори показват рухване два пъти в глобален план.  В 31 държави управляващите лидери са променили избирателните системи така, че да могат да си осигурят задържане на властта и след поредните избори. Свободата на изразяване и преследването на журналисти и интелектуалци за техните възгледи са във възход  в десетки страни в света. Между 2005 и 2018 г. страните, които формално „не са свободни“, са нараснали с 14 % и от 23% са станали 37%. Кризата на доверието към съществуващата политическа и икономическа система  в тези страни се е засилила. Самата Америка, която организираше „хуманитарни интервенции“ и цветни революции, за да наложи „демокрацията“ по целия свят, се намира на 57-мо място от 87 държави по „индекса на свободата“, чрез който се мери състоянието на либералната демокрация. В статия под заглавие   в световно известното американско списание „Форин ъфеърс“ Дан Слейтър пише: „  (5) Всъщност още преди пет години, през 2014 г.,   стигна до заключението, че Множество индикатори показват, че икономическите елити и организирани групи, представящи бизнес интереси, имат водещо влияние върху политиката на американското правителство, докато средният гражданин и организациите, които той създава, имат малко или по същество никакво въздействие (6). „Америка е олигархия“, ни казват учените от един от водещите университети в Америка и в света. Същата Америка, която с така нар.   избиващи хиляди хора, и с цветни революции разнасяше „демокрацията“ по целия свят. Принстънският университет в САЩ показа, че това е една лъжа и измама и фактически те разнасят по света своето олигархическо господство, а нашенските „демократи“ са наивници или интересчии, които ги подпомагат в този процес. Самият американски народ не вярва в либералната демокрация.   през юли 2018 г. показва, че само 16% от американците смятат, че техният глас в изборите има някакво значение. И само 4% мислят, че правителството се вслушва в тяхното мнение (7). А нали демокрацията беше власт на народа? Къде е тогава демокрацията? Значи формално има демокрация, а реално това е олигархия, както смятат учените от Принстънския университет. Но де да беше така само в Америка! Скорошно проучване не къде да е, а  , където високоплатени чиновници и евродепутати служат на   показва, че само 35,6% от белгийците имат доверие в политиците, а 74% смятат, че политическата система, в която живеят, ги прави безсилни (8). Но нали децата у нас трябваше да спят, защото   защото ще бъдем  защото вече народът ще управлява, властта ще е в негови ръце и ще цъфнем и вържем? Оказва се, че дори в страната, от която още след Освобождението вземаме модел на демокрацията в първата българска конституция, хората не смятат, че тя работи. Проблемът е, че капитализмът създава формално демокрация в спокойни за него времена, когато нямаме силно изострени вътрешни и външни противоречия. Засилването на противоречията вътре в държавите между формалното равенство в правата и реалното социално-икономическо неравенство, паралелно с изострящите се междудържавни противоречия водят до това, че и създава режими, в които олигархията директно взима властта чрез съответни фашизоидни, нацистки, авторитарни режими. Това вече е било и след Първата световна война до 1950-те години в много страни в света. Още след 1923 г. у нас започнаха да горят и обезглавяват знаменити интелектуалци като   а Антон Страшимиров констатира как при този капитализъм   Всъщност същото ще срещнем  и през целия ХХ век и след това в страни, в които капиталът е заплашен. Типичен пример е Чили, където на капитала не му хареса либералната демокрация и организира с помощта на световния хегемон военен преврат, изтрепал хиляди хора.  В такава посока върви капитализмът и сега. за идеите в техните глави, защото били   Във водещи медии има списъци на хора, които трябва или не трябва да се канят. Позната журналистка ми разказваше, че във вестника, в който работила, имало дори списък на фолк певците, за които може, и за тези, за които не може да се пише. По индекс на свобода на медиите сме на 111 място в света, докато година преди влизането ни в ЕС, през 2006 г. сме на 36-то място. Влизането в ЕС и консумирането на   ни е направило много по-несвободни. Много по-голямо е днес и социално-икономическото неравенство. Влязохме, за да вървим напред, а и в демокрацията, изразена чрез свободата на медиите, и в олигархизацията, изразена чрез нарастващото неравенство, сме вървели назад. Бе променено финансирането на партиите и вече който има повече пари директно ще печели изборите. Скорошно изследване на френските избори от 1993 г. насам показва, че   средно на един гласоподавател (9). Който има повече пари, ще печели изборите и ще си бъде постоянно на власт. Пари имат тези, които държат властта и могат да привличат повече корупционни средства и да влизат в различни клиентелистки и лобистки връзки с богатите, които плащат. Както е при олигархиите. При нас това се съчетава и с минимизиран суверенитет, с компрадорски тип политики. Неолиберален капитализъм означава, че масите се ръководят от пазара и печалбата, а демокрация – че управлението е на хората, от хората, за хората. На народите, от народите, за народите! А при минимизирания суверенитет у нас нещата се управляват не само от пазара и печалбата, а и от външни сили и  Но както виждаме, и в Белгия нещата не са добре. И при новия „голям брат“ САЩ не са. И не само там. И у нас това е само начален симптом на глобална тенденция, при която кризисният капитализъм все по-малко може да използва либералната демокрация като фасада, която да му гарантира успешно развитие по-нататък. Той ще ражда нови версии на дигитален фашизъм, неофашизъм, авторитаризъм, неофеодализъм с тотален контрол и манипулация чрез електронните медии върху данните и съзнанието на всеки човек. А приспаните преди 30 години „деца“ няма бъдеще, ако не се събудят.        ", "date": "2019.09.16", "title": "Либералната демокрация си отива. Спите ли спокойно, деца?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399828-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D0%B1%D1%81%D1%8A%D0%B6%D0%B4%D0%B0-%D1%81-%D0%B4%D0%B5%D1%81%D0%BD%D0%B8-%D0%BF%D0%B0%D1%80%D1%82%D0%B8%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%81%D0%BE%D1%84%D0%B8%D1%8F", "text": "Днес, 16 септември 2019 г., от 12.00 часа, гражданският кандидат за кмет Мая Манолова ще обсъди с представители на дясно-центристки формации гражданска платформа за управление на столицата.     Срещата е по инициатива на Движение България на гражданите, Земеделски народен съюз, Път на младите и НДСВ. Събитието ще се състои на ул. „Веслец“ №13.", "date": "2019.09.16", "title": "Мая Манолова обсъжда с десни партии гражданска платформа за управление на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399829-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%80%D1%8A%D0%BA%D0%BE%D0%B2%D0%BE%D0%B4%D0%B8-%D1%80%D1%83%D1%81%D0%BA%D0%B8%D1%8F-%D1%88%D0%BF%D0%B8%D0%BE%D0%BD%D0%B0%D0%B6-%D1%83-%D0%BD%D0%B0%D1%81,-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B3%D0%BE-%D0%B8%D0%B7%D1%80%D0%B8%D1%82%D0%B0%D0%BC%D0%B5", "text": "Ръководител на руския шпионаж в България е руският посланик. Той ръководи това разузнаване. Русофилията е платена в България, тя не е по любов. Има обективни данни за това коя държава кое геополитическо направление обича. Колко от нашите деца учат на Запад и колко в Русия? В Русия учат 418 деца, а на Запад над 12 000 студенти. За работа са издадени над 100 хил. визи на български студенти. А кажете ми къде е тази русофилия у нас, заяви бившият външен министър Соломон Паси, цитиран от \"Епицентър\".     „На големия въпрос има ли в България руски шпиони, отговорът е да, има. Само в руското посолство те са около 68 човека. Извън руското посолство има над 100 шпиони. Те са може би около 200-300 под пагон, а колко не са под пагон, това е трудно да се каже. Има такива хора и това трябва добре да се знае”. Това заяви бившият министър на външните работи Соломон Паси в предаването „Събуди се\" по Нова телевизия. По думите му, у нас има и американски шпиони.      „Разликата между руските и американските шпиони е, че американските са акредитирани. Единият е акредитиран към Държавната агенция по разузнаване, другият е акредитиран към ДАНС, третият е към „Борба с организираната престъпност”, четвъртият към МВР и т.н. Това са партньорски служби, това не са хора, които са дошли да шпионират в България. Тези американци са дошли да работят заедно с българските специални служби”, коментира Соломон Паси. Според него руската шпионска мрежа у нас е била активирана много силно около сделката с F-16. „Руската шпионска мрежа даде всичко от себе си, за да провали сделката. Включително и депутатите, които искаха оставката на министър Каракачанов, са на служба към руското разузнаване”, каза още той.     „Борбата между руското разузнаване и Запада се случва в България и точно затова е важно НАТО да приоритизира своята битка с този шпионаж по различните оси на тази битка, сред които са дезинформацията, фалшивите новини и пропагандата”, категоричен е Соломон Паси.     Аз два пъти съм имал проблем с прокуратурата. През 2005 г. ме обвиниха в шпионаж в полза на чужда държава, защото бяхме спрели възможността руската държава да дешифрира нашите шифрограми. Вторият път бях привикан в прокуратурата заради публично интервю в НТВ, в които казах какво трябва да се направи в Сирия. Питаха ме защо съм имал такова мнение. Моите душмани сега са ги погнали, коментира бившият външен министър. Според него, \"ако имаме дупе да се опълчим на руското разузнаване, можеше да изгоним руски шпиони около аферата Скрипал. Трябваше да привикаме руския посланик и да го изритаме. Той може да бъде обявен за персона нон грата. И това е дипломатически ход, който имаме право да използваме\".", "date": "2019.09.16", "title": "Соломон Паси: Руският посланик ръководи руския шпионаж у нас, трябваше да го изритаме"}
{"url": "http://www.classa.bg/%D1%81%D0%B2%D1%8F%D1%82/item/399830-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B0-%D0%B1%D0%B8%D0%B2%D1%88%D0%B8%D1%82%D0%B5-%D1%82%D0%BE%D0%BF-%D1%88%D0%BF%D0%B8%D0%BE%D0%BD%D0%B8", "text": "Преди две години ЦРУ изтегля от Москва ключови свои агенти. Какъв живот водят шпионите, след като ги разконспирират и върнат обратно? Бивш съветник на Доналд Тръмп и познавач на тайните служби разказва:       Сътрудник на Кремъл, работил в продължение на години за ЦРУ в Москва, е бил изтеглен през 2017 от руската столица, съобщиха CNN и \"Ню Йорк Таймс\". И досега не е известно защо е бил изтеглен агентът: от опасения, свързани с небрежния подход на Тръмп към секретните сведения или защото е щял да бъде разкрит. Впоследствие се чуха предположенията, че името на шпионина е Олег Смоленков - сътрудник на Кремъл, работил за външнополитическия съветник на Путин.     Ако той наистина е бил агентът на ЦРУ, по-сетнешният му живот в САЩ би бил безпроблемен. \"Семейството живееше затворено\", казва цитираният от \"Ню Йорк Таймс\" Грег Тали, чийто дом е срещу този на Смоленков. Предполага се, че бившият агент е купил къщата под истинското си име. Но медийният шум очевидно е смутил семейството: съседите разказват, че те набързо напуснали дома си след първите журналистически посещения. Директорът на международния Музей на шпионажа във Вашингтон Крис Коста е запознат с цялата история. Самият той е бивш сътрудник на тайните служби с над 30-годишен опит: работил е на ръководна позиция в Националния съвет по сигурността и е бил специален съветник на Доналд Тръмп. \"Защита от убийство\" Според Коста, някои детайли от историята на Смоленков не звучат твърде правдоподобно. \"Не разполагам с информация от първа ръка, но имам опит от сходни ситуации\", казва Коста. Той е учуден от факта, че предполагаемият агент на ЦРУ си е купил къщата без да крие истинската си идентичност. Макар че, както пише \"Вашингтон пост\": \"Американското правителство със сигурност полага усилия да опази агентите си от убийство и атентати\". Когато първите журналисти откриват къщата на Смоленков, те са заговорени от непознати мъже, чакащи в кола край жилището, които се представили за приятели на домакините. Дали къщата не е служила като клопка за залавянето на потенциални наемни убийци, изпратени от Москва? \"Изключително невероятно\", смята Коста и добавя: \"това би било крайно нетипично\". Той е скептичен и относно истинността на цялата история за вероятния топ-шпионин от Кремъл. Коста припомня и думите на външния министър Майк Помпео, който заяви, че повечето статии по въпроса, които прочел, били фактологически неверни. Животът след това Колко сигурен е животът на един агент на ЦРУ в Москва след като е бил разконспириран и се е завърнал в САЩ? И предприемала ли е Москва опити да убива на американска земя хора, смятани от Кремъл за \"предатели\"? \"Хубав въпрос\", отвръща Коста. Бившият генерал от КГБ Олег Калугин, който емигрира в САЩ и бе осъден в Русия задочно, разказал на Коста, че \"нито съветските, нито руските тайни служби са правили опит да извършат нещо подобно в Съединените щати\".         С други думи, агентите от Русия могат да се чувстват сигурни в САЩ - много повече, отколкото в която и да било друга западна държава. Но това не означава, че руските тайни служби няма да направят такива опити в бъдеще. Във Великобритания вече бе извършен атентат срещу бившия руско-британски двоен агент Сергей Скрипал. А каква е съдбата на един агент, след като е бил изтеглен обратно? „Практиката е винаги една и съща\", обяснява шефът на шпионския музей във Вашингтон: \"Прехвърлят хората в САЩ или във Великобритания, след което те продължават да консултират тайните служби\". В повечето случаи обаче се налага смяна на името и на идентичността. \"Познавам някои, които водят относително нормален живот. Но не и под истинското си име\", посочва Коста. А могат ли да водят луксозен живот? \"Не бих казал\", казва експертът. Преди няколко години той организирал среща на бивши агенти в дома си. \"Мисля, че животът им не е никак бляскав. В САЩ те, разбира се, живеят по-добре, дотолкова, доколкото мнозина от тях са избягали от тоталитарни държави. Но новият живот винаги ги поставя пред нови предизвикателства: \"А те са тежки и сурови\". Смъртна присъда В живота на шпионите има и възход, и падение. Класически пример за това, според Коста, е историята на Ким Филби. Той е бил високопоставен агент на британските тайни служби, който в средата на 1920-те години работил за Москва, а по-късно избягал в Съветския съюз, където до края на живота си живял в самота. \"Неговият живот, за който ние разказваме в нашия музей, се развива твърде нещастно: той се пропива и не се чувства приет от обществото.\" Историята на Олег Пенковский завършва още по-зле. \"Той е бил полковник във военните тайни служби на Съветския съюз и - така да се каже - шпионин на Джон Кенеди.\" Съобщенията от Пенковский попадали право на бюрото на американския президент. Именно те позволили на Съединените щати да вземат правилните решения по време на Кубинската криза, изтъква Коста. \"Пенковский обаче не забелязал, че руските служби за борба с шпионажа са на път да го разкрият. През 1963 полковник Пенковский е осъден на смърт, независимо от това, че прави пълни самопризнания.    ", "date": "2019.09.16", "title": "Животът на бившите топ-шпиони"}
{"url": "http://www.classa.bg/%D1%81%D0%B2%D1%8F%D1%82/item/399831-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-,-%D0%BF%D0%BE-%D0%BE%D0%BF%D0%B0%D1%81%D0%BD%D0%B0-%D0%B8-%D0%BE%D1%82-%D1%81%D0%BF%D0%B8%D0%BD", "text": "Тази незабелязана \"епидемия\" е по-опасна дори и от СПИН. Близо половината от страните с най-бързо растящо население в света, имат сериозен проблем със затлъстяването. И всички те се намират в Африка.       Доскоро Африка се смяташе за континент, в който хората масово са обречени на град. Изглежда, че това вече се променя. В последно време затлъстяването се превръща във все по-голямо предизвикателство, особено пред хората с ниски и средни доходи от големите градове. Наднорменото тегло причинява диабет, инсулт и редица  сърдечно-съдови заболявания. Затлъстяването е и сред основните фактори, пораждащи рак. Близо половината от страните с най-бързо растящо население в света, имат сериозен проблем със затлъстяването. И те са тъкмо от Африка. Затлъстяването убива повече хора от недохранването В световен мащаб затлъстяването убива много повече хора, отколкото недохранването, а в Африка болестите, причинени от прекомерно тегло, допълнително товарят бюджета на здравеопазването, което и без това трудно се справя със заразните болести на континента. Затлъстяването е един от основните причинители на диабет Тип II, който се среща във все повече африкански страни. През 2018 г. медицинското списание за диабет и ендокринология “The Lancet” разкри, че от 1980 г. насам разпространението на диабета в Африка се е увеличило с близо 129%.     Проблем е честата консумация на силно преработени от индустрията храни   Група изследователи наскоро предупредиха, че търговската мрежа също допринася за кризата със затлъстяването в Африка. Увеличаващата се средна класа в много африкански държави предпочита да купува преработени храни, богати на захари и мазнини, отколкото да консумира пресни продукти. Данък върху безалкохолните напитки с подсладители Ефективен начин за борба срещу затлъстяването показват в Южноафриканската република, където се опитват да ограничават консумацията на безалкохолни напитки. За целта правителството на страната наскоро прие законопроект за данък върху разхладителните напитки с подсладители. Тази мярка вече имаше известен успех и в други страни. Световната здравна организация твърди, че над 2 милиарда души по света са с наднормено тегло. От тях 650 милиона страдат от тежко затлъстяване. Затова СЗО призова правителствата и международната общност да предприемат спешни мерки срещу тази опасна тенденция. Ако правителствата изиграят своята роля в здравната превенция, рисковете от диабет и други опасни заболявания по света рязко ще намалеят.  ", "date": "2019.09.16", "title": "\"Епидемия\", по-опасна и от СПИН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399825-%D1%81%D0%B0%D0%BC%D0%BE-%D0%BD%D0%B5-%D0%BA%D0%B0%D0%B7%D0%B2%D0%B0%D0%B9,-%D1%87%D0%B5-%D1%81%D0%B8-%D0%BE%D1%82-%D0%BD%D0%B0%D1%88%D0%B8%D1%82%D0%B5", "text": "Който не играе, не печели, е казал класикът Стоичков. Футбол, карти, политика, война - играта си е игра. Правилото обаче има изключение: погледнете стратегията на \"Позитано\" 20 за местните избори и ще установите, че победата, загубата и отговорността за грешните решения стават понятия с безпределно еластични контури. Както гласи форумната мъдрост: Ако Мая Манолова спечели в София, печели цялата БСП (плюс Ивайло Калфин, Татяна Дончева, ДБГ без Зеленогорски и един брой Земеделски съюз). Ако загуби, губи само Мая (feat. Криско и Анелия). Весела Лечева е единственият член на Изпълнителното бюро на БСП, който ще се бори за кметски пост (Велико Търново). Сред действащите депутати, командировани по родните им места, впечатление правят само бившите червени градоначалници - ген. Кольо Милев (Сливен) и Денчо Бояджиев (Разград). Това са единствените кандидати на БСП в големи градове, които поне веднъж в живота си са печелили местни избори и сега се борят за реванш срещу титулярите от ГЕРБ. Стратегията на Нинова \"Не можеш да загубиш, ако никой не разбере, че си участвал\" е приложена с широк размах извън София. Последният хит е предложението на Борислав Гуцанов към БСП-Варна да играе за победа на лидера на конкурентна политическа партия - Костадин Костадинов, ПП \"Възраждане\" - след като всички останали леви кандидати са отказали да имитират битка за власт в третия по големина град в България. Корнелия Нинова едва ли е чужда на мечтата за разгръщане на националсоциалистическото \"ветрило\" под русофило-популистки общ знаменател.     И все пак пораженческото легитимиране на човек, прескочил последователно през структурите на ВМРО и НФСБ, преди да регистрира 6686 гласа за почетното 5 място като кандидат-кмет на \"Атака\" през 2015 г., изглежда като автогол от дузпа. Или хитро отмъщение от страна на Гуцанов заради опита на Нинова да го детронира преди месец. Със или без \"Възраждане\", една трета от кандидатите на БСП за кметове на областни центрове в страната са извънпартийни фактори - бизнесмени, банкери, училищни директори, преподаватели, общински чиновници и др. Тяхната програма-максимум не е нищо повече от отсрамване на левицата за катастрофалния резултат 0:27 от есента на 2015 г. Такива са номинациите в общини като Добрич, Кюстендил, Монтана, Пазарджик или Пловдив , в които БСП не е печелила кметски избори през последните 12 години. Същият подход е избран и по места като Ловеч, Смолян и Видин , които някога левицата държеше под контрол, преди да пропилее позициите си. Всяко допълнително място в Общинските съвети ще се награди с похвала пред строя, гарантиран личен мандат в местния законодателен орган и опция за повишение до партийните листи за Народното събрание, когато се отвори \"прозорецът\" на следващите избори. Всеки балотаж срещу действащ кмет на ГЕРБ по тези места ще се тълкува като извънредно постижение. Всяка извоювана победа ще е исторически героизъм, достоен за вдъхновение на комсомолски поетичен конкурс. Има партийни кандидатури, които влизат в кампанията на олимпийския принцип \"Важно е участието\". Бившият евродепутат Момчил Неков , който не успя да се класира за втора петилетка в ЕП след феномена 15/15, ще играе за кмет на Силистра. Главният редактор на в. \"Дума\" Ивелин Николов е номиниран в Габрово. Вечният лидер на БСП-Кърджали Милко Багдасаров ще се жертва в общината, в която последният кмет-социалист е предал властта през далечната 1991 г. Изборите през октомври/ноември 2019 г. може да са последните в CV-то на Корнелия Нинова като лидер на БСП. На фона на сътресенията в ГЕРБ след раздялата с Цветан Цветанов - символичните успехи на БСП по места ще са цел, за която няма да бъдат пестени средства, независимо колко лоялни, отговорни и \"наши\" ще са \"нашите\" кметове. Проблемът на Нинова е, че твърде много \"местни, свестни и известни\" лица смятат подкрепата от втората по големина политическа сила за токсичен дар, а не за привилегия. Щемпелът БСП продължава да отблъсква колебаещи се избиратели, а собственият електорат се мобилизира все по-трудно заради все по-\"екзалтирания\" тон (по Стефан Данаилов) на кампаниите. Докато \"Позитано\" 20 не реши този базов проблем, играта на власт никога няма да завърши с позитивен резултат.    ", "date": "2019.09.16", "title": "Само не казвай, че си от нашите"}
{"url": "http://www.classa.bg/%D1%81%D0%B2%D1%8F%D1%82/item/399832-%D0%B7%D0%B0%D1%89%D0%BE-%D0%B5%D1%81-%D0%B4%D0%B0-%D1%82%D1%8A%D1%80%D0%BF%D0%B8-%D0%B0%D0%BD%D0%B3%D0%BB%D0%B8%D1%8F", "text": "Преговорите за Брекзит не са концерт по желание, в който британците да си избират само онова, което им харесва. ЕС не бива да им прави повече отстъпки - време е да защитава собствените си интереси.       Европейският съюз не взе твърде активно отношение по политическото самоизяждане, което в момента наблюдаваме в Лондон. Брюксел е готов за преговори, но - противно на британските твърдения - не е променил основната си позиция относно Брекзита. Ако не бъде намерено по-добро решение, ЕС смята да се придържа към договорената сделка за Брекзит, включително и към оспорваното решение за ирландската граница. А този вариант не изключва и възможността за Брекзит без сделка. Не личи европейците да са толкова силно обзети от страх, че да са склонни на нови отстъпки пред Лондон, макар Борис Джонсън и неговите хора неуморно да разправят тъкмо това.     През четирите години след британския референдум за Брекзит Брюксел така и не успя да вземе нещата в свои ръце, макар от това да зависи немалко и за самия ЕС. Никой на континента не желаеше този Брекзит – или поне никой от лицата, които носеха политическа отговорност. Нещо повече дори: предприети бяха някои скромни реформи, които да накарат британците да останат в общността. Но след като британците все пак решиха, че ще напускат, в Брюксел започна голямото чакане: първо Лондон да подаде официална молба за напускане, после да представи официална позиция за преговорите, и накрая парламентът да ратифицира договорената сделка за Брекзит. По принцип ЕС действаше правилно. В крайна сметка всяка страна от ЕС има суверенното право да реши дали иска да бъде част от общността, или не. А при какви точно условия британците желаят да напуснат ЕС – са длъжни да решат самите те. ЕС трябва да ограничи вредите до минимум Това обаче не означава, че европейците имат право да се държат пасивно. Останалите 27 страни-членки имат ясно дефинирани свои интереси и са възложили на ЕК задачата да ги брани. Най-важният от тях е ограничи до минимум вредите от Брекзита. А преговорите за Брекзит не са някакъв концерт по желание, в който британците да си избират само онова, което им се харесва. Мнозина в Лондон все още не са разбрали това, което личи и от спора за ирландската граница: Борис Джонсън очевидно не иска митнически проверки по границата между Република Ирландия, която е член на ЕС, и Северна Ирландия, която е част от Обединеното кралство. От друга страна Джонсън не желае страната му да остава в Митническия съюз. Но това би отворило широко вратите за контрабанда към Общия европейски пазар. И обратното: ако бъде затворена границата, съществува опасност конфликтът в Северна Ирландия да избухне с нова сила. ЕС няма как да е заинтересован от подобно развитие. Затова не е никак чудно, че в преговорите с Лондон така и не се намери по-добро решение от това британците (временно) да останат в Митническия съюз и Общия европейски пазар. Друг основен интерес на ЕС е да има добри отношения с Великобритания след като тя напусне общността. Исторически погледнато, британците винаги са били свързани с континентална Европа - и в добри, и в лоши времена. Ако обаче британците все пак решат да си тръгнат, до голяма степен всичко ще зависи от личността, която ще ръководи британското правителство. Брекзитърите се кълнат, че искат да продължат да си сътрудничат с Европа, но по манталитет повече приличат на модерни пирати, които се опитват да извлекат най-големите ползи за себе си. Опозицията пък се стреми да запази тесните връзки с Европа, най-вече в рамките на Общия европейски пазар. Докато британците са напълно разединени по този въпрос, затова ЕС няма как да им направи адекватни предложения. Нито един от съществуващите модели за отношения с трети страни (например с Швейцария, Норвегия или Канада) не изглежда достатъчно привлекателен за британците, за да се обединят  около него. И в този случай правилото гласи: ЕС трябва да защитава своите достижения. Брюксел не бива да дава на британците повече, отколкото на останалите си партньори. В противен случай би застрашил съществуващите споразумения с тях. Какво ще стане оттук нататък? На първо време обаче е важно какво ще се случи до 31 октомври. По въпроса за ирландската граница напоследък се забелязва известно раздвижване в Лондон, което означава, че е възможно двете страни да се договорят по този въпрос. На това обаче не бива да се разчита, защото британският парламент остава напълно непредвидим. Така че е напълно възможно в началото на идния месец Борис Джонсън да превие глава пред Брюксел и да иска ново удължаване на срока за напускане. Тъкмо по този въпрос обаче има сериозни различия между Берлин и Париж. Ако не настъпят някакви промени по съществото на спора, аргументът на Макрон ще придобие допълнителна тежест: защо ЕС да продължава да „носи на гръб\" една страна, която изобщо не знае какво иска, и дори сама разрушава политическата си система? Това струва твърде много пари, а в най-лошия случай може да  доведе до политически блокади в Брюксел. Британците може би действително трябва да напуснат ЕС, за да разберат какво точно искат. А после биха могли по всяко време да се върнат обратно - стига останалите в ЕС да ги желаят.      ", "date": "2019.09.16", "title": "Защо ЕС да търпи Англия"}
{"url": "http://www.classa.bg/%D1%81%D0%B2%D1%8F%D1%82/item/399833-%D1%81%D0%BD%D0%BE%D1%83%D0%B4%D1%8A%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0", "text": "Бившият сътрудник на американските тайни служби Едуард Сноудън настоява да се сложи край на масовото събиране на данни и на тоталния контрол.  Техническото развитие в интернет, според него, застрашава всички хора.       Преди шест години Едуард Сноудън разкри как американската Агенция за национална сигурност (АНС) е следила огромна част от трафика на данни в интернет, днес той предупреждава, че демократични движения като това в Хонконг могат да бъдат задушени от тайните служби. В интервю за списание \"Шпигел\" Сноудън заявява, че възходът на политици като американския президент Доналд Тръмп и премиера на Великобритания Борис Джонсън или пък на дяснопопулистки формации като \"Алтернатива за Германия\" не бива да се възприема като \"временно отклонение от политическите норми\". \"Политиците и предприемачите навсякъде по света разбраха, че могат да използват технологии, за да влияят на света в още по-силна степен\", казва Сноудън. Опасност за съвременния свят Според него, техническото развитие в интернет представлява и опасност за всеки отделен човек. \"В света на тоталния контрол, в който се наказва всяко нарушение на закона без изключение, всички хора биха се оказали престъпници\", отбелязва Сноудън пред \"Зюддойче цайтунг\".     Той настоява да бъде сложен край на \"масовото събиране на данни\". И това се отнася не само за тайните служби, а и за концерни като Фейсбук и Гугъл. Като начало би трябвало на всеки притежател на смартфон ясно да му се покаже до каква степен се следи всяко негово действие. \"А ако никой не разработи някаква алтернатива, самият аз ще го направя\", заканва се Сноудън в интервю за списание \"Шпигел\". \"Ако Германия реши да ме приеме, това вече няма да се третира като враждебен акт спрямо Съединените щати\", заявява Сноудън пред вестник „Ди Велт\". Това било очевидно за всеки, който \"гледа обективно на историята\", защото Германия поддържа добри и дружески връзки със Съединените щати. САЩ обвиняват Сноудън в държавна измяна, докато неговите защитници го смятат за защитник на личната сфера на хората, поради което са и убедени, че разкритията му не са незаконни. Сноудън обвини Германия и Франция, че до момента не са предприели нищо по неговия въпрос. \"Аз с удоволствие бих приел политическа защита от Германия и Франция и бих подал молба за убежище в някоя от двете страни. Но правителствата се постараха да намерят причини, за да не ме допуснат.\" Сноудън подчертава, че не е публикувал нищо, което да застрашава хората. Завръщането в родината  „ все по-вероятно \" През 2013 бившият сътрудник на американските тайни служби предостави на медиите секретни документи за масовия шпионаж, извършван от американската АНС и от нейния британски аналог - Центъра за правителствени комуникации. По време на бягството си през Хонконг, той искал - както сам казва - да стигне до Еквадор, но се оказал на московското летище, след като американското правителство анулирало паспорта му. Сноудън разполага с разрешение за пребиваване в Русия, което засега е удължено до 2020 година. Както самият той казва, „става все по-вероятно един ден да се завърна обратно\". Някогашното обвинение, че е застрашил националната сигурност, вече показа пълната си несъстоятелност, твърди Сноудън.    ", "date": "2019.09.16", "title": "Сноудън предупреждава..."}
{"url": "http://www.classa.bg/%D1%81%D0%B2%D1%8F%D1%82/item/399834-%D0%B1%D0%B5%D0%B7-%D0%B1%D0%B5%D0%BD%D0%B7%D0%B8%D0%BD%D0%BE%D0%B2%D0%B8-%D0%BF%D0%B0%D1%80%D0%B8", "text": "Германия се чуди как да ограничи безкрайния поток от автомобили и замърсяването на въздуха в градовете. В други страни вече са го постигнали. Ето три много интересни примера от Европа.         Норвегия и нейните електромобили Норвегия е страната на електромобилите и то в световен мащаб! В никоя друга държава делът им сред новите автомобили не е толкова голям. През първото тримесечие на тази година почти всяка втора закупена кола е била с електрически мотор. При това в тази статистика не са отчетени колите с хибридно задвижване.     Бурният ръст се дължи на ясна политическа стратегия: Норвегия взе решение от 2025 година нататък изобщо да не регистрира нови автомобили, които имат двигатели с вътрешно горене - заради защитата на климата. В името на тази цел правителството оказва значителна подкрепа при покупката и обслужването на този вид коли.   През първото тримесечие на 2019 почти всяка втора закупена кола е била с електрически мотор   Данъчните преференции, например, са толкова високи, че компенсират по-високата цена и електромобилите се оказват по-евтини от останалите коли. Освен това собствениците на електромобили имат редица привилегии - например да  ползват бус-лентите, да плащат по-ниски такси за винетки и за паркиране в градовете. Междувременно дори се налага известно ограничаване на тези привилегии, тъй като електромобилите станали прекалено много. Но техният брой може да бъде голям, само ако мрежата от колонки за зареждане е достатъчно гъста. Норвежката държава се е погрижила и за това - не само в градовете, а и по извънградските пътища на всеки 50 километра има колонки за бързо зареждане, което трае по-малко от час. Швейцария и нейните влакове Никоя друга държава не залага толкова на железниците, колкото Швейцария. И това е политика, провеждана целенасочено от десетилетия. Наред с Чехия, Швейцария има най-гъстата железопътна мрежа в света. При население, възлизащо на осем милиона, ежедневно с влаковете пътуват един милион - много висок показател.   Цените играят роля: пътуването с влак в Швейцария не е прекалено скъпо   Тайната на успеха на швейцарските железници е не само голямата точност, но и добрата координация между влаковете и автобусите. А ако случайно някой влак закъснее, с това закъснение веднага биват съобразени разписанията и на другите превозни средства. В Швейцария освен това не допускат да има конкуренция между автобусите за далечно пътуване и влаковете. Ценовата политика също играе роля - пътуването с влак в Швейцария не е прекалено скъпо. С така наречената карта „Halbtax\" (т.е. на половин цена) се пътува много изгодно за по-малко от 200 франка на година. А фактът, че близо 2,5 милиона граждани ползват тези карти абонаментно е повече от красноречив.   Холандия и нейните велосипеди   Който е ходил в Амстердам, знае кое превозно средство играе главната роля там   Който е ходил в Амстердам, знае кое превозно средство играе главната роля там: колоездачите са просто безчет. Това не винаги е било така: и там, както в много други страни, автомобилите първоначално почти изместват велосипедите. Това развитие трае до 1970-те години, когато петролната криза и големият брой катастрофи стават причина за триумфалното завръщане на колелото. Към това се прибавя и съзнанието, че околната среда и климатът се нуждаят от защита. Над една четвърт от разстоянията в Холандия се изминават на две колела - следствие от последователно водената транспортна политика, залагаща на екологичното развитие. Няма да е преувеличено да се каже, че в Холандия велосипедите са с предимство пред автомобилите. Залага се и на бързината - друго ясно предимство на това превозно средство в големите градове. Извънградските велоалеи по правило са отделени от автомобилните ленти, често са двупосочни и достатъчно широки, че да позволяват и изпреварване, и паралелно каране. В градовете велосипедистите на много места се ползват с предимство. По много улици паркингите бяха премахнати, за да се отвори място за велоалеи. А пътните табели и знаците, по които се ориентират велосипедистите, са толкова добре направени, че няма никаква нужда от карта или навигация. Най-новият проект в Холандия е за изграждането на скоростни велоалеи. В момента те се планират и строят навсякъде - с колкото може по-малко \"препятствия\" от типа на светофари или кръстовища, със собствени тунели и мостове. По този начин ще могат бързо да се изминават разстояния   между 10 и 30 километра. Все пак не бива да се забравя, че Холандия сама по себе си има едно много голямо предимство в очите на онези, които се движат с велосипед - страната е почти изцяло равнинна.  ", "date": "2019.09.16", "title": "Без бензинови пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399815-%D1%81%D0%BA%D0%B0%D0%BD%D0%B4%D0%B0%D0%BB-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%BF%D0%BE%D0%BF-%D1%84%D0%BE%D0%BB%D0%BA%D0%B0", "text": "В поп фолк бранша рядко е спокойно и безоблачно, особено пък когато завистта и жаждата за слава на всяка цена вземат връх. Поредното потвърждение вече чука на вратата!   Светлина върху него пусна фолкдивата Бони, която се оплака, че е била нагло и безочливо окрадена, след като в сайтовете за видео споделяне изтече звукозаписен файл с колаборация, в която певицата уж участва, което не е така.     \"Скъпи приятели,  в публичното пространство се разпространява звукозапис, видеоклип с изображения с моя лик от недобросъвестни лица. Записът е с моя вокал и се твърди, че имаме съвместен проект. Същото не отговаря на истината\", споделя атрактивната певица в писмо до медиите.   \"Не съм давала съгласие лика, гласа и името ми да бъдат използвани за реклама, на когото и да било. Въпросните лица използват моята популярност с цел реклама. Всяка рекламна форма, трябва да бъде законна, благоприлична и вярна.      Отговорността за съдържанието на заявената реклама и съответствието на текста и изображението към нея следва да са съобразени с нормативните разпоредби на българското законодателство, в противен случай би могла да се търси съдебна отговорност. Никой няма право, без да е получил изрично, писмено разрешение от съответната личност, да използвате името или изображението й, това е в нарушение на българското законодателство. Никой, без изричното ми писмено съгласие, респ. сключен договор, няма право да използва снимки от видеозаснемане на проект, няма право да използва изцяло или частично композициите, няма право да използва отделни кадри, нито да изпълнява публично музикално произведение, над което имам права.     На лицата,позволили си горепосоченото противоправно поведение, ще бъде потърсена отговорност по реда на ЗАКОН ЗА АВТОРСКОТО ПРАВО И СРОДНИТЕ МУ ПРАВА както и законодателството, защитаващо от злоупотребата с лични данни. \"Лични данни\" означава всяка информация, свързана с идентифицирано или идентифицируемо живо физическо лице. Публикуването на снимки в интернет пространството, без съгласие на физическото лице, за което се отнасят е разпространение /в случая, по електронен път/ на лични данни по смисъла на Закон за защита на личните данни.   Нито азq като физическо лице, изпълнител, нито продуцентската ми компания \"Бони Стар”, е давала съгласие за разпространение на подобна информация, записи и т.н., няма съгласие за реклама, респ. използване на лика, гласа и името ми. Всички проекти, в които участвамq обявявам лично в страниците си в социалните мрежи и в официалния ми YouTube канал, както и в медиите. Всяка друга информация, изхождаща от други лица, е невярна и ще бъде търсена съдебна отговорност за неправомерното поведение на всеки, дръзнал да нарушава правата ми.     Не на последно място, в така разпространеното видео, съдържащо последователни снимки, има изображения и на дъщеря ми Михаела, която е непълнолетна! Във всеки случай при участието на дете в медийна публикация трябва да не се разгласяват сведения и данни за него без съгласието на родителите или законните му представители – т.е. всякаква информация и лични данни за детето (чл. 11а ЗЗДет).   Трябва да бъде получено разрешение, независимо дали става дума за интервю, снимки или видеозаснемане. Категорично недопустимо е да се използват снимки на непълнолетната ми дъщеря и да се разпространяват в пространството- това е сериозно нарушение на „Закрила на детето”. Предприела съм съответните действия и съм сезирала компетентните органи във връзка с горепосоченото закононарушение\", добавя звездата, която оттук нататък със сигурност ще си има едно на ум с кого и как работи.     Припомняме, че този месец Бони стартира и свое турне в Щатите, за българите в САЩ и Канада.", "date": "2019.09.16", "title": "Скандал разтресе поп фолка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399816-%D0%BC%D0%B8%D1%81%D0%B8%D1%81-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B0%D1%82%D0%B0-%D1%81%D0%B8", "text": "Победителката в конкурса \"Мисис Русия 2019\" Ксения Кривко разкри тайната на стройната си фигура. Красавицата има невероятно тяло, макар че вече има 4 деца.   Жената признава, че всеки път след раждането тя е с 25 килограма отгоре и добавя как се е справила с голямото тегло, което е натрупала.     \"Правя три пъти седмично тренировки във фитнеса, става въпрос за силова тренировка в група, както и индивидуална с треньор. Плюс това правя и йога”, разказва тя.   Също така \"Мисис Русия\" отбелязва, че отказва месо и яде само риба и морски дарове. Ксения е с ръст от 175 сантиметра и тежи около 57 килограма. Жената отбеляза, че въпреки че има четири деца, тя не изключва да роди още. Жената ще представлява Русия на конкурса \"Мисис Глобус\" на 8 декември в Китай.  ", "date": "2019.09.16", "title": "Мисис Русия разкри тайната си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399817-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2", "text": "За жените, минали през леглото на боса на ВИС-2 Георги Илиев се носят легенди, пише Марица. Чаровният мъж със спорно име омаял не една и две красавици. Дали е така, малко хора могат да докажат.      Слуховете обаче вкарват в чаршафите на боса Дарина Павлова, която се забавлявала с Илиев, докато мъжът й воювал с него и това било публична тайна в подземния свят. Злите езици говорят, че Дарина дори забременяла, но се отказала да ражда от благоприличие. Тя била толкова доволна от преживяванията си с Главния, че навсякъде разказвала за невероятната му потентност.      Чалга певицата Кати пък му била официална любовница през далечната 1999 г., след като изкара единствения си хит \"Пеперуда\".          Слуховете твърдят, че Георги Илиев пробвал и Анелия, преди да й стане кум на сватбата с Коко Динев. Глория пък била толкова силно влюбена в Илиев, че зарязала мъжа си Илия Загоров и направила куп подобрения по себе си.", "date": "2019.09.16", "title": "Жените на Георги Илиев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399818-%D1%84%D0%BE%D1%82%D0%BE%D1%88%D0%BE%D0%BF-%D0%BF%D0%B0%D0%BA-%D0%B8%D0%B7%D0%B4%D1%8A%D0%BD%D0%B8-%D0%B0%D0%BD%D0%B4%D1%80%D0%B5%D0%B0", "text": "Андреа явно няма никакво намерение да спре да се излага, щом не спира да публикува снимки в социалните мрежи, на които от километри си личи нескопосания фотошоп.   Фолкпевицата, чийто живот тази година пое по нов път, след като се раздели с дългогодишния си приятел Кубрат Пулев, напоследък се е отдала на всевъзможни глезотии от различни точки на света. Само че докато показва колко е доволна от живота, блондинката пропуска съществени детайли от външния си вид.     На една от последните си снимки, например, певицата е пропуснала... ухото си, което на въпросния кадър изглежда направо смачкано и изключително непропорционално спрямо лицето й.     Поредният гаф на блондинката, разбира се, не остана незабелязан не само от феновете й, но и от недоброжелателите във виртуалното пространство, които само това и чакат, за да я захапят за пореден път.", "date": "2019.09.16", "title": "Фотошоп пак издъни Андреа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399819-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очаква ви продуктивен ден, когато ще може да извлечете опит от всичко, което правите. Може да научите нещо оригинално и да разчистите своя път за напредък в кариерата. Разчитайте не само на интуицията, но и на личното си знание. Ако не харесвате нещо в поведението на близък човек, тогава по-добре му го кажете директно. Очаква ви доста хармоничен ден, който ще ви зареди с положителна енергия, която ще се отрази на всички ваши действия. Възможно е да възстановите връзката с човек, с когото сте били близки. Това не е задължително да са любовни отношения, може да е приятелска връзка. Основното е, да не правите предишните грешки, в противен случай връзката ще се разпадне. Движете се към целите си, без излишна суета и шум. Ако разберете, че напрежението е свръхсилите ви, тогава по-добре си починете и отстъпете настрана. В работата трябва да си поставите строги срокове за изпълнение на задачите. В живота ви, могат да се появят не само врагове, но и съперници в любовта. Сраженията с шпаги, не са модерни, но може да опитате.   Ще трябва да защитавате своите принципи, при това в обществото на влиятелни хора. Самите вие, сте се старали да станете известни и популярни. Сега е времето - говорете уверено, действайте директно. В личния живот, ви чака среща с бивш любим, след което, ще искате всичко да захвърлите и подобно на таралеж да се свиете на кълбо. Съвета за днес е, да се определите в желанията си, в противен случай, ще се заплетете в тях, както в мрежа. Концентрирайте се върху това, което е важно за вас. Грешките ще бъдат по-малки, ако станете по-избирателни във връзките и упорити в делата. Във финансовата сфера, ще вземете решение, заслужаващо уважение. Ще инвестирате пари в бизнес, който отдавна сте набелязали. Може да постигнете успех в онези дела, с които колегите ви изобщо не могат да се справят. Това ще е добре, защото репутацията ви ще нарасне. Шефът дори ще ви даде бонус, за творчество и активност. Късмет очаква необвързаните, които най-накрая може да срещнат „втората си половинка“. Покажете най-добрите си качества . Заемете се с решението на битовите и семейни проблеми. Ако пак ги отложите за неопределено време, не разчитайте на успешен изход. Денят също е благоприятен, за промени във външният вид. Нова прическа или радикален цвят на косата - това е, от което се нуждаете. Да, и почитателите ви, ще се увеличат значително. С лекота, ще се справите с бивши конкуренти, така че може да не се страхувате от провали и грешки. С парите всичко ще се окаже по-добре от очакваното. Може дори да си позволите големи покупки. Много от вас, ги очаква бизнес пътуване или откриване на собствен бизнес, за което ще ви е необходима голяма сума пари. Но, ще намерите изход от положението.   Не се препоръчва, от ранно сутрин да изяснявате отношенията с любимия. В противен случай, целият ден ще сте криви. Ако имате възможност, заемете се с нещо което ви доставя удоволствие. Творческите замисли, са добре дошли. Може да обновите контактите със стари приятели и с онези, с които сте били скарани. Вечерта чакайте новини, от далечен роднина. Днес е по-добре да общувате с тези, които познавате от дълго време. В края на краищата, ще може да се отпуснете и да говорите каквото искате. Отлично, ще прекарат времето си тези, които са на почивка или пътуват. За тях този ден, ще стане съдбоносен. Само, не хабете много енергия за ненужни връзки и безсмислени действия. Прилив на сила и енергия, ще имате днес, което ще ви помогне за реализирането на това, което сте замислили. Преди да завладявате нови върхове, обмислете всички подробности. В противен случай всяка грешка, ще ви носи загуби. В любовната сфера, влагайте повече действия и благородство, а не празно говорене.   Ще трябва да действате активно, за да докажете на себе си и на колегите, на какво сте способни. Парите ще ви стигнат, да се зарадвате с желани покупки. Основното нещо е, не затъвайте в безсмислена суета, а всичко правете по план. В любовта, трябва да слушате по-старите и опитните, за да избегнете раздяла с избраника си.", "date": "2019.09.16", "title": "Дневен хороскоп 16 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399820-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B3%D0%B5%D1%80%D0%B1-%D0%BE%D1%89%D0%B5%D1%82%D0%B8-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D0%BF%D0%BE-100-000-%D0%BB%D0%B2", "text": "Липсата на добавка от 1000 лв върху дохода на всеки нормален българин за 10 годишното управление на ГЕРБ води до изчисление на загуба от 10 000 лева годишно. За 10 години управление на ГЕРБ, България изостана с доход над 1000 лева върху средния доход от Румъния, с която заедно влязохме в Европейския съюз през 2007 година. През 2009 година Румъния имаше доходи по-ниски от тези в България.      Днес 2019 година Румъния има доходи два пъти по-високи от тези в България, там средната заплата е около 2 200 лева, а средната заплата в България е около 1 100 лева. От 10 години България се управлява от диктатора Бойко Борисов и неговата еднолична партия ГЕРБ. Изчисленията показват, че всеки българин получава с поне 1000 лева по-ниска заплата от гражданите на Румъния. Така за 10 години (120 заплати) всеки българин е станал с поне 100 000 лева по-беден от румънския гражданин, благодарение на Бойко Борисов и управлението на неговия ГЕРБ.  ", "date": "2019.09.16", "title": "Управлението на Борисов и ГЕРБ ощети всеки българин с по 100 000 лв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399821-%D1%81%D0%B2-%D0%BB%D1%8E%D0%B4%D0%BC%D0%B8%D0%BB%D0%B0-%D1%87%D0%B5%D1%88%D0%BA%D0%B0", "text": "  Блажената Людмила била родом от Сърбия, дъщеря на сръбския княз. Омъжили я за чешкия княз Боривой. По това време чешкият народ още не бил кръстен, а самият Боривой и неговата млада съпруга били езичници. След женитбата си те повярвали в Христа и се кръстили в името на Отца и Сина и Светия Дух, построили църкви и поставили в тях свещеници. Те имали трима сина и една дъщеря. На тридесет и шест годишна възраст Боривой починал. Блажената Людмила понасяла своята мъка с пълна преданост на Божията воля и раздавала на бедните цялото си имущество. Синът й Братислав наследил престола на своя баща и след като управлявал народа си тридесет и три години, също починал.     Властта поел Вячеслав, внукът на света Людмила. Но майка му възненавидяла свекърва си и всячески се стараела да я погуби. Като научила за това, света Людмила се оттеглила в град Течин. Снаха й подучила двама боляри и ги изпратила в Течин да убият блажената Людмила. Когато отишли там, злодеите събрали и много други подобни на тях зли хора. Една вечер те обкръжили двора и двореца, където се намирала блажената Людмила, разбили вратите и влезли вътре. Те хванали светата княгиня, хвърлили въже върху шията й и я удушили. Така блажената Людмила угодила на Бога и пострадала мъченически. Това се случило в събота, в първия час на нощта. Тогава светата била на шестдесет и една години. Бог прославил с много чудеса мястото на нейното погребение. Тя не била погребана в църква, а под градската стена. Всяка нощ над това място се появявали горящи свещи, а един слепец прогледнал, когато се докоснал до пръстта на гроба й. Като научил за тези чудни знамения, нейният внук Вячеслав пренесъл мощите й в град Прага и ги положил в църквата на свети Георги, където и днес те явяват много знамения и чудеса.", "date": "2019.09.16", "title": "Св. Людмила Чешка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399822-16-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1620 г. - От Плимут (Англия) потегля корабът Мейфлауър, чиито пътници създават в Плимут (Масачузетс), първата английска колония в Америка.    1794 г. - Стойко Владиславов е избран от търновския митрополит за врачански епископ и приема името Софроний Врачански.     1795 г. - Великобритания завладява Кейп Таун (дн. ЮАР).    1810 г. - Мексико обявява независимост от Испания.    1848 г. - Американските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион - естествен спътник на Сатурн.    1859 г. - Британският изследовател Дейвид Ливингстън открива езерото Няса - сега на границата между Малави, Танзания и Мозамбик.    1875 г. - Избухва Старозагорското въстание, организирано от Българския революционен централен комитет в Букурещ и ръководено от Стефан Стамболов с помощници Захари Стоянов и Георги Икономов.    1903 г. - Хенри Ройс тества първия си двуцилиндров двигател с мощност 10 конски сили.    1907 г. - Основан е Съюз на запасните офицери в България.    1908 г. - Основана е компанията Дженерал Мотърс.    1940 г. - Втората световна война: В САЩ е въведена задължителна военна служба за мъжете.    1949 г. - Великото народно събрание приема нов Закон за БАН, според него Академията е държавно научно учреждение, подчинено пряко на Министерския съвет.    1963 г. - Малайзия образува федерация със Сабах, Сравак и Сингапур.    1963 г. - След получаване на независимост от Франция, Мохамед Ахмед Бен Бела е избран за първия президент на Алжир.    1966 г. - В Ню Йорк се състои първото представление в новата сграда на Метрополитън опера.    1975 г. - Папуа Нова Гвинея обявява независимост от Великобритания (администрацията на Австралия).    1978 г. - При земетресение в югоизточен Иран (град Табас и околностите му) с магнитуд 7,5 - 7,9 по Скалата на Рихтер загиват 26 000 души.    1980 г. - Сейнт Винсент и Гренадини се присъединява към ООН.    1982 г. - Ливанската милиция извършва Клане в Сабра и Шатила, при което са убити 700 цивилни лица.    1986 г. - При пожар в мината Кинрос (ЮАР) загиват 177 души.    1987 г. - В Монреал е подписан Протокол за защита на озоновия слой.    1999 г. - В резултат на бомбен атентат в 9-етажен жилищен блок в руския град Волгодонск загиват 17 души, а 70 са ранени.    2005 г. - Излиза първата версия на Joomla!, на базата на Mambo 4.5.2.3, комбинирана с няколко други добавки и поправки.  ", "date": "2019.09.16", "title": "16 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399823-%D1%83%D1%87%D0%B8%D1%82%D0%B5%D0%BB%D0%BA%D0%BE-%D0%BB%D1%8E%D0%B1%D0%B8%D0%BC%D0%B0,-%D0%B7%D0%B0-%D1%86%D0%B2%D0%B5%D1%82%D1%8F%D1%82%D0%B0-%D0%B8%D0%BC-%D0%BF%D1%80%D0%BE%D1%81%D1%82%D0%B8", "text": "Да купиш букет цветя за първия учебен ден или да дадеш същата сума за добра кауза? Не изглежда като най-сложния избор на света. Но не и ако попитате (някои от) цветарите в Казанлък. Една малка, регионална история постепенно привлича внимание и в по-големи мащаби (чрез Facebook, разбира се), тъй като повдига общочовешки въпроси. Всичко започва с Даниела Драгиева - учител с четвърт век опит, която работи в основно училище в Казанлък. Местни медии съобщават, че на 20 август, при екскурзия в Швейцария, жената получава сърдечен пристъп и от тогава се намира в болница в Женева. Роднините й нямат нужните средства, за да я приберат обратно в Казанлък, където да полагат необходимите за нея грижи.     Тук идва идеята вместо букети за учителите за първия учебен ден, които букети до седмица и без това ще са в боклука, родители на ученици в града да дарят предвидените за цветя пари в специални кутии, за да може г-жа Драгиева да се прибере у дома. Училищата в града застават зад инициативата, която вече е прилагана на много други места в страната с различни цели. И има защо. Качеството на идеята \"дарение вместо цветя\" се крие в това, че тя се съобразява с финансовите възможности на най-голям брой семейства на ученици и не изисква допълнителна инвестиция. Дава се възможност за свободен избор на родителите как да похарчат вече предвидени средства от семейния бюджет, без значение в какъв размер са те. Принуда няма, има призив, а решението как да постъпи е оставено на всеки родител. Но в този случай идеята среща отпор. Цветарите в града не са съгласни, защото подобна кампания проваля един от най-слънчевите дни от годината за техния бизнес. И ако за секунда човек се постави на тяхно място, вероятно поне в малка степен ще разбере недоволството им. Понякога обаче то трябва да си остане вътрешно. Пред местната телевизия \"Пресс\" обаче три от цветарките гласно изразяват своето недоволство*, при това „от името на всички цветари\" (дали?). Те са \"обидени\" от \"агитирВането\" да не се купуват цветя. Било несправедливо, имало други начини, не било необходимо те да \"страдат\". Но какво ли имат да кажат г-жа Драгиева и нейните близки по темите за \"страданието\" и \"справедливостта\"? Или всеки друг, изпаднал в подобна ситуация? И щяха ли цветарките да мислят така, ако те или техни близки бяха тези, за които са предназначени кутиите в училищата? Просто питаме. И самите цветари питат, но техните въпроси са в друга насока. \"Какво ще му бъде обяснено на това дете?\", пита пред камерата загрижена за традицията цветарка, малко преди нейна колежка да обясни, че при подобен случай не трябва да се \"ощетява даден бранш\". Ами, да видим… На детето например може да се обясни, че традицията, каквато и да е тя, не трябва да пречи да бъдем по-добри хора. Нито че нечий бизнес стои над морала. Че животът и здравето са по-важни от всичко материално - от цветя, пари, играчки. Един ценен урок, който всеки родител колкото по-рано даде на детето си, толкова по-добре. Да го научи на съпричастност. Да го научи на отзивчивост. Да го научи да дава, вместо само да иска. Да му помогне да изгради своя морален компас и да разграничава „правилно” от „грешно”. Важен урок, ако не искаме да расте поколение на вълци-единаци. Ако искаме да сме общност, а не сбор от единици, които нямат нужда от демони в ада, защото сами се дърпат обратно в казана. Онова клише, чиято истинност такива случаи доказват. Но очевидно подобни уроци не винаги биват дадени навреме или просто времето и живота правят така, че човек да ги забрави. По думите на една от цветарките цялото дарение \"едва ли не ще дойде от\" самите тях. Очевидно в техните очи родителите нямат право на избор - вече е предвидено в чии джобове трябва да отидат парите им. В името на традицията! В името на бранша! „Да се откажат от маникюр! Да се откажат от прическа! Да се откажат от интернет!”, гласят останалите цветарски призиви. И ти се иска наистина да нямаш интернет, защото така нямаше да станеш свидетел на цялата тази история. Търсенето на пазара за цветя в Казанлък изглежда не оправдава предлагането. И не става дума само за търсенето на цветя, но и на съпричастност. На доброта, ако щете. Ако човек погледне новинарския поток от Казанлък през последните дни, впечатление ще му направи и грозния контраст на тази ситуация с друга история от града - за младо семейство, което, по примера на други, е решило да поиска от гостите на сватбата си не цветя, а дарения за кауза. Подобно поведение трябва да бъде овладяно овреме, така че цветарите спешно трябва да се задействат. Чакаме обяснения колко важна е традицията на сватба да се подаряват цветя и как булките вместо това могат да се откажат от прическа или маникюр. Нека бъдем реалисти - това, че всички училища в Казанлък са застанали зад каузата за помощ на г-жа Драгиева, не означава, че всички родители щяха да оставят детето си без букет на първия учебен ден, без значение дали щяха допълнително да дарят средства за каузата или не. Търговците щяха да изкарат пари - може би не толкова, колкото са искали, но все пак повече от почти всеки друг ден през годината с изключение само може би на 8 март. От тази гледна точка, решението да застанеш пред камерата на местна медия и да говориш за справедливост и своето страдание може би не е най-добрата рекламна стратегия. Както личи и от коментарите по темата на родители, които едва след като са гледали видеото са се отказали от това да купуват цветя. Ето още един урок за децата на Казанлък, който се събира в старото \"каквото повикало, такова се обадило\".", "date": "2019.09.16", "title": "Учителко любима, за цветята им прости"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399824-%D0%BF%D0%BB%D0%B5%D0%BC%D0%B5%D0%BD%D0%B0-%D0%B8-%D0%B8%D0%BD%D0%BE%D0%B2%D0%B0%D1%86%D0%B8%D0%B8", "text": "Неделя. Най-голямата магия на комуникацията е да бъдеш правилно неразбран. Ти кажеш например, че дъжд вали, те са убедени, че ги плюеш. Ето, аз да кажем имам фенове на такива места, където слънце не огрява. И вие се чудите на коя ли меди-меди-медиА правя мониторинг с това, а аз имам предвид една служителка на метростанция Сливница, дето и тя пописва, ама не подписва. Ех, дано и тебе нещо те огрее в тая Дебела сянка, драга. Като стана дума за сгряване - архитект Игнатов най-после конструира изявление относно ония снимки, за които не говорим, само гледаме. Или беше обратното, обърках се вече. За някои неща е по-добре никога, отколкото късно. Чукам на дърво, че не твърдях и аз, че са фалшиви, понеже сега щях да изглеждам нелепо, и то от най-добри чувства.     Понеделник . Днес е 9-ти септември и сред прогресивните среди е актуално да се заявиш, че мразиш комунизма, а́ко и Вапцаров да ти е любимият поет. Падат здрави спорове на тема „Човекът във новото време\" 75 години по-късно. Един скулптор-общественик , което само преди половин век щеше да е невиждано дисидентство. Сега е по-скоро банален инсталационен пърформанс. Да не се притесняваме, разправя, пигментът щял скоро да се утаи и лесно да се отстрани. Като целия ни иновативен младежки антикомунизъм, апропо. Една от характеристиките на новото време е, че дори на бившите комунистите техните са били тормозени от комунисти. Ние имаме работа с едно недоразвито общество. Тодор Живков още по байтошово време го отчете. Вторник . Сдобихме се с чисто нов ресор в Евросъюза. . В комсомола при предишния съюз му викаха ТНТМ, както припомнят по-паметливите. Вижте, ако не го изписваме „иноваций\", къде ни е иновацията тогава? За младежта - ясно. Тя е в Tik Tok и You Tube. Какво се плашите норвежците да не ви вземат децата?! Интернет отдавна ви ги е отнел. Паднахме и от Ирландия на футбол. Абе дайте някоя младежка иновация бе, стига сме губили така старомодно. Не виждате ли, че агитките ни пак започнаха да се разсейват с глупости?! Гледам Павел и Венци Венц в някаква реклама. Римуват „случва\" с „обучва\". Ето, това разбирам аз под иновации и младеж! Вие „обучава\" със „случава\" ли предпочитате като рима, консерватори такива?! Сряда . Видяхте ли какво се случава междувременно? Хванахме цял руски шпионин и пак сте недоволни, неблагодарници! Правете сметка какъв смотаняк трябва да е, щом чак нашите служби го идентифицираха. Прикрит беше като председател на движение „Русофили\". Царят на дегизировката, дума да няма. Да си беше пуснал брада по-добре. Щял да сменя геополитическата позиция на страната. Нямало вече да е кучешката, щяла да е мисионерска. Жалко, че не обсъждаме 11 септември като едно време. Откакто Ал Кайда е срещу Асад, нещата пак станаха сложни. А и да се казва „черна дата\" май вече е расистко в международен план. Четвъртък . Отказвам да обсъждам фалшивия чат на Иванчева! Както и факта, че наистина разговаря с човек, който от чисто хигиенни подбуди не трябва да пускаш в дома си. Хем я чистим тая България всяка година, хем пак петна и лекета излизат. Слави Трифонов е станал много активен във Facebook. От опит знам, че най-добрите телевизионери са тия без ефир. Громи всичко наред - от външната политика, през субсидийните длъжници до ефирното програмиране. Евала! Така става, когато мощта на целия ти сценарен екип сега е съсредоточена да напише един пост на два дни. Само да не излезе, че одобрявам програмата. Абсурд. Вижте, че ме няма в нея. Хрумна ми идея. Криминален сериал. В който един по-един избиват авторите на диалога, докато накрая актьорите най-после кажат нещо естествено. Така де, не само Слави знае що за племе са сценаристите в игрите с волята. Петък . Между другото в риалити формата, в който живеем, се делим на други племена. Не сме траки, славяни и прабългари, а мафия, граждани и главанаци. Гледайте сега играта. Новото ръководство на БНР се захвана да кадрува от старта, за да оправдае позицията си. Оказа се до такава степен умело, че . Гражданите реагираха адекватно. Остана обаче интригата сега мафията ли надвиха или са били главанаците. Лично Борисов възстанови правдата с телефонно обаждане. Пишем ние декларации, настояваме да няма политическа намеса в медиите, пък то можело и за добро да е. Ама че ирония. Дано ме разберете неправилно. Между другото, как пък един път премиерът не ми честити рождения ден и на мен, не е да нямам. Не че пак щях да знам за удобен или неудобен журналист ме има. Събота . Честито! Чистим България за един ден. Това е страхотна дългогодишна инициатива, в която сме чистили Българя вече около цели 8-9 дни. Не съм съгласен с хората, дето разправят, че не ни било присъщо. Не сте ли виждали с какво усърдие нашенецът чисти неизползвани отпуски? Надеждата ми за тая страна е в хората, които срещнах на Comic Con-а. Не се шегувам изобщо. Те знаят най-добре как се побеждават лошите. Загледайте се, да усетите истинското значение на иновации и младеж, стига са ви страхували тъмните сили. Супергероите са сред тия хлапета. В неделя ми е рожденият ден. Бойко сигурно пак няма да звънне. Ама и на Каракачанов няма да вдигам. Че ще вземе да ме възстанови на служба, а аз още се радвам на УВО-то си!    ", "date": "2019.09.16", "title": "Племена и иновации"}
