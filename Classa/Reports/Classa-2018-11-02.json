{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389103-%D0%BA%D0%BE%D0%B9-%D0%BA%D1%83%D0%BF%D0%B8-%D1%85%D0%B8%D0%B4%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B8%D1%82%D0%B5-%D0%BD%D0%B0-%C3%A9lectricit%C3%A9-de-france-%D0%BA%D1%80%D0%B0%D0%B9-%D1%81%D0%BE%D1%84%D0%B8%D1%8F-%D0%B7%D0%B0-%E2%82%AC16-%D0%BC%D0%BB%D0%BD", "text": "Сделката с Akuo Energy за ВЕЦ „Кокаляне” и ВЕЦ “Пасарел” е лобирана от брат на френски ексминистър Жером Каюзак. Българският “консултант” работи за енергийните босове Димитър Христозов и Борислав Лоринков   Френският енергиен гигант Électricit é de   France е продал тайно ВЕЦ  „Кокаляне“ и ВЕЦ „Пасарел“ край София в понеделник, 22 октомври 2018 г. Двете хидроцентрали  отиват в ръцете на люксембургската   За офшорката лобира   на бюджета на Франция Жером Каюзак – протеже на Франсоа Оланд. Консултантът на сделката в България Стефан Колен пък е съакционер с купувача, а фирмата му е свързана с Георги Христозов и Борислав Лоринков, спрягани за скрити собственици на ТЕЦ-овете „Видахим” и „Свищов”. От сделката са заинтересовани също Société Générale Експресбанк и EVN Bulgaria.   Един от най-сериозните стратегически инвеститори във възобновяемия ток у нас, френската национална компания  Électricit é de France S .A . (EDF ), от няколко дни е напуснала електроенергийния пазар на България. Това научи Биволъ от свои източници в енергийния сектор. Официална информация за сделката към този момент липсва. ВЕЦ-овете  „Кокаляне“  и  „Пасарел“  край София са важен елемент от националната енергийна сигурност на България и Столична община. Те представляват 58 мегавата мощности като водноелектрически централи край София – част от т.нар.  каскада „Искър” . Те се управляваха у нас от компанията  „Сентрал хидроелектрик дьо Булгари“  – дъщерно дружество на EDF:  EDF Énergies Nouvelles . Сделката се намираше в процес на обсъждане и „пред подписване” от 4 години насам, като през 2015 г. първи написа по темата вестник „Капитал”, в материала си  :  . Представителят на  Énergies Nouvelles  за България  Пепи Трайчев  заяви пред „Биволъ”, че не е упълномощен да коментира сделката. Според топмениджъра на френската компания у нас, от 3-4 години сделката се движи от Париж, а офисът в София не е привлечен към този процес. „Нещата стават много бързо“ – добави Трайчев, който е бил държан настрана от сделката. Биволъ изпрати въпроси до пресофиса на EDF във Франция. Поинтересувахме се каква точно сума е платена, знае ли компанията на кого продава и дали Антоан Каюзак е консултирал сделката. Оттам ни увериха, че ще изпратят отговори до края на работната седмица, но такива не се получиха. Френски купувач регистриран в Люксембург „Купувачът“ е дъщерна фирма на  Akuo Еnergy International  („Акуo енерджи интернешънъл”) със седалище в Париж. Компанията е създадена през 2007 г. и е специализирана в проекти за възобновяема енергия с още 16 регионални и национални офиса на дружеството в други държави. Освен във Франция, работи в САЩ, Уругвай, Дубай, Индонезия, Мароко и Австралия. В Източна Европа Akuo е „играч“ не само в България, но и в Турция, Полша и Хърватия. Akuo Energy  има консолидирани приходи от €149 млн. по данни за 2015 г. и изградени или в процес на строителство  ВЕИ  инсталации от 610 мегавата, предимо слънчеви и вятърни електроцентрали. Не е ясно дали има опит специално във водните електроцентрали –  ВЕЦ -ове. Но това е сравнително скромен производител на международния енергиен пазар, в сравнение с  EDF , която е един от най-големите концерни в Европа в този бързорастящ сегмент на „зелената“ енергетика.      на  Akuo Energy  са  Ерик Ското (Eric Scotto)  и  Патрис Люка (Patrice   Lucas) , който е и изпълнителният директор (CEO). Другите двама членове на управителния борд на  Akuo  са очевидно в роднинска връзка:  Мари Кристин Койн – Рокет (Marie   Christine   Coisne –  Roquette)  и  Матьо Койн (Matthieu   Coisne) . Информацията се потвърждава и от търговския регистър на Република България, където е вписана  „Акуо енерджи България“ ООД. Akuo  се представя за „френска”, но бенефициентите на компанията имат регистрация в „оншор-oфшорна“ юрисдикция – Великото Херцогство Люксембург. Поне такъв е случаят със собствеността на  „Акуо енерджи България” ООД , която е част от   със седалище по адрес:  . Защо обаче компанията „майка“ на българския клон на  Akuo  е регистрирана в Люксембург – не се знае. Напълно е уместно да се проверят подозренията за евентуално „замитане на следи“ от реалните собственици, чрез изграждане на сложна схема за собственост на дружеството в чужбина. Очевидно е, че и рискът си заслужава от финансова гледна точка.  Аkuо  не е против да „стимулира“ своите „посредници“ с акции. В  „Акуо енерджи България” ООД  цели 10% дял държи официалният консултант по сделката  Стефан Колен (St éphane Colin).  На сайта на Аkuo пише, че за офиса в София на   на ул. Славянска, 29А, отговаря същият Стефан Колен . За него е известно, че заема поста изпълнителен директор на  „Сага комодитис“ АД , която търгува с квоти за вредни емисии и се свързва със собствениците на ТЕЦ „Видахим“  и  ТЕЦ „Свищов“  (бивша  „Свилоза“ ). Но Стефан Колен е свързан с още редица компании в България. Освен  „Сага комодитис“ АД “ и „ Акуо Енерджи България” ООД,  в Търговския регистър той има отношение къмдружествата:  „САГА УУД” ЕООД, „Сага интернешънъл” ООД  и  „Сага Глобал Финакорп” ООД , а също така  „БЕНЕВЕСТЕ Инвестмънт” ООД  и  „Лили Фам” ООД . Познати играчи Собствеността на  ТЕЦ „Видахим”  и  ТЕЦ „Свищов”  пък се свързва с известни държавни и корпоративни играчи на пазара на електрическата енергия в България. Става дума за експрокуриста на „Видахим“  Борислав Лоринков  и бившия топмениджър в  Български енергиен холдинг  ( БЕХ )  Георги Христозов . Официално двамата никъде не фигурират документално като собственици на ТЕЦ „Видахим“ и ТЕЦ „Свищов“, в които се смята, че са съдружници.       „Последният е заемал множество ръководни длъжности в държавната енергетика, като накрая беше председател на борда на директорите на БЕХ по време на правителството на Орешарски”, припомня през 2015 г. „Капитал”. През април 2013 г.,   и   публикуваха   за съдбата на сигнал за злоупотреби и корупционни практики с участието на тогавашния шеф в държавната   (част от  ) Георги Христозов и  . Тогава стана ясно, че години по-рано министърът на икономиката и енергетиката в кабинета „Станишев“   е лобирал за назначаването на Христозов начело на  . Биволъ и  писаха за конфликт на интереси с цел „уреждане“ на близките до   хора в енергийния сектор у нас:  се свързва и с търговеца на електроенергия  , чийто изпълнителен директор   участва и в нейното управление. Януцев е управител на регистрираната в Македония  , която има най-голям дял в  (преди „Стимерг“). Последното дружество е акционер както в  , така и в търговеца на електричество. Друг акционер и мениджър в „Енерджи маркет“ е  , който представлява единия от акционерите в  – регистрираната в САЩ  .     По този начин, самият  Стефан Колен , който формално държи 10% в  „Акуо Енерджи България” ООД , напълно може да представлява интересите на Христозов и Лоринков. А това вече може да означава потенциално окрупняване на техния бизнес на пазара на електроенергията. Затова за сделката с  EDF  би било логично да има одобрение не само от страна на енергийния регулатор в лицето на  Комисията за енергийно и водно регулиране (КЕВР) . „Зелена светлина“ е необходима и относно спазването на антимонополно законодателство, което е под надзор от страна на  Комисията за защита на конкуренцията (КЗК) . Информация за наличие на такива проверки засега липсва. Според източниците на „Биволъ”, правилата са заобиколени заради липсата на отговор от страна на регулаторните власти на България –  КЕВР  е в процес на разглеждане на сделката от април 2018 г. Очакваше се тя да се произнесе до края на октомври т.г., но продавачът и купувачът не са пожелали да изчакат. С продажбата на ВЕЦ-овете се нарушава и т.нар.  Закон „Пеевски”  ( ), според който собствениците на медии и енергийни дружества трябва да бъдат ясни на органите на властта в България. Така, според чл. 3 от Закона следва: 12 млн. лв. по сделката са „висящи“ Изглежда, че един от проблемите при финализирането на тази сделка е свързан с недостиг на финансиране.  „Сентрал хидроелектрик дьо Булгари“  подготвяше продажбата на активите си от есента на 2014 г. Сделката мина със закъснение от година и половина – две, тъй като би трябвало да приключи най-късно до края на януари 2017 г. До края на октомври 2018 г. се очакваше  КЕВР  да одобри сделката и финансирането чрез заем от българския клон на френската банка  Société Générale  –  „Сосиете женерал Експресбанк” . Според неофициална информация,  Akuo  не е дочакала положително за себе си решение на  КЕВР . Компанията все пак е платила около  €10 млн. , като още  €6 млн.  трябва да погаси постепенно. За тези 11 – 12 млн. лв. млн. компанията има банкова гаранция от чуждестранна банка. Коя банка се е оказала готова да гарантира за дружество с офшорен тип собственост засега не е установено. Сумата изглежда подозрително ниска. Реалната цена на тези активи към днешната дата е поне  €25 млн – €30 млн. –  повече от оценъчната стойност от  €21 млн.,  на каквато се е предполагало ВЕЦ-овете да бъдат продадени през 2014 г. През 2000 г. това дружество бе закупено от предприемача  Христо Ковачки  за едва  $2 млн. , след което го преотстъпва на EDF на значително по-висока цена. Сега тази печеливша и стратегически важна за енергийната сигурност на София инфраструктура ще стане собственост на „френски инвеститор” само на хартия. Тъй като  Akuo Energy Bulgaria  ще се упрявлява чрез дъщерната му фирма в Люксембург. Според „Капитал” през 2014 г. за преговори са били поканени основно енергийни дружества с опит в този бизнес в България. Сред тях са били американската компания  AES , която притежава вятърния парк  „Св. Никола“  и  ТЕЦ „АES Гълъбово“.  А също така електроразпределителните предприятия (ЕРП) с чешка собственост у нас:  „ЧЕЗ България”  и  „Енерго-про“.  Както и редица конкуренти: търговецът на енергия  „Мост енерджи“ , собственикът на  ВЕЦ „Своге“  (Каскада  „Среден Искър“ ) и  „Хелиос пауер“ , която държи фотоволтаична централа за 17.8 мегавата.   Братът на Каюзак       Процесът на продажбата е задвижен от известен френски корпоративен ръководител, чието име поставя съмнение за наличие на конфликт на интереси при тази сделка. Става дума за  Антоан Каюзак (Antoine Cahuzac) , който тогава е изпълнителният директор (CEO) на  EDF   Énergies Nouvelles .  Той е брат на уволнения и осъден френски министър на бюджета  Жером Каюзак (Jérôme Cahuzac) , заемал поста през 2012 – 2013 г. Каюзак беше известен като приближен на президента – социалист (2012 – 2017)  Франсоа Оланд . Той беше уволнен заради корупционен скандал със съмнителни банкови сметки в Швейцария и други офшорни юрисдикции. Според информация на „Биволъ” купувачът Akuo е с изключително сложна схема за собственост. Наравно със съмненията дали фирмата е съвестен стратегически инвеститор на пазара на електроенергия от нивото на  EDF , това поражда съмнения за лобизъм в полза на  Akuo  от страна на мениджмънта  Énergies Nouvelles  в Париж. Според агенция  ,  Антоан Каюзак  е начело на  EDF Énergies Nouvelles  в периода януари 2012 – април 2018 г. Преди това е бил мениджър в дъщерните дружества на  EDF , като за сделката с офшорната компания  Akuo Energy International SARL  е консултирал и новото ръководство в  EDF Énergies Nouvelles.   В профила на   в социалната мрежа  LinkedIn  той все още е отбелязан като служител на EDF Energie Nouvelle. Повече информация за него в профила липсва, освен че е налице наличието сред „френдовете“ му на целия мениджърски борд на  EDF.       Антоан Каюзак  е дългогодишен началник в EDF. Същият заемаше поста старши вицепреиздент по възобновяемата енергия в  Électricit é de   France  в периода и след оставките на неговия брат, както и на покровителя му  Франсоа Оланд  – от март 2015 г. до 2018 г. От 2014 г. е и в борда на директорите на компанията  . Между 2000 и 2011 г. Антоан Каюзак работи на ръководни длъжности в британската банка  HSBC  в Париж, като последният му пост е на най-високо ниво. Преди да се върне в EDF, той е председател на борда на директорите на  HSBC Private Bank France, S.A. По образование  Антоан Каюзак  е възпитаник на престижните френски ВУЗ-ове  Ecole Polytechnique  и  Ecole de la mé té orologie nationale.  През 1982 г. е първата му работа в  EDF , след което прави мениджърска кариера и в редица други международни компании. Според информацията на „Биволъ”, от май 2018 г. той продължава да е „двигател на сделката” с активите на EDF в България. Но вече в качеството си на съветник на новия изпълнителен директор на  EDF Énergies Nouvelles.  Назначен е на поста с единствената цел – да довърши сделката за продажбата на бизнеса на  EDF  у нас и в други страни, откъдето французите постепенно се изтеглят.       Брат му, френският министър на бюджета  Жером Каюзак , през пролетта на 2013 г. се прочу по цял свят, след като името му бе споменато в публикациите по проекта за журналистически разследвания  #Offshoreleaks   („ Офшорлийкс” ). Тогава редица разследващи медии разкриха инвестиции на  Кайманските острови  от приближен на президента на Френска Република. По време на скандала, тогавашният френски държавен глава бе притиснат от общественото мнение.  Франсоа Оланд  публично се ангажира с курс от ”офшора” към спасителния бряг на прозрачността и публичността, писа по темата   през 2013 г. Същевременно сделката е стартирала на ниво подготовка по времето на социалистически правителства в Париж и в София. В същия период, по времето на енергийния министър в кабинета „Орешарски”  Драгомир Стойнев,  ВЕЦ „Пасарел“ и ВЕЦ „Кокаляне“ получиха и  7 млн. лв.  държавни субсидии заради заплашващи язовирите наводнения. Това според запознати само увеличава реалната стойност на ВЕЦ-овете, които към края на 2018 г. вече струват поне 1,5 – 2 пъти повече от офертата на  Akuo . Бизнесът на Société Générale и EVN с Akuo „Биволъ“ се сдоби и с друга информация, която поражда съмнения в законността на енергийната сделка. Оказва се, че през април 2018 г. е подписан предварителен финансов договор за електроенергия  , според който австрийското ЕРП у нас,  EVN Bulgaria , ще изкупува от  Akuo Energy Bulgaria  електроенергията на занижени цени. Договорът е в нарушение на  Закона за енергетиката (ЗЕ)  на Република България. Една от основните цели на този договор е да се получи одобрение от  „Сосиете женерал Експресбанк“  за заем от около €6 млн., с който да се покрие недостигащата сума по сделката. Френските  Société Générale  и  EDF  пък също са многогодишни партньори – банката финансира с многомилионни кредити бизнеса на енергийния гигант по цял свят.         Сделката е от времето, когато Франсоа Оланд и Пламен Орешарски, съюзници по Партията на европейските социалисти (ПЕС), са в съвета на ЕС. Според източници на „Биволъ“, финансовата институция е била потърсена от топмениджмънта на  EDF Énergies Nouvelles , като по този начин само се потвърждава наличието на лоби в централата на EDF в Париж. И, както личи, то наистина се оказва в полза на уж „френската“ компания  Akuo Energy . Според правилата на  Европейска централна банка (ЕЦБ)  и  Българска народна банка (БНБ) , в качеството си на потенциален кредитор  „Сосиете женерал Експресбанк“  е трябвало да проведе щателна проверка на Akuo като потенциален купувач, който е в нарушение на българското законодателство и специално  Закона „Пеевски“  за офшорните дружества. Не е ясно и дали  Société Générale  не е „размислила“ за кредитиране на сделката в България, тъй като самата тя се изтегля от страната, продавайки „Сосиете женерал Експресбанк“ на унгарската  OTP Group , собственик на  „Банка ДСК“  у нас. Много е вероятно рисковата сделка да е направила впечатление и в централата на  Société Générale  в Париж. А и налице беше риск от отказ от страна на  КЕВР , която можеше и да не одобри купувача, каквото право има основният регулатор в сектора. При всяко положение, в противния случай купувачите  Akuo Energy Bulgaria  (90%) и свързания със  „Сага комодитис“ Стефан Колен  (10%)* надали биха сменили банката – кредитор в последния момент. Към момента е ясно, че съвпаденията в добре смазаната и тайнствена енергийна сделка по оста Париж – София, дирижирана от кабинетите в  EDF Énergies Nouvelles,  са твърде многобройни за да са абсолютно случайни. Разследването на Биволъ по случая продължава. *Обновена на 29 октомври 2018: В редакцията се получи опровержение от „Сага комодитис“, в което се твърди, че дружеството няма участие в сделката. Участие с 10% има свързаният със Сага комодитис Стефан Колен. Статията е коригирана, за да отрази този детайл. Опровержението на Сага комодитис можете да прочетете в рубриката „Право на отговор“  .  ", "date": "2018.11.02", "title": "Кой купи хидроцентралите на Électricité de France край София за €16 млн?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389104-%D0%B0,-%D0%B3%D0%BE%D1%81%D0%BF%D0%BE%D0%B4%D0%B8%D0%BD-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B5-%D1%81%D1%8A%D1%80%D0%B4%D0%B8%D1%82", "text": "А днеска е петък. А на мене така не ми се работи, че ми се реве. И се чудя как да се отърва и да изклинча. И изведнъж – опозицията парламентарна, вярна и прекрасна се явява с блестящ пример. Помислих, помислих – гениални са.    И аз, като тях – обадих се на редакторите ми и им казах, че   не подаде оставка, аз няма да стъпя в редакцията. Те, след като спряха да се смеят, ми казаха, че може и въобще повече да не ходя… Малко се притесних, честно казано и… отидох. А сега се опитвам да намеря дали пише някъде кой им е редактор на тия в Парламента. Пише, ама не съм сигурен вярно ли е – бил народът. Чудесен редактор е това, ако е вярно. Търпелив.  „БСП няма да влезе в пленарната зала дори и за работа по бюджета.   не си отиде, има опасност държавата да остане без бюджет. Това каза в предаването \"Лице в лице\" по БТВ зам.-председателят на ПГ на БСП Георги Свиленски“.  Свиленски каза още и: „Продължаваме да не се регистрираме, парламентът така не може да работи. Този парламент си отива…“ Каза го значи Свиленски вечерта и още на следващата сутрин думите му се оказаха пророчески: „този парламент си отива…“ Не, не си „отива“, „отиде“ си. Любопитно ми е господин депутатът, докато е в самоотлъчка и отпуск, дали му текат пари по заплатата – за този почивен ден? За тези почивни дни? Това не е реторичен въпрос, сериозен съм. Интересува ме дали, докато си играят на стражари и апаши и си пишат почивен ден, аз продължавам да ги храня.  Последователни са – обещаха да си отидат и си отидоха. За другите обещания, през годините, не бяха така изпълнителни.  Да, и аз не съм най-големият фен на  , а изцепките му са така чутовни, че в учебниците някой ден ще се споменават. Но също така ме  . А вие, там в Парламента, не ходите на разходка или от скука, а защото имате работа за вършене.  Да, казва се „изнудване“ това, защото имате как да ни държите в напрежение и се възползвате. Така можете да поискате всичко – казва се „откуп“. Държите цяла държава за заложник. Нали сте солидарни с протестиращите майки? Те, според вас, нямат ли нужда от бюджет за следващата година?  И още – освен няколкото от вас, опозиционери, които яхнахте протеста на майките, за да си правите PR, качихте им се на главите, на тези жени, които се борят със зъби и нокти за бъдещето си – та, колко други от вас отидоха да ги подкрепят? Ей така – без фотографи наоколо, от съчувствие, а не за реклама? Защо, вие – заинтересованите от съдбата им доброжелатели, не отидете да подкрепите протеста им например, вместо след работа… или където там ходите през деня, се прибирате на топличко вкъщи, на уютно?  Държите и тях за заложници. Тяхното бъдеще също е заложено в бюджета.  Държите нас за заложници. Нашето бъдеще е заложено в бюджета, а и в останалата част от това, което уж наричате работа, законодатели… Защо, как, по кой начин на всички нас ни се налага да спазваме правила и да се съобразяваме с живия живот, а господин депутатът да е все над нещата? Депутатът в БГ парламента е нещо, което самò си определя и гласува заплатата, почивката, самò си определя дневен ред, само си определя работното време (кога и дали въобще да ходи на работа), наслаждава се на такава свобода, която е немислима за нито един работник. А взема заплата, като за петима работници. А сега, видите ли – е сърдито и не иска да ходи на работа, докато не му изпълнят желанията.", "date": "2018.11.02", "title": "А, господин депутатът е сърдит"}
{"url": "http://www.classa.bg/%D1%81%D0%B2%D1%8F%D1%82/item/389098-%D0%BA%D0%B0%D1%81%D0%BA%D0%B0%D0%B4%D0%B5%D0%BD-%D1%84%D0%B5%D0%BD%D0%BE%D0%BC%D0%B5%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%8F%D0%B4%D1%80%D0%B5%D0%BD%D0%B8%D1%8F-%D0%BF%D0%B0%D0%BA%D1%82-%D1%81-%D1%80%D1%83%D1%81%D0%B8%D1%8F-%D1%89%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B0%D0%B7%D0%B8%D1%8F", "text": "Плановете на Вашингтон да се оттегли от Договора за ракети със среден и малък обсег (INF) може да има последици за цяла Азия и да увеличи съперничеството между ядрените въоръжени сили на Китай и Индия, твърдят експерти от CNBC.   Китай играе важна роля в желанието на президента Доналд Тръмп да напусне INF. Докато ракетите на Пекин заплашват военните кораби на САЩ в западната част на Тихия океан и съседните американски военни бази, ракетните сили на Вашингтон в Азия са ограничени от INF, казва В. Раджа Мохан, експерт от Карнеги Индия.   По негово мнение, именно поради това ястребите в американската отбрана, като съветника по националната сигурност Джон Болтън, подкрепят излизането от INF, защото считат, че договорът \"е лоша идея, тъй като остави Китай и Северна Корея свободни да подкопават сигурността на САЩ и техните съюзници в Азия. \"   В същия дух, мозъчният тръст Gateway House в Мумбай вярва, че ако САЩ се откажат от договора, ще бъдат свободни да развиват и инсталират оръжия в своите военни бази в Азия.   Анализаторите обаче предупреждават, че администрацията на Си Дзинпин може да счете тези движения като заплаха. \"Сега Китай може да стане реципиент на асиметричната заплаха, която преди това представляваше за другите сили в региона\".   На свой ред, всяка реакция от Китай към провокацията на САЩ, може да бъде разширена към Индия и Пакистан. \"Оръжейното състезание е каскаден феномен\", казва Раджеш Басрур, професор по международни отношения в университета в Сингапур. \"Когато Китай се състезава със САЩ, той създава несигурност и конкурентен импулс в Индия, което от своя страна провокира същото в Пакистан\", казва той.   „Ако Тръмп напусне INF, в Ню Делхи ще трябва сериозно да помислят за последиците от следващите стъпки на великите сили и мисля, че чрез своята противоракетна програма, Индия трябва да се съсредоточи в необходимостта спешно да увеличи вътрешните усилия и да диверсифицира международното си сътрудничество в свръхзвуковите оръжия \".   Така или иначе, „бъдещето е предвидимо\", казва Басрур, който прогнозира, че \"подхранвана от стратегическо напрежение, надпреварата за нови оръжия ще продължава с неотслабваща сила, докато в един момент, когато се появи криза, ще започнат преговори и конкурентните сили ще се опитат да постигнат стабилно равновесие \".", "date": "2018.11.02", "title": "Каскаден феномен: Американското излизане от ядрения пакт с Русия ще увеличи напрежението в Азия"}
{"url": "http://www.classa.bg/%D1%81%D0%B2%D1%8F%D1%82/item/389099-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%B2-%D1%80%D1%83%D1%81%D0%B8%D1%8F-%D1%81%D0%B0%D0%BC-%D0%BE%D1%82%D0%BA%D1%80%D0%B8,-%D1%87%D0%B5-%D0%B5-%D0%B1%D0%BE%D0%BB%D0%B5%D0%BD-%D0%BE%D1%82-%D0%BE%D0%BF%D0%B0%D1%81%D0%BD%D0%B0-%D0%BE%D0%BD%D0%BA%D0%BE%D0%BB%D0%BE%D0%B3%D0%B8%D1%8F", "text": "Онколози диагностицираха меланом на американския посланик в Русия Джон Хънтсман. За това призна самият дипломат в интервю за \"Desert News\". Хънтсман каза, че веднъж забелязал малка черна точка зад ухото, а после още една на бедрото. Отначало той не придал никакво значение на това, но по време на пътуване до щат Юта миналото лято реши да отдели няколко дни за изследвания в Института по ракови заболявания.      Този институт, който се намира в град Солт Лейк Сити, е основан с подкрепата на баща му, филантропът и бизнесмен Джон Хънтсман Старши. и е една от водещите академични институции в САЩ. Самият милиардер умира през февруари 2018 г. на 80-годишна възраст, а синът му бил спасен от навреме проведена операция. \"Това е само първият етап. Ето защо, може би те ще се погрижат за мен и всичко ще бъде наред с нас,\" казва Джон Хънтсман. Туморите вече са отстранени, но дипломатът преминава през редовни медицински прегледи, за да предотврати възможни рецидиви. Меланомът се счита за най-опасната форма на рак на кожата. Той се развива от меланоцити - клетки, които произвеждат меланиновия пигмент. Рисковата група включва тези с много лунички, старчески петна и бемки. Повече от 200 000 случая на меланом са диагностицирани в световен мащаб всяка година и 65 000 смъртни случая са причинени от този тумор.", "date": "2018.11.02", "title": "Посланикът на САЩ в Русия сам откри, че е болен от опасна онкология"}
{"url": "http://www.classa.bg/%D1%81%D0%B2%D1%8F%D1%82/item/389100-%D1%82%D1%80%D1%8A%D0%BC%D0%BF-%D0%B5-%D0%BF%D1%80%D0%BE%D0%B2%D0%B5%D0%BB-%D0%B2%D0%B0%D0%B6%D0%B5%D0%BD-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81%D1%8A%D1%81-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD,-%D1%81%D0%B2%D1%8A%D1%80%D0%B7%D0%B0%D0%BD-%D1%81-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Американският президент Доналд Тръмп и президентът на Китай Си Дзинпин са провели телефонен разговор, предава АФП. Доналд Тръмп е заявил в четвъртък, че e провел „много добър\" разговор с китайския лидер Си Дзинпин за търговския конфликт между двата икономически гиганта и че срещи са планирани по време на срещата на върха на Г-20 в края на този месец в Буенос Айрес, предава Труд.      Телефонният разговор се проведе на фона на напрежението между двете най-големи световни икономики на няколко фронта, включително търговията и сигурността. „Просто имахме дълъг и много добър разговор с президента на Китай Си Дзинпин. Говорихме за много теми, със силен акцент върху търговията\", коментира Тръмп. Тръмп заяви, че търговските преговори „вървят добре\" и че срещите са „планирани\" на срещата на върха на Г-20 в Буенос Айрес. Си заяви, че е „много щастлив\", да говори отново с Тръмп и придава „голямо значение за добрите отношения с президента\", според официалната китайска информационна агенция Xinhua. Китайският президент също така заяви, че би искал да се срещне с Тръмп по време на срещата на Г-20.", "date": "2018.11.02", "title": "Тръмп е провел важен телефонен разговор със Си Дзинпин, свързан с търговския конфликт между САЩ и Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389101-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2-%D1%81%D1%83%D1%82%D1%80%D0%B5%D1%88%D0%BD%D0%B8%D1%8F-%D0%B1%D0%BB%D0%BE%D0%BA-%D0%BD%D0%B0-%D0%BD%D0%BE%D0%B2%D0%B0-%D1%82%D0%B2", "text": "Зрителите на сутрешния блок на \"Нова телевизия\" останаха учудени днес. Причината е отсъствието на титулярния водещ Виктор Николаев. Неговота колежка Аделина Радева откри сама ефира, а по-късно в компанията й се включиха новинарят Богомоил Грозев и синоптикът Николай Василковски.      Те така и не назоваха причината, поради която Николаев отсъства. Преди време Виктор отново остави екранната си половинка сама. Здравословен проблем бе свалил от ефир популярният водещ. По-късно стана ясно, че бъбречна криза е повалила Николаев, а той е прекарал немалко време в болница. След няколко седмици далеч от телевизията, той се завърна. Проблеми с бъбреците преди дни пък свалиха от екран Сашо Кадиев, който се подвизава в предаването \"Преди обед\" по bTV. Деси Стоянова обаче не остави на зрителите да гадаят защо е сама. Тя разкри както точно се случва с артиста и му пожела скорошно оздравяване.", "date": "2018.11.02", "title": "Мистерия в сутрешния блок на Нова тв!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389102-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BD%D0%B5%D0%B9%D0%BC%D0%B0%D1%80-%D1%81%D1%82%D0%B0%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0", "text": "Емоциите около Хелоуин не подминаха и бразилската актриса Бруна Маркезине. Тя влезе в ролята на идола си Джулия Робъртс от един от хитовите й филми \"Хубава жена\".  Единственият въпрос, който вълнуваше феновете беше защо бившата на футболната звезда Неймар е решила да се маскира като проститутка.  Бруна и футболистът на ПСЖ обаявиха края на връзката си наскоро. Те изкараха бурна любов, която започна през 2013-та година, но с куп проблеми през целия период.   Снимките на сексапилната бразилка обаче се превърнаха в хит из социалните мрежи.  В профила й в Инстаграм събраха близо 1 милион лайка.      ", "date": "2018.11.02", "title": "Бившата на Неймар стана проститутка"}
{"url": "http://www.classa.bg/%D1%81%D0%B2%D1%8F%D1%82/item/389095-%D1%82%D1%83%D1%80%D1%81%D0%BA%D0%B0-%D0%BC%D0%B5%D0%B4%D0%B8%D1%8F-%D1%81%D0%B0%D1%89-%D0%BF%D1%80%D0%B5%D0%B4%D0%B0%D0%B2%D0%B0%D1%82-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D0%B2-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D0%B7%D0%BB%D0%B0%D1%82%D0%BE-%D0%B8-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%BD%D0%B0%D1%85%D0%BE%D0%B4%D0%BA%D0%B8", "text": "САЩ доставят оръжия на бойци от терористичната групировка Ислямска държава в Сирия и понякога получават в замяна злато и археологически предмети, се казва в статия, публикувана от турския всекидневник Йени Шафак.   Вестникът основава твърдението си на за документ за доставки на оръжие на арабски език, както и свидетелство от член на Работническата партия на Кюрдистан (ПКК), наречен кодово Давут, който бил участвал в трансферите на военни материали.   Според източника, едно от местата на доставка е сирийският град Ал Мансур, в Рака, но също така са направили няколко трансфера в областта на военната база на САЩ в Ал Танф, на сирийската граница с Ирак и Йордания.   Според турския вестник, третото място за доставка е било едно от селата в района на Ал Баб, където членовете на ПКК са предали оръжия и са получили пари. В този момент е подписан и този документ на арабски, с печат на ИД, където цифрите са символични, докато действителните разходи за оръжия и боеприпаси са в размер на милиони долари, се казва в документа.   От друга страна, при доставките в областта на Ал Мансур, бойци на ИД са се срещали директно с представители на Пентагона, на които плащали със злато и антики, каза Дауд, който заяви, че не знае дали представителите на Пентагона са били членове на военното командване или цивилен персонал.", "date": "2018.11.02", "title": "Турска медия: САЩ предават оръжие на ислямската държава в Сирия в замяна на злато и археологически находки"}
{"url": "http://www.classa.bg/%D1%81%D0%B2%D1%8F%D1%82/item/389096-%D1%81%D0%B8%D1%80%D0%B8%D1%8F-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BE%D1%82%D0%B2%D0%BE%D1%80%D0%B8-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D0%B8-%D1%81-%D0%B8%D1%80%D0%B0%D0%BA", "text": "Сирия е готова за отваряне на определени точки на границата с Ирак и не вижда заплахи за сигурността, заяви министърът на транспорта на арабската република Али Хамуд, в интервю.   Министърът също така посочи, че страната му се надява да реши логистичните проблеми с Ирак.   \"По време на последното посещение в Сирия на министъра на външните работи на Ирак, една от основните обсъждани теми, беше отварянето на границата. Иракската страна обеща, че това ще се състои скоро. От наша страна ние сме готови да го направим, щом бъдат решени логистичните проблеми от иракската страна \", каза сирийският служител.   В началото на октомври иракският външен министър Ибрахим ал-Джаафари бе на посещение в Дамаск, по време на което спомена необходимостта от отваряне на граничните пунктове между Ирак и Сирия. Преминаването спря да работи от 2014 г. насам поради завземането на териториите от терористи на ислямска държава.", "date": "2018.11.02", "title": "Сирия твърди, че е готова да отвори границата си с Ирак"}
{"url": "http://www.classa.bg/%D1%81%D0%B2%D1%8F%D1%82/item/389097-%D1%82%D1%80%D1%8A%D0%BC%D0%BF-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D1%81%D0%B5-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B0%D1%82-15-000-%D0%B2%D0%BE%D0%B9%D0%BD%D0%B8%D1%86%D0%B8,-%D0%B7%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D0%BA%D0%B5%D1%80%D0%B2%D0%B0%D0%BD%D0%B0", "text": "Американският президент Доналд Тръмп съобщи, че на границата на страната му с Мексико могат да бъдат разположени 15 000 войници, за да спрат кервана на мигранти от страни от Централна Америка, които се отправят към Съединените щати.   \"Бихме могли да разположим 10 000-15 000 военнослужещи, в допълнение към съществуващия граничен патрулен персонал\", каза президентът пред репортери пред Белия дом. Това е цифра почти два пъти по-висока от тази, която преди това беше обявена от Пентагона, който обяви изпращането на около 7 000 войници на южната граница на страната.   Също така, броят на войниците, споменати от президента на САЩ, е по-голям дори от приблизително 14 000 войници, които САЩ която понастоящем са разгърнали в Афганистан.   \"Никой няма да влезе\", каза Тръмп, добавяйки, че администрацията му няма да му позволи да влезе в Съединените щати никой имигрант, който \"не се интересува от благосъстоянието на нашата страна\".   Обитателят на Белия дом също така подчерта, че „всеки, който пресича американската граница ще бъде задържан и преместен в палатковите лагери и други центрове за задържане на имигранти, защото ние вече не правим освобождавания\".   Тръмп често критикува политиката на \"улавяне и освобождение\", когато властите освобождават мигрантите, които незаконно преминават границата, срещу обещанието да се явят пред съда.   На 13 октомври 2018 г., 1600 хондурасци образуваха конвой, пътуващ за САЩ, към който се присъединиха гватемалци и салвадорци, с основната цел за справянето с бедността и насилието в техните страни.   Дни след пресичането на границата между Гватемала и Мексико, керванът вече възлезе на около 7 000 души.   Президентът Доналд Тръмп обяви, че страната му никога няма да приеме онези, които нелегално влизат на територията й.", "date": "2018.11.02", "title": "Тръмп: По границата с Мексико ще се разположат 15 000 войници, за да спрат кервана"}
{"url": "http://www.classa.bg/%D1%81%D0%B2%D1%8F%D1%82/item/389093-%D0%B2%D0%B8%D0%BA%D0%B8%D0%BD%D0%B3-%D0%BE%D1%82-%D0%BD%D0%BE%D1%80%D0%B2%D0%B5%D0%B6%D0%BA%D0%B8%D1%8F-%D1%84%D0%BB%D0%BE%D1%82-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0-%D0%BC%D0%B0%D0%BD%D0%B5%D0%B2%D1%80%D0%B8%D1%82%D0%B5-%D0%BD%D0%B0-%D0%BD%D0%B0%D1%82%D0%BE", "text": "За да популяризира военните си голямомащабни маневри Trident Juncture, НАТО публикува на своя Twitter акаунт видео с участието на норвежки моряк, което незабавно завладя социалните мрежи.   Лейтенантът от Кралския норвежки военноморски флот, Ласе Локкен Матберг се появи в публикации на НАТО в социалните мрежи за военните маневри, които привлякоха вниманието. Интернет потребителите, изненадани от дългата му коса, отбелязаха приликата на неговия външен вид с този на викингите.   Матберг се записва във флота през 2006 г. и сега работи на непълно работно време също като модел и фитнес треньор за новоназначените в армията. Матберг каза пред ABC News, че в Норвегия моряците могат да имат дълга коса, въпреки че е задължително да я носят на кок.   Военните маневри Trident Juncture, които се провеждат в Норвегия между 25 октомври и 7 ноември, се считат за най-голямото учение на НАТО от 2002 г. насам.", "date": "2018.11.02", "title": "\"Викинг\" от норвежкия флот популяризира маневрите на НАТО"}
{"url": "http://www.classa.bg/%D1%81%D0%B2%D1%8F%D1%82/item/389094-%D0%BF%D0%B5%D1%80%D1%83%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D1%80%D0%B5%D0%B2%D0%B0%D0%BD%D1%82%D0%B8%D0%B2%D0%BD%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5-%D0%B7%D0%B0-%D0%BA%D0%B5%D0%B9%D0%BA%D0%BE-%D1%84%D1%83%D1%85%D0%B8%D0%BC%D0%BE%D1%80%D0%B8", "text": "Съдия Ричард Консепсион Каруанчо, издаде заповед за задържане под стража на бившия кандидат за президент на Перу, Кейко Фухимори, за наличието на доказателства за участието й като тартор на престъпна организация.   Магистратът призна прокурорското обвинение към Фухимори за предполагаемо извършване на престъплението пране на пари, заедно с членове на партията Популярна сила, след като е получила един милион долара от компанията Odebrecht през 2011 г., съобщава El Comercio.   Според съдията има индикации, че бившата кандидат-президентка е участвала в схема за корупция, за да скрие парите, получени незаконно: \"Считам, че има тежки основателни подозрения, че тя е била лидер на престъпна организация, създадена де факто в рамките на партия Популярна сила, за да пере имуществото на компанията Odebrecht \", каза той.   Парите са влезли за кампанията на Фухимори, която предполагаемо е използвала членове на своето обкръжение за изпиране на тези активи, под прикритието на \"индивидуални вноски\".", "date": "2018.11.02", "title": "Перуанското правосъдие разпореди превантивно задържане за Кейко Фухимори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389088-%D0%B2-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%8F-%D1%80%D0%BE%D0%BC%D1%81%D0%BA%D0%B8-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Безработица, сегрегирани училища, мизерия: така изглежда Столипиново, едно от най-големите ромски гета на Балканите. Пловдивският квартал, подобно на много други из страната, е забравен от държавата           Запуснати панелни блокове, край които се движат автомобили и каруци, а в канавките се търкалят отпадъци. Така изглежда Столипиново, което със своите около 55 000 жители представлява един от най-големите ромски квартали на Балканите, пише \"Дер Щандарт\". Контейнерите за боклук тук са рядкост. Но насред квартала е издигнато малко сметище - крепят го три бетонни стени. Това е и мястото, на което камионите на службата по чистота пристигат, за да приберат отпадъците. Мнозина в Столипиново се опитват да си осигурят прехраната, ровейки се из боклука с надеждата да намерят нещо ценно, се казва в репортажа на австрийското издание.     \"Това е един забравен от всички квартал, каквито има и другаде в България. Никой обаче не взима ситуацията насериозно. За всичко, което в България върви наопаки, виновни се оказват ромите\", казва Антон Карагьозов, председател на самоорганизиралата се Фондация за регионално развитие \"Роми в Столипиново\". В репортажа на \"Дер Щандарт\" се пояснява, че тази организация от 25 години насам оказва помощ на обеднелите роми - например при попълването на формуляри и документи за пред институциите. Освен това от фондацията предлагат и семейни консултации. Безработица и мизерия   Пред австрийския вестник Карагьозов казва, че основните проблеми в квартала са свързани с безработицата, ниското образователно ниво, здравеопазването и жилищната ситуация. 62-годишният Карагьозов твърди, че партиите в България са напълно неспособни да подобрят положението на ромите в страната, както и че европейските пари рядко попадат там, за където са били предназначени. В репортажа на австрийския вестник се описва окаяната жилищна ситуация в Столипиново и малките, нелегално изградени бараки от ламарина, дърво и тухли в покрайнините на квартала. В тях живеят семейства, които не могат да си позволят никакво нормално жилище, пише авторката Щефани Рюп и описва едно от тези жилища така: \"В розово боядисаната къщичка с размери около три на четири живеят общо седем души. Тук няма нито вода, нито тоалетна, защото нелегалните строежи не са свързани с канализацията. Зад бараката семейството е изкопало септична яма, вода си носят от река Марица, а ток получават от едно жилище в съседния панелен блок. За да имат светлина, те плащат на собствениците на жилището по 60 лева месечно - почти колкото социалната помощ, която получават. Малък електрически котлон вляво от вратата замества цялата кухня.\" По-нататък авторката на репортажа посочва, че семейството спешно се нуждае от работа. Пред нея 28-годишната Лиляна, която има три деца, казва, че е готова да работи каквото и да било. Жената се определя като туркиня и говори български с акцент, посочва Щефани Рюп и добавя, че най-голямата ѝ дъщеря - седемгодишната Антоанета - вече ходи на училище, но няма нито подходящи дрехи, нито учебни пособия.   Училищата на Столипиново     Почти всички ромски деца ходят на училище - макар това да е свързано с големи трудности за много от семействата, посочва австрийското издание. \"Социалните помощи са обвързани с това условие\", казва Антон Карагьозов. Според него, медиите неоправдано твърдят, че ромските деца не ходели на училище. В действителност те са принудени да учат на две смени - едните сутрин, а другите след обяд, защото не можели да се намерят достатъчно учители за сегрегираните училища.   Карагьозов разказва за един проект отпреди 5 години, който събирал ромски и неромски деца в едно училище. Близо 200 ромчета били откарвани всеки ден с автобуси от Столипиново в центъра на Пловдив. Но след като се изчерпали субсидиите от Ромския образователен фонд, Градският съвет на Пловдив гласувал против продължаването на проекта. Според Карагьозов обаче тъкмо това е един от възможните пътища за интеграцията на ромските деца. Показателен, според него, е фактът, че познанията на децата, които в Столипиново са били в седми клас, се оказали по-слаби от тези на четвъртокласниците от останалите училища в Пловдив. Блокове и боклуци   Спасението се нарича Германия   Журналистът на свободна практика Андреас Кунц, който живее край Пловдив, е един от създателите на местното радио \"Столипиново\". Той се противопоставя на широко разпространеното твърдение, че ромите в България не живеят уседнало, а обикалят като номади от катун на катун. Кунц казва, че това е един от многобройните предразсъдъци спрямо ромите и пояснява: \"Те не се местят по собствена воля, а само защото бедността ги принуждава\". Антон Карагьозов казва, че за много от ромите в Столипиново единственият изход от бедността е миграцията, включително и към Германия. \"Независимо от всички трудности в чужбина, положението им там е по-добро, отколкото в България\", казва той и пояснява, че в България има прикрита дискриминация в сферата на трудовия пазар, която прави почти невъзможно намирането на работа за човек с тъмен цвят на кожата. Репортажът на Щефани Рюп е изготвен по линия на проекта на Австрийската служба по печата \"Евротурс 2018\", осъществен с финансовата подкрепа на австрийската държава.", "date": "2018.11.02", "title": "В забравения ромски квартал на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389089-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D0%B0%D0%B7%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D1%81%D1%80%D0%B5%D0%B4-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%BA%D0%BE%D0%B9-%D0%BB%D1%8A%D0%B6%D0%B5", "text": "ЕК посочи цената на доставките от “Газпром”, която у нас с пяна на уста опровергават. Но и ЕК сбърка – още по-високи са! Излезе редовният доклад на Европейската комисия за газовия пазар за второто тримесечие. Той е на този линк:  ОФИЦИАЛНИТЕ ДАННИ Според този доклад цената на газа у нас е 19.92 евро за 1 мегаватчас. В Унгария, Латвия, Литва, Румъния, Италия, Германия същата руска газ струва по-евтино. (например в Германия – 18,75 евро за мегаватчас, а в Италия – 19,69 евро за мегаватчас)    Парадоксът е, че в Гърция цената също е по-ниска спрямо нас ( с 1 евро и пет цента), макар че синьото гориво преминава и през българските тръбопроводи на път за съседите.  В тази връзка ще отбележа, че цената за нас е измерена на пункт Исакча – т.е. украинско-румънската граница и съответно ние си плащаме за транзита през Румъния. Така че в действителност тази цена е по-висока от посочената. У нас цената за домакинствата също не е ниска – средно 3,85 евроцента за киловатчас, сочи докладът на ЕК. Под нас са например Румъния – с 3,35 евроцента, Унгария – 3,66 евроцента, Словения – 3,76 евроцента и т.н. ВОПЛИТЕ Според “Булгаргаз” обаче цената на руския газ за страната ни, посочена в доклад на Еврокомисията, не отговаря на действителната, по която ни го продава “Газпром”. От дружеството не посочват каква точно е реалната цена, а само уточняват, че “предстои да бъдат изяснени причините за различието в публикуваните данни”. В публичната документация на КЕВР (комисията за енергийно и водно регулиране) въпреки законовите и нормативни задължения липсват доставните цени в заявленията на родния доставчик, от които ще се види цената, определена от Газпром. Договорите и цените са тайна – от време оно досега и при всички правителства! И РЕАЛНОСТТА Но по моя информация от отчетите на Булгаргаз тя е средностатистически (по средни валутни курсове за периода) на равностойността на 230 евро за хиляда кубометра или около 21.7 евро за мегаватчас (т.е. значително по-висока и от тази, обявена от ЕК) Различават се и цените за домакинствата. Цената на Овергаз, който на практика е монополен доставчик в страната, е 0,083 стотинки или 4,24 евроцента вместо посочените от ЕК 3,85. Т.е. дори докладът на ЕК, предизвикал воплите у нас, е малко по-розов от действителната картинка.    ", "date": "2018.11.02", "title": "Цената на газа в България – сред най-високите в Европа! Кой лъже?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389090-%D1%82%D0%B5%D0%BE%D1%80%D0%B8%D1%8F-%D0%B8-%D0%BF%D1%80%D0%B0%D0%BA%D1%82%D0%B8%D0%BA%D0%B0-%D0%BD%D0%B0-%D0%B7%D0%B8%D0%BC%D0%BD%D0%B0%D1%82%D0%B0-%D0%BA%D1%83%D1%85%D0%BD%D1%8F-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "По-студеното време кара организма на хората в България да претърпи странни метаморфози. Довчера масово се караше на чаша таратор, половин домат и две парчета диня. Всичко се променя обаче, когато термометрите започнат да показват под 20 градуса, а Емо Чолаков предупреди за ниска слоеста облачност и ви каже да си вземете чадър.     В секундата, в която не много благоприятната прогноза за времето свърши, огромна част от българите напускат пределите на хола и се отправят към терасата или мазето. Там започва упражнение по алхимия, сравнимо с опитите за добиване на философски камък, а именно - залага се киселото зеле. Солта се мери с фанатична точност, за подправките се вади най-точната кухненска везна. Всичко това отгоре се затиска с възможно най-прецизно подбрания камък. В София - с жълто паве. А да прокапе бидонът е есенно-зимна трагедия номер едно. Освен кисело зеле се пристъпва и към затварянето на различни комбинации от зеленчуци в трилитрови буркани, еднолитрови буркани и по-малки и компактни бурканчета. Затова в аптеката можете да чуете клиент, който иска от по-евтиния аспирин - за туршиите е. Разбира се, по-удобно би било и туршиите да са в бидони, но малко кулинарни ентусиасти разполагат с чак толкова пространство. А иначе току-виж се окажем без мезе... Най-големите ентусиасти на тема зимнина приготвят и българския червен хайвер - нейно величество лютеницата. Но тъй като само на зарзават не се живее, повечето семейства се стремят да се сдобият и със сланина. Някои ще кажат \"Ама мазно е, вредно е...\". Анатема! Замислете се какво можете да направите с един домат, например? Някоя салата, един сос, гаспачо... А сланината е многофункционална. Яде се сурова, с червен пипер, с праз, без червен пипер, без праз. Комбинира се прекрасно в леки ястия като яйца със сланина и, разбира се, вечната зимна класика - пръжки. С лук или без лук. Само за торти не става. Разбира се, сланината също сама по себе си спада в категорията \"мезе\", затова по някое време се преминава към истински сериозните гозби за сериозни хора, каквито живеят от Дунав до връх Вейката и от Шабла до Връшка чука. Такива са свинското със зеле, свинското с ориз, свинското с ориз и зеле, свинско с кюфтета и други подобни комбинации. При тях е важно да има свинско и някакъв друг продукт, съотношението е 5 към 1 в полза на мръвките. Тъй като пръжките, пържолите и дреболиите идват от прасето, едно от културните събития на зимата е ходенето \"на прасе\". Това гурме изживяване снабдява човешкия организъм с протеини, въглехидрати и мазнини за три месеца напред, а спомените от цялата сага около горкото животно обикновено траят и много повече. За гарнитура освен вече споменатите зимнини на много места се приготвят и баници. Огромните тави, в които се правят, не бива да ви заблуждават - баницата не е за наяждане. Тя е предястие, придружава свинското или е за десерт. Да не остане някой гладен (и слаб). Цялото това угощение не може да мине без подходящите напитки, а именно ракия и червено вино. 30 градусово - виното, не ракията, ракията трябва да е над 45, за да става и за разтривки. Лошото е, че подобни кулинарни изпълнения рядко остават безрезултатни, а с настъпването на зимата освен летните дрехи по традиция се прибират и спортните такива. На тяхно място за компенсация се вадят практични панталони на ластик и дебели пуловери еленчета. И така навлечени живеем щастливо - до пролетта, когато и последното парче зеле и свинско е само спомен от зимата...", "date": "2018.11.02", "title": "Теория и практика на зимната кухня в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389091-%D0%BB%D1%8A%D1%81%D0%BD%D0%B0%D1%85%D0%B0-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B8-%D1%80%D0%B0%D0%B7%D1%85%D0%B8%D1%89%D0%B5%D0%BD%D0%B8%D1%8F-%D0%BE%D1%82-%D0%B5%D0%B2%D1%80%D0%BE%D1%88%D0%B5%D1%84%D1%81%D1%82%D0%B2%D0%BE%D1%82%D0%BE-%E2%80%93-2-5-%D0%BC%D0%BB%D0%BD-%D0%BB%D0%B2-%D1%81%D0%B0%D0%BC%D0%BE-%D0%B7%D0%B0-%D1%88%D0%B0%D0%BB%D1%87%D0%B5%D1%82%D0%B0,-%D1%85%D0%B8%D0%BC%D0%B8%D0%BA%D0%B0%D0%BB%D0%BA%D0%B8,-%D0%BF%D0%B0%D0%BF%D0%BA%D0%B8%E2%80%A6", "text": "2,5 милиона лева за шалчета, вратовръзки, химикалки, папки, календари, мускалчета, ключодържатели и транспаранти с логото е отчело като разход до момента родното министерство за председателството ни на ЕС, което приключи в средата на годината. За настаняването в хотели четири и пет звезди и за изхранването на скъпите гости от чужбина са платени досега също 2,5 милиона лева. Данните обаче не са окончателни, защото все още доста институции и общини не са отчели пълните разходи, които са направили и не са получи парите си, обяснява ресорният министър Лиляна Павлова в писмен отговор на въпрос на депутат от опозицията. Тя напомня, че с четири постановления на МС бяха отпуснати 108,1 милиона лева, за да не се изложим пред чужденците, докато сме начело на ЕС. В тази сума обаче не влиза ремонтът на НДК, който глътна на българския данъкоплатец цели 45 милиона лева. Част от парите от постановленията се изплащат на базата на вече свършена работа, а други чакат оформянето на документите. Предвидени са средства за 32 ведомства и 93 общини. Доста от ведомствата обаче все още не са приключили с провеждането на мероприятията и отчитането на разходите. Към 30 юни са похарчени 69,3 милиона лева, което представлява 64,1% от одобрените средства с въпросните постановления. Към края на юни процентът на одобрените за изпълнение средства за 2018 г. спрямо отчетените е 46,2 на сто. Така че до момента 1 милион лева са отишли за осигуряване на Интернет, медиамоноторинг, техническо подсигуряване от предвидените близо 2 милиона. Малко по-малко от 3 милиона е струвала на НСО охраната на високопоставените гости. Службата за охрана е трябвало да си купи спецтехника за проверка на хора и багаж, да наеме коли, включително бронирани. Не само всички министерства са получили пари за различни събития, ами и институции като Института по правосъдието, омбудсманът, Сметната палата, Комисията аз финансов надзор, Патентното ведомство. От справката, предоставена от Павлова, се вижда, че досега са платени 2 558 765 за настаняване и изхранване на чужди делегации, а заложеният бюджет за това е 3,8 милиона. Над 2 милиона лева са отчетени като разход за офис оборудване и наем на техника. Близо 2,5 милиона са платени за сувенири, подаръци, реклама от предвидените по план три милиона. Над 1,8 милиона лева са разходваните пари за преводачите на ЕК, като по план те трябва да са 3 милиона, което означава че предстои допълнено плащане. Като цяло Министерството на европредседателството до момента е отчело разход в размер на 10 886 437, а предвидените за него са 16,5 милиона. Външно министерство е отчело разход от 8 милиона лева, като по план трябва да получи 15 милиона, така че до края на годината вероятно ще отчете и остатъка от близо 7 милиона. За наложителен ремонт на посолствата ни зад граница МВнР е похарчило 2, 4 милиона от предвидените 2,6 милиона. За наемането на допълнителна офис техника в представителството ни в Брюксел са дадени 130 000 лева, за коли под наем в белгийската столица – още близо 800 000 лева. БНТ е взела над 7 милиона лева за отразяването на събитията от календара на европредседателството и чака още 600 хиляди, както е по план.     93 общини също взели средства за организирането на различни фестивали в рамките на Европредседателството. За тях сумите са по 3000 лева. Сред тях са Гърмен за “Да пеем и танцуваме заедно”, Девин с “Девин денс фест”, Долна баня за “Долна баня в Европа”, Луковит за “Предимството да си част от Европа” и все в тоя дух.  Автор: Камелия Цветанова Днес БГ", "date": "2018.11.02", "title": "Лъснаха чудовищни разхищения от еврошефството – 2.5 млн. лв само за шалчета, химикалки, папки…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389092-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%B0%D1%80%D0%B2%D0%B5%D0%BD%D1%8E%D1%82%D0%B0", "text": "  Политическият поврат в края на 80-те години на ХХ век преобърна социално-икономическото и политическото развитие на страната, разруши нейните основи и постави на непоносими изпитания огромната част от населението. Това бе истинска контрареволюция, която реставрира отхвърлената преди 45 години система. Против всяка логика обаче събитията породиха надежди и илюзии за по-добър живот и повече справедливост у тези, които трябваше да понесат политическите изпитания и отговорности - членовете на БКП. И които трябваше да знаят, защото преди това подробно и убедително обясняваха на обществото, какво се крие зад понятия като \"пазарна икономика\", \"европейски ценности\", \"евроатлантическа интеграция\" и \"демокрация\". Не само от страх, че ще бъдат преследвани и наказвани, а преди всичко с истинската надежда, че най-сетне в т. нар. пазарна икономика и в \"демокрацията\" ще се осъществят идеалите, за които са работили и са се борили, те се включиха в \"строителството на новия живот\". Или и те да станат капиталисти, за да успеят в новия живот.           Най-неочаквано за самата БСП в края на 1994 г. тя убедително печели парламентарните избори и съставя правителство, оглавено от председателя й Жан Виденов, което започва да управлява през следващите две години. Това е най-критичният период от нейната история, от който нататък тя навлиза в ново състояние. Акад. Илчо Димитров (1931-2002) е министър на образованието и технологиите. Две години почти всеки ден той записва в дневника си случващото се в правителството, партията и държавата. Свидетелствата му са, разбира се, субективни, но именно тяхната субективност ги прави ценни и изключително важни за реконструкцията на времето и извличането на поуки от него. Илчо Димитров е от \"старите\" в партията, от тези, които тогава наричаха \"номенклатура\". При това висша - бил е ректор на СУ \"Св. Климент Охридски\", министър на образованието и науката, зам.-председател на БАН. Той е човек умен, образован, организиран, почтен, дисциплиниран, разбран. Но е преди всичко учен-историк от най-висок ранг с интересни и оригинални идеи за историческото ни развитие. В политически план, въпреки огромния си опит, е все пак човек наивен, заживял с новите политически митологии, готов да покаже, че новите социалисти не са като другите \"демократи\"; че са наистина демократични, толерантни и затова не политизират там, където не бива да се политизира. Но тази именно негова наивност като политик и държавник болезнено усеща, забелязва и осмисля настъпилото вече време на политическите парвенюта в държавата, но преди всичко в БСП. Това е през втората половина на 90-те години на ХХ век. Аз наричам това време \"време на политическите парвенюта\" не защото точно тогава в БСП и изобщо в политиката навлязоха много нови и предимно млади хора, които преди това не са имали нищо общо с работите на публичната администрация, не познаваха държавата, не притежаваха управленски умения и организационен опит. Те просто използваха създалото се положение и вакуума в актива на левицата, за да се покажат и предложат себе си за нови отговорности. За една нощ повечето от тях от напълно неизвестни се превърнаха в лидери, политици с високо положение, народни представители, функционери на държавното управление. По-старите, онези, които упорито наричаха \"номенклатура\", бяха предпазливи и отговорни, докато парвенютата бяха лишени от задръжки и жадуваха да се осъществят на новите си места. Парвенюто е особен обществен тип на току-що влязъл в среда, която му е неприсъща, ала в която много му се иска да бъде; защото смята, че там е по-хубаво, по-престижно и охолно. Когато тази среда е вече амортизирана и изпълнена с хора, които са вече демотивирани по различни причини и които нямат енергия да изпълняват най-важните си функции, се отваря поле за \"пришълци\" с воля и стремеж към власт. Тази власт те са я виждали отстрани и отдалеч и им се е струвала лесна за упражняване. И веднъж докопали се до нея, бързат да й придадат собствения си облик и я подчинят на представите, които са имали за нея. Техният волунтаризъм поставя на изпитание социалната система, разклаща я силно и започва да я разрушава. Аз не твърдя, че правителството на Жан Виденов полага въпросното начало. То само го обозначава и му придава начален тласък. Или по-точно ускорява процеса и го прави необратим. Самото начало е в предходните пет-шест години, когато БСП се ръководи от хора идейно неопределени и неподготвени, неустойчиви, разколебани и слаби. Обществената суматоха създава допълнително напрежение. Ръководството на БСП просто не знае какво да прави, накъде да води членския състав, какви цели да му постави, с какво да го мотивира и как да прикрие своята управленска немощ. От една страна, то подстрекава към реванш и възмездие спрямо тоталитарното минало, а от друга, се мъчи да намери някакво оправдание пред съпартийците си за радикалните икономически изменения, които не е в състояние да възпре. То е подложено на огромен външен натиск, паникьосано е и единствената му грижа е да покаже, че ръководи и спасява от пълна разруха. От друга страна обаче, то е обсебено от нови хора, повечето от тях млади и енергични. Една част от тях са неосъществени функционери от комсомола без достатъчно способности и интелигентност. Друга част са просто подети от политическата вихрушка и са \"кацнали\" на върха на партията, за да се любуват на личния си успех. Правителството на Жан Виденов, цялата му дейност и неизбежният му провал е \"образ и подобие\" на въпросната парвенющина в БСП и изобщо в политическия живот. Политическата парвенющина е истински политически тумор; тя паразитира подобно тумор, произвежда политически токсини и разрушава плътта и душата на партията и държавата. Този политически тумор бе наричан ту пазарна икономика, ту социалдемократизиране на БСП, ту евроатлантическа интеграция, ту демокрация. И какво ли не още. Илчо Димитров наблюдава всичко това, а и сам участва в него. Пред очите му неговите приятели, близки, колеги, познати все повече губят представа за реалните процеси и търсят начини или да се включат в тях, за да заемат по-изгодни места, или да намалят въздействието им върху себе си. И с болка и ужас вижда как държавата се парализира, а БСП запада и губи все повече и повече съзнание какво представлява властта и как трябва да се упражнява и пази. Парвенюто има амбиции, но не и реална политическа воля за власт, защото сам не познава истински властта, пренебрегва нейната тежест и отговорността, с която се носи. Затова и не вижда, и не предвижда последиците от грешките, които постоянно прави. Те за него са несъществени, не го тревожат, не го измъчват, а на всичко отгоре му изглеждат като огромни успехи. Но за съжаление са обективно неизбежни, защото са напълно присъщи за състоянието на обществото и политическата система. Те именно крепят капитала и гарантират неговото всесилие и абсолютно политическо господство. За което той охотно ги поощрява и хвали.   В дневника на Илчо Димитров проличава как БСП просто не умее да води политическите борби срещу новопоявилите се нейни противници, опоненти и дори врагове. За съжаление, тя и днес не е усвоила това умение. Тя не успя да разбере, че в \"пазарната икономика\" политиката е борба за власт. Да си опозиция, дори и единствена, дори и \"конструктивна\", означава, че си изгубил борбата. Но борбата за власт не означава борба за служби и изгоди, а за възможност да подобриш участта на хората. За мене бе много интересно да чета у Илчо Димитров свидетелствата му за конкретната работа на правителството на Жан Виденов. Колкото и внимателен и деликатен да е, авторът няма как постоянно да се сдържа и да не пише истината. Виждаме каква дилетантщина е царяла през тези две години. Дилетантщината е завладяла напълно и правителствата след Виденов. Тя се изразява в неумението да се подготвят внасяните за обсъждане материали, дискусии по подробностите, а не по същество, лошо формулиране на решения, неумението да се подхожда глобално и мащабно към обсъжданите проблеми и изобщо към проблемите на вътрешната и външната държавна политика, да се отделя същественото от второстепенното, в непознаване на държавата и живота в нея. Правителствата, а и политическата власт като цяло, са безпомощни в условия на криза или на някакъв остър сблъсък и природно бедствие. Тогава проличава какво се е случило в държавата ни след 1989 година. Затова и заседанията са дълги, превърнати са на говорилня и без особен резултат. Фрапираща е безпомощността на тогавашната власт (а изобщо на властта, когато БСП управлява) срещу инсинуациите и домогванията на опозицията. Това е нейното най-слабо място. Тя бърза да прави компромиси и да изпълни желанията на опонента, без да премерва доколко те са основателни - а ако не са основателни, да отговори достатъчно твърдо и аргументирано срещу опитите да се дискредитира и отслабва властта. И да внимава с отстъпките, защото исканията на опонента веднага ескалират. Но това трябва да става така, че да не предизвиква общественото мнение и да го настройва срещу себе си. Подчертавам: Илчо Димитров свидетелства отвътре за работата на правителството на Жан Виденов, но не бива да имаме никакви съмнения, че разказаната история е история на правителствата и на другите партии. Политическият механизъм е еднакъв за партийните субекти, а и успяващите да влязат във властта са хора с един и същ манталитет, похвати, поведение и начин на мислене. Така че Илчо Димитров ни е дал типологията на политическия живот от края на ХХ век, който за съжаление почти не се е променил. Различията са вероятно единствено в отделни подробности и в публичността, която партиите им придават. Спирам се на тези аспекти в дневника на Илчо Димитров. Но в него има изключително много факти, наблюдения, размишления, изводи и поуки, които трябва да бъдат видени и анализирани. Подобни свидетелства трябва задължително да се четат и изучават, да се анализират фактите и обясняват причините за грешките, за да не се повтарят. И за да знаят сегашните политици и да помнят какво ще ги последва, ако не са разбрали уроците на големия ни учен...  ", "date": "2018.11.02", "title": "Времето на политическите парвенюта"}
{"url": "http://www.classa.bg/%D1%81%D0%B2%D1%8F%D1%82/item/389085-100-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D1%8A%D1%81%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D1%83", "text": "На 5 ноември 1918 г. е създадено Главното разузнавателно управление в ГЩ в Червената армия На този ден през 1918 г. е издадена секретната заповед на Реввоенсъвета в РСФСР № 197/27 за щата на Полевия щаб, в състава на който влиза Регистрационното управление. То координира дейността на разузнавателните органи в Червената армия и подготвя за Полевия щаб на РККА обобщени данни на получена от различни източници разузнавателна информация. Регистрационното управление е създадено по инициатива на Лев Троцки, вероятно затова Сталин винаги се отнасял с подозрение към военното разузнаване; Регистрационното управление се превръща в основа, върху която израства днешното ГРУ. Аристократи на служба на военното разузнаване на Червената армия За 20 години, преди началото на Втората световна война, е сформирана уникална военно-разузнавателна мрежа в целия свят. Резидентури на ГРУ действат в Европа, Северна и Южна Америка, Китай и Япония. В много случаи чуждестранни агенти работели безвъзмездно за разузнаването на Червената армия.     Сред тях имало не само комунисти, но и аристократи и буржоа. Феноменът на хората със „синя кръв“, които жертвали живота си за чужди идеали, и днес докрай не може да бъде разбран. По времето на Отечествената война ГРУ побеждава абвера. Съветските партизани също са проект на разузнавателното управление. Отрядите в тила на противника били сформирани от офицери от тази структура. ГРУ под контрола на КГБ? След Втората световна война ГРУ попада в сложно време. Сериозен удар по неговия престиж нанася полковник Пенковски, който издава немалко тайни на британското разузнаване.     КГБ също има своя разузнавателна служба – Първо главно управление, и то решава да вземе под контрола си работата на конкурента ГРУ, включително и административния контрол. През 1963 г. за началник на ГРУ е назначен първият заместник-председател на КГБ – Пьотр Ивашутин, който го ръководи 24 години. Но Ивашутин постъпва по друг начин. Той не подчинява ГРУ на КГБ, а го превръща в една от най-мощните разведки в света.     По негова инициатива ГРУ започва да работи денонощно и да обработва информация от всички възможни театри на военните действия. При Ивашутин за пръв път е създадена системата за предупреждение на висшето командване за военни заплахи и така повторението на 22 юни 1941 г. става невъзможно.     Благодарение на офицери от ГРУ, които работели в САЩ, Карибската криза не прераства в трета световна война. Веднага след като оглавява ГРУ, Ивашутин посещава Куба и с участието му е създаден Центърът за радиотехническо разузнаване в Лурдес, който съществува до началото на 21-ви век. Цялата територия на САЩ се оказва подслушвана. Радио- и телефонната връзка на Пентагона с нейните подразделения престава да бъде секретна за Москва. Благодарение на Ивашутин току-що създаденото космическо разузнаване се оказва под контрола на ГРУ. И днес армейският генерал Ивашутин е най-уважаваният ръководител на военното разузнаване в Русия. Избиране на началник с гласуване След разпадането на Съветския съюз се прилагат усилия ГРУ да бъде отслабено. Отгоре идва заповед шефовете му да се избират чрез общо гласуване на алтернативна основа. Това го нямало дори при болшевиките. След провала на ГКЧП на поста шеф на ГРУ е спуснат генерал-полковник Тимохин, който преди това служи във войските на ПВО. През 1992 г. на закрит конкурс шеф на военното разузнаване става кадровият разузнавач Фьодор И. Ладигин, който успява да спаси ГРУ от погромни реформации. Елцин и по-голямата част от обкръжението му сметнали, че Русия няма повече врагове и военно разузнаване в предишния му вид не е нужно. Наложило се да бъда замразена цялата агентурна мрежа в чужбина, освен в САЩ и европейските страни от НАТО. Как беше сменен „Аквариума“ В новия век отношението към ГРУ се променя в посока – добро. През 2006 г. то получава внезапно нова щаб-картира, която посетил президентът Путин. Преди това основното управление на ГРУ се намирало на Хорошевско шосе в сграда, известна като „Аквариума“. Днешната сграда на ГРУ е строена над три години и изглежда като футуристичен дворец от стъкло и бетон. Тя е снабдена с най-съвременната и често уникална апаратура, две вертолетни площадки, огромен спортен блок и др. Тук може да се работи автономно, без да се напуска сградата няколко седмици. Ситуационната зала прави впечатление с огромната си електронна карта на света. На нея в реално време се отразява местонахождението на всичките атомни подводници, с ядрени балистични ракети на борда, на авионосните съединения и големите воински формирования на територии, прилежащи към руските граници. Какво каза президентът Владимир Путин за ролята на военното разузнаване „Очевидно ситуацията в света, предизвикателствата, с които се сблъсква Русия, изискват от ГРУ постоянно усъвършенстване на работата му. Аз познавам добре резултатите от работата на ГРУ; точно и без засечка действат нашите бойни части по времето на контратерористични операции, включително и спецназът, който влиза в състава на ГРУ. Навременната и точна информация, постъпваща от ГРУ, неведнъж е залягала в основата на най-важните държавни решения, помагала е навреме да се парират заплахите за националната сигурност. ГРУ има специална, уникална роля в системата за осигуряване безопасността на страната, то е мощен и действен инструмент за защита на нашите национални интереси…“ Както се вижда, президентът споменава и за „спецназа“ на ГРУ. За пръв път от устата на държавен глава през изминалите десетилетия прозвучава словосъчетанието „спецназът на ГРУ“, и то в положителен контекст. Спецназ без камуфлаж Специалните подразделения в ГРУ са най-тайнствените в Съветската армия. На 24 октомври 1950 г. се появява секретна директива на военния министър. Във всичките военни окръзи са създадени 46 отделни роти спецназ, по 120 души във всяка. След това се появява бригада със специално назначение. Тези части са строго засекретени. В случай на заплаха от нова световна война от страната на НАТО и САЩ моментално трябвало да бъдат изпратени стотици разузнавателно-диверсионни групи. Подготовката на спецназа на ГРУ неслучайно се смята за най-добрата в света. Дори в периода на широка гласност остава в тайна войната в Афганистан, как офицери от ГРУ съхранявали живота на своите войници, как ликвидирали банди от муджахидини, подготвени от инструктори от САЩ. В Афганистан действат само две бригади спецназ от ГРУ – 15-а и 22-ра. Бойците от 15-а бригада унищожават и пленяват 9 хиляди муджахидини, завземат десетки тона оръжие, боеприпаси и взривни вещества, спасяват живота на хиляди военнослужещи от мирния контингент и обикновени хора. Разузнавачи от ГРУ влизат в Таджикистан в края на лятото на 1992 г., а през пролетта на 1993 г. ситуацията там се стабилизира. Не без участието на военното разузнаване в Чечения са ликвидирани Дудаев и Хатаб, Бараев и Масхадов. Уникална методика за подготовката на елитни бойци В ГРУ е изработена уникална методика за подготовката на елитни бойци, на офицери. Възстановен е древен вид ръкопашен бой, който е адаптиран към днешните условия. Тази система се нарича СБОР – Система Боевая Русская, и с нея бойците стават неуязвими. По времето на състезания тази система е демонстрирана пред телевизионни камери. Спецназовците от ГРУ се учат да стрелят в движение без визиране чрез прицелно приспособление от всяко положение. Относно случая „Скрипал“ Като предател от морално-етична гледна точка Скрипал можеше да бъде ликвидиран от всяка служба – от МОСАД до Ми-6. За какво са нужни странните Боширов и Петров? Според смехотворната версия на британците те били офицери от ГРУ, проникнали в квартирата на Скрипал и намазали дръжките на вратата с отрова и я разпръснали в помещенията. Видеокамерите, които са много около жилището на Скрипал, не са фиксирали проникването им в сградата. А картината на отравянето на бащата и дъщерята показва, че отровата им е сипана по времето на посещението им в бирения бар, при това строго дозирана за всеки от тях. Само в този случай те загубиха съзнание едновременно. Ако бяха приели „Новичок“, случайно в равни дози, то по-скоро по-миниатюрната дъщеря би загубила съзнание първа, а по-масивният й баща щеше веднага да повика бърза помощ. Така че участието на Боширов и Петров в отравянето на предателя изглежда абсурдно. Резонен е въпросът: как веднага двамата са били идентифицирани като офицери от ГРУ? Може би Западът е започнал кампания по дискредитация на ГРУ, налагайки мнението за пълната загуба на професионализъм от неговите представители?!    ", "date": "2018.11.02", "title": "100 години от съсдаването на ГРУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389086-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%BA%D0%B8%D0%BD%D0%B4%D0%B8%D0%BD,-%D0%BF%D0%B8%D0%B3%D0%B0%D1%81%D0%B8%D0%B9,-%D0%B0%D0%BD%D0%B5%D0%BC%D0%BF%D0%BE%D0%B4%D0%B8%D1%81%D1%82,-%D0%B5%D0%BB%D0%BF%D0%B8%D0%B4%D0%B8%D1%84%D0%BE%D1%80-%D0%B8-%D0%B0%D1%84%D1%82%D0%BE%D0%BD%D0%B8%D0%B9", "text": "    Св. Мъченици Акиндин, Пигасий и Анемподист били християни и служели в царския дворец при персийския цар Сапор . Цар Сапор желаел да живее в мир с император Константин Велики и затова в началото на своето царуване не преследвал своите поданици, които приемали християнството. След смъртта на Константин обаче той започнал война с наследника му Констанций. Жреците и персийските маги, които ненавиждали християните, упорито убеждавали Сапора, че неговите поданици – християни се намират в постоянна връзка с враговете като техни едноверци и ги подпомагат във войната срещу него. Сапор поискал персите – християни да се отрекат от вярата си. Но за истинския християнин вярата е по-скъпа от живота, и голямото множество от тях предпочели да страдат и приемат смърт, отколкото да се отрекат от вярата си. Започнало страшно гонение. Гонителите били изумени от голямото число християни, които се намирали в тяхната държава. Оказало се, че и в царския дворец имало много християни.     Тогава довели при царя трима негови придворни: Акиндин, Пигасий и Анемподист, обвинени, че изповядват християнската вяра. Сапор употребил всички мерки, за да ги склони да се отрекат от вярата си, като им обещавал награди, ако покажат покорност, а в случай на съпротива ги заплашвал със смърт. Но те останали твърди във вярата си и приели да бъдат подложени на страшни изтизания. Бог покрепял светите мъченици, като им дал необикновена твърдост. Езичниците били изумени. Един от мъчителите – Автоний – захвърлил оръжието, с което измъчвал невинните, и извикал: \"Велик е християнският Бог!\" Осъдили го на смърт. Като чул присъдата си, той радостно извикал: \"Слава на Тебе, Господи, Боже, в Когото вярват християните! Вярвам и аз в Тебе, покланям се на Тебе и за Тебе умирам. Спаси ме, мен недостойния, чрез великото си милосърдие!\" В това време светите мъченици с любов се молели за новообърнатия във вярата. И тъй, мястото за смъртно наказание станало място за тържество на истинската вяра. Сановникът Елпидифор също се обърнал към вярата, от езичник станал християнин. Смело заявил на царя, че вярва в Разпнатия Христос. И той бил отведен на смърт пред събралото се множество народ, и мнозина повярвали в Христа. Светите мъченици Акиндин, Пигасий и Анемподист, след като претърпяли различни мъчения, били изгорени. Заедно с тях пострадала и приела мъченически венец и майката на цар Сапор. Царят, упорит в неверието, издал заповед, с която се осъждали на смърт всички християни, живеещи в държавата му. Тази заповед била издадена по време, когато християните празнували Христовите страдания. У християните пламнала неудържима ревност. Те започнали на тълпи да идват пред двореца и да изповядват вярата си. На Велики петък и на самата Пасха около хиляда души отдали живота си за вярата, а в това число бил и Азат – любимецът на царя. След това Сапор се убедил, че не е в състояние да изтреби християнството от държавата си, отменил първата заповед и издал втора, според която се предават на смърт само християнските свещенослужители.", "date": "2018.11.02", "title": "Св. мъченици Акиндин, Пигасий, Анемподист, Елпидифор и Афтоний"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389087-2-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "676 г. - Доний става папа.     1789 г. - Във Франция е национализирана голяма част от недвижимата собственост на католическата църква.   1795 г. - Френската революция: Начало на управлението на Директорията във Франция.   1912 г. - Балканската война: Победа на българските войски в Люлебургазко-Бунархисарската операция.   1914 г. - Първата световна война: Франция, Великобритания и Русия обявяват война на Турция.   1917 г. - Великобритания обявява Декларацията Балфур, с която подкрепя идеята за еврейско установяване в територията на Палестина.   1920 г. - В Питсбърг (САЩ) започва да функционира първата в света обществена радиостанция.   1930 г. - Хайле Селасие е коронован за император на Етиопия.   1936 г. - ВВС започва да излъчва телевизионни емисии с висока разделителна способност.   1947 г. - Американският индустриалец и авиатор Хауърд Хюз извършва в Лонг Бийч, Калифорния, кратък (1,6 км) тестов полет на транспортния хидроплан Hughes H-4 Hercules, който е с най-големия до момента размах на крилата (97,51 м).   1949 г. - Индонезия получава национална независимост.   1953 г. - Пакистан е провъзгласен за ислямска република.   1955 г. - Списанието „Билборд\" публикува за първи път класацията Топ 100.   1956 г. - Правителството на Унгария заявява, че страната излиза от Варшавския договор и се обръща към ООН и западните държави за помощ при влизане на войски на СССР на територията на държавата.   1963 г. - Президентът на Южен Виетнам, Нго Дин Дием, е убит след проведения военен преврат в страната.   1965 г. - 31-годишният американски квакер Норман Морисън се самозапалва пред Пентагона в знак на протест срещу участието на САЩ във Виетнамската война.   1965 г. - Албанския лидер Енвер Ходжа заявява, че страната преустановява близки контакти със СССР и влиза в съюзнически отношения с Китай.   1988 г. - В Интернет се появява първият компютърен червей, създаден от Робърт Морис.   2000 г. - На Международната космическа станция пристига първият екипаж.   2004 г. - Джордж Уокър Буш е избран в САЩ за втори президентски мандат.  ", "date": "2018.11.02", "title": "2 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/389084-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D0%B5-%D0%BE%D0%BA%D0%B0%D0%B7%D0%B0-%D1%80%D1%8F%D0%B4%D0%BA%D0%BE-%D0%B4%D0%BE%D0%B1%D1%8A%D1%80-%D0%BC%D0%B5%D1%81%D0%B5%D1%86-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B7%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%B8-%D0%BF%D0%B5%D1%82%D1%80%D0%BE%D0%BB%D0%B0", "text": "Обикновено инвеститорите, които искат да видят как ще се представя златото, поглеждат към долара. Когато зелената валута поскъпне, цената на ценния метал почти винаги спада. Малко активи имат по-силна обратна връзка с индекса Bloomberg Dollar Spot Index, като в същото време златото е предпочитано за хеджиране спрямо световната резервна валута, пише в свой анализ Bloomberg. За първи път от 20 месеца насам цените на двата актива отчетоха ръстове през октомври. Представяне на златото и долара през октомври За първи път от февруари 2017 г. стойностите на двата актива се движат в една посока. Промяната в голяма степен се дължи на на рязкото поевтиняване на акциите на развиващите се пазари, особено в Китай, което накара инвеститорите да търсят активи убежища. В същото време силната американска икономика работи в полза на долара.     „Можем да продължим да виждаме засилване на настоящата тенденция, тъй като опасенията около ускоряващата се инфлация и изхода от междинните избори в САЩ биха могли да подкрепят поскъпването на златото“, заяви Майкъл Маккартни, главен пазарен стратег за Азиатско-тихоокеанския регион в CMC Markets. Според него поскъпващ долар и повишаваща се цена на златото ще виждаме поне до следващия вторник вечер, а по-дългосрочно прогнозиране е трудно. Индексът Bloomberg Dollar Spot е нараснал с 2,3% през октомври до най-високата си стойност от 17 месеца насам, докато златото е поскъпнало с 2% - най-много от януари тази година. Нежелание за поемане на риск „Повишаващата се цена на златото се дължи най-вече на случилото се през последния месец на фондовите борси, което ние виждаме повече като корекция, отколкото като просто проблеми на мечия пазар“, коментира Хари Чилингуриян, директор Търговия на стоковите пазари в BNP Paribas. И докато банката повиши прогнозите си златото за 2018 г. до средна цена от 1260 долара за тройунция, то все още се вижда, че очакванията са догодина цената му да е по-ниска – 1145 долара за тройунция. „Завръща се нежеланието за поемане на риск заради спадовете на развиващите пазари, както и на азиатските“, посочи Марк Обърн, изпълнителен директор на базираната в Дъблин брокерска компания Goldcore. Той допълни, че фонд мениджърите в момента ребалансират портфейлите си, пренасочвайки средства към златото и пари в брой и именно затова поскъпва и доларът.     Обратната корелация на 120-дневна база е започнала да се свива от юни, като тенденцията се е ускорила през октомври. Златото обикновено се използва за хеджиране не само срещу долара, а и срещу останалите валути, а това, че цената на метала се определя в долари, допълнително укрепва връзката между тях. Обратната връзка между двата актива се влоши през юни 2016 г. след гласуването за Brexit и се срина напълно в ранните етапи на гръцката дългова криза през 2010 г. Когато нещата вървят на зле навсякъде по света, доларът и златото са възприемани едновременно като убежище. „Златото и доларът биха могли да поскъпват заедно в краткосрочен план, но бих бил изненадан, ако това продължи и през 2019 г.“, каза още Обърн. Американските политици не биха искали цената на валутата да се повиши твърде много, докато търсенето на злато едва сега започва. Обърн допълни, че не би искал да залага срещу долара в краткосрочен план, но в дългосрочен аспект смята, че перспективите пред златото са положителни.", "date": "2018.11.02", "title": "Октомври се оказа рядко добър месец едновременно за златото и петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389080-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%BC%D0%B5%D1%80%D0%BA%D0%B5%D0%BB,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-%D0%B1%D0%BE%D1%80%D0%B8%D1%81%D0%BE%D0%B2", "text": "И проектът \"Меркел\", и проектът \"Борисов\" изглеждат вече изчерпани.  Какво ще се случи в Германия и в България след техния политически залез?             Ангела Меркел стъпка по стъпка се оттегля от политическата сцена. За Германия това е истински политически земетръс, но и в България сеизмографите скоро ще регистрират нещо подобно. И то не (само) защото Бойко Борисов открай време се профилира като политически почитател и последовател на германската канцлерка. Меркел оглавява ХДС вече 18 години, а като канцлер управлява четвърти мандат. Успехът ѝ се дължи главно на три фактора. Тя съумя да придвижи консерваторите в центъра на обществото, като предпазливо и постепенно отваряше партията си за една по-либерална и по-екологически отговорна политика. Меркел спечели и задълго удържа симпатиите на мнозинството германци със своя умерен политически стил и с огромното си чувство за отговорност. И не на последно място: през тези близо две десетилетия тя ловко блокираше и в крайна сметка обезвреждаше всички реални или потенциални конкуренти.   Паралели   Вижте само колко прилича тази политическа биография на политическия път, извървян от Бойко Борисов. Неговата партия ГЕРБ също съумя бързо да се настани в центъра на българското общество - като политическа сила, отворена във всички посоки. Самият Борисов (\"Вие сте прости и аз съм прост, затова се разбираме\") проникна политически в ДНК-то на много българи и съвсем неслучайно кара вече трети премиерски мандат. И не на последно място: през целите тези близо 10 години той ловко блокираше и в крайна сметка обезвреждаше всяка политическа конкуренция в така нареченото българско „дясно\". И проектът „Меркел\", и проектът „Борисов\" изглеждат вече изчерпани. При това независимо от факта, че под управлението на Ангела Меркел Германия процъфтява икономически, а в България през трите мандата на Бойко Борисов икономическите показатели също трайно вървят нагоре. Разбира се, между двете страни и между двете личности има пропаст от различия - достатъчно е да сравним равнищата на корупция, на медийна свобода и на благоденствие или пък политическия стил на Меркел и този на Борисов. (Сравненията не са в полза на България и нейния премиер.) И все пак започващият политически залез на Ангела Меркел и на Бойко Борисов вещае и в двете страни един период, който бихме могли да наречем „бой на негри в тъмна нощ\" - както политически некоректно се казваше в моето детство.     За добро или за лошо, и Меркел, и Борисов като валяци утъпкаха политическия ландшафт и сега вече никой не знае какво може да изникне отдолу. Залагайки на стабилността в момента, и двамата подцениха опасностите, които крие бъдещето и не подготвиха нито свои приемници, нито пък подходящи политически конфигурации, които да удържат тази стабилност. А в момента дифузните страхове и усещането за несигурност лашкат част от избирателите и в Германия, и в България към опасните периферии и пораждат шизофренни реакции към ЕС, тоест - към единствената благонадеждна котва на европейците в момента. За която, впрочем, открай време здраво се държат и Ангела Меркел, и Бойко Борисов.   Точка в полза на България   Никой не знае как ще изглежда Германия след Меркел. Очакват се политическо раздробяване и небивали досега политически коалиции в Берлин. Може да има завой наляво, може да има и завой надясно - просто центробежните сили вече са неудържими. И във всички случаи ще наблюдаваме още три сюжета: борба за лидерство, отдръпване на Германия от европейската политика и засилващи се обществени напрежения. И вижте сега колко правдоподобно звучи тази прогноза и за България след Борисов: раздробяване, центробежни сили, лидерски борби, охладняване към ЕС, обществено напрежение. С което стигаме до последната голяма разлика между сравняваните несравняеми величини: германците са особено тревожни, защото не са свикнали да живеят с усещането за криза, докато за българите животът с усещането за криза си е всекидневие. Точка в полза на България ;-)", "date": "2018.11.02", "title": "Германия след Меркел, България след Борисов"}
{"url": "http://www.classa.bg/%D1%81%D0%B2%D1%8F%D1%82/item/389081-%D0%B6%D0%B5%D0%BD%D0%B8%D1%82%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Доскоро не се знаеше почти нищо за сексуалното насилие над жени в Северна Корея. Сега \"Хюман Райтс Уоч\" разкрива шокиращи детайли: севернокорейките често стават жертва на тотален  произвол от страна на държавни служители.   Жените в Северна Корея са безпомощни жертви на сексуален тормоз от страна на държавни служители и партийни функционери, става ясно от доклад на \"Хюман Райтс Уоч\". Правозащитната организация обвинява правителството на диктатора Ким Чен Ун, че не предприема нищо срещу широко разпространените случаи на издевателства срещу жени, а вместо това се опитва да потули скандалите.       Част от севернокорейското ежедневие   \"Принудителните сексуални контакти и насилието срещу жени са се превърнали до такава степен в част от ежедневието на Северна Корея, че хората ги възприемат почти като нещо нормално\", се казва в съобщение на \"Хюман Райтс Уоч\".     Организацията се позовава на интервюта със севернокорейци, които са успели да избягат от тази силно изолирана от света страна. Те разказват, че една жена няма никаква възможност да се противопостави на попълзновенията на някой държавен служител с реална власт, щом бъде \"избрана\" от него. В случая нямало никакво значение дали той иска от жената сексуален контакт, пари или някакви други услуги.     \"Всяка нощ принуждаваха някои от жените да излизат навън с един от пазачите, където биваха изнасилвани\", разказала пред \"Хюман Райтс Уоч\" жена, която е била задържана в затворнически лагер край границата. \"Всяка нощ един пазач отваряше вратата на килията. Аз застивах на мястото си и се опитвах да се сниша и да остана незабелязана с надеждата, че няма да съм аз\", казва жената.     Според доклада на правозащитната организация, жените, които внасят нелегално стоки от Китай, за да ги продават на пазара в Северна Корея, са принуждавани да дават \"подкупи\" под формата на секс. От това се възползват севернокорейските охранители на пазари, граничари, а също така полицаи, прокурори, войници и служители на железниците. Високопоставени служители често принуждават жени към секс В Северна Корея високопоставени служители често принуждават жени към секс, твърди \"Хюман Райтс Уоч\"     Бивша продавачка на текстил разказва, че е била жертва на тотален произвол: \"В дните, в които имаха настроение за подобни неща, охранителите на пазара или полицаи ме викаха в някое празно помещение встрани от пазара.\" Именно там били извършвани сексуалните издевателства.     \"Подобни неща се случват толкова често, че никой вече не смята, че става дума за нещо необичайно. Дори ние самите сякаш отначало не осъзнаваме какво се случва с нас, но душите ни го усещат. Понякога плачеш нощем просто така - сякаш без причина\", казва жената, цитирана от \"Хюман Райтс Уоч\".     Организацията твърди, че е съставила своя доклад въз основа на интервюта с 54 жени и осем бивши държавни служители, които са избягали от Северна Корея след като Ким Чен Ун пое властта през 2011 година.   Пхенян отхвърля всички обвинения   Правозащитната организация призова правителството в Пхенян да признае за наличието на сексуален тормоз над жени и да гарантира, че подобни издевателства ще бъдат преследвани и наказвани от властите. Правителството на Ким Чен Ун категорично отхвърля всички обвинения и неизменно подчертава, че спазва човешките права.     Според доклада на \"Хюман Райтс Уоч\", сексуалното насилие е тема-табу в Северна Корея – страна, която се отличава със строго йерархични и патерналистични структури на обществото.", "date": "2018.11.02", "title": "Жените в Северна Корея"}
{"url": "http://www.classa.bg/%D1%81%D0%B2%D1%8F%D1%82/item/389082-%D0%BD%D0%B0%D1%82%D0%BE-%D1%80%D1%8A%D1%87%D0%BA%D0%B0-%D1%81-%D0%B1%D0%B5%D0%B7%D0%B7%D1%8A%D0%B1%D0%B8%D1%8F-%D1%81%D0%B8-%D1%82%D1%80%D0%B8%D0%B7%D1%8A%D0%B1%D0%B5%D1%86-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8%D1%8F-%D0%B2%D1%80%D0%B0%D0%B3", "text": "няма истински враг, пише Unzensuriert. Руската мечка не е агресивна и има много по-отстъпчива природа, отколкото са твърденията на Алианса. Авторът предлага да се обмисли разпадането на военната организация. В същото време той е убеден, че новата система за сигурност в Европа ще бъде добро допълнение и ще обогати архитектурата за глобална сигурност.     НАТО играе с мускули в Северна Европа по време на мащабните и много скъпи учения „Единен тризъбец“, пише Unzensuriert. Но всъщност, алиансът демонстрира много нагло поведение и прекомерна агресия, бъдейки по същество беззъб, смята авторът на статията. След разпадането на Варшавския договор през 1991 г. в Източна Европа възникна вакуум, а бившите сателити на Съветския съюз незабавно поискаха да влязат в НАТО за да се защитят от могъщия си съсед Русия, напомня изданието. НАТО се възползва в този момент от слабостта на Русия и предложи на всички страни членство в алианса. Към края на 1997 г. бяха подписани протоколи за присъединяване към НАТО с Полша, Чехия и Унгария, но те станаха пълноправни членове на алианса едва през 1999 г. През 2004 г. във военната организация влязоха България, Румъния, Словакия, както и бившите съветски републики Естония, Латвия и Литва. Официалните кандидати за членство остават Босна и Херцеговина, както и Македония. При това Украйна, Грузия и Косово също са заинтересовани да станат членове на алианса. Неутралните държави в Европа - Ирландия, Швеция, Финландия, Малта, Австрия и Швейцария - си сътрудничат с НАТО в рамките на програмата \"Партньорство за мир\". Русия възприема безпочвеното разширяване на военната организация на Изтока като унижение, отбелязва авторът. Без съмнение би било по-добре, ако заедно с обединението на Германия, воюващите блокове биха сложили край на студената война и биха разпуснали Организацията на Варшавския договор и НАТО. Но всичко се случи по по-различен начин и това до голяма степен предопредели ситуацията на сигурността и отбраната в Европа, защото без  ЕС би се занимавала по-целенасочено със собствената си отбрана. Днес НАТО няма враг, убеден е авторът. Русия, както и по време на Студената война, не е агресивен противник.  , отколкото се твърди от алианса. При това разпускането на една организация не означава непременно, че отношенията между Европа и САЩ ще се влошат. Нова система за сигурност в Европа ще бъде добро допълнение и ще обогати глобалната архитектура за сигурност, заключава изданието. Превод: М.Желязкова", "date": "2018.11.02", "title": "НАТО ръчка с беззъбия си тризъбец измисления враг"}
{"url": "http://www.classa.bg/%D1%81%D0%B2%D1%8F%D1%82/item/389083-%D0%BA%D1%83%D0%B1%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D0%B8-%D0%B7%D0%B0-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D1%81%D1%8A%D1%81-%D1%81%D1%82%D0%B0%D1%80%D0%B8%D1%8F-%D1%81%D0%B8-%D0%BF%D1%80%D0%B8%D1%8F%D1%82%D0%B5%D0%BB-%E2%80%94-%D1%80%D1%83%D1%81%D0%B8%D1%8F", "text": " неуредици тласкат Куба към активно търсене на партньори, пише Neues Deutschland. В същото време островът вече не разчита на приятелството със САЩ, като се има предвид рязкото отклонение на Тръмп от курса на Барак Обама, който се опита да се сближи с Хавана. Затова кубинските политици и икономически дейци все повече се надяват на засилване на икономически връзки с техните стари приятели, по-специално с Русия, се казва в статията в немското издание. Кубинската икономика е в упадък, най-близкият й съюзник Венецуела е намалил доставките на петрол, все по-малко туристи посещават страната, а наводненията и ураганите са причинили сериозни щети на инфраструктурата, съобщава Neues Deutschland. Всички тези отрицателни фактори доведоха до факта, че Куба изпитва спешна нужда от чуждестранни инвестиции. Един от шансовете за привличане вниманието на инвеститорите е 36-та Международна изложба на Хавана, в която страната се стреми да демонстрира своя икономически потенциал.     Според публикацията 456 кубински проекта ще участват в изложбата. В Хавана ще се съберат представители на повече от 60 страни по света, включително Русия и САЩ. В същото време, както отбелязва Neues Deutschland, кубинците не свързват сериозни надежди с Америка. Еуфорията от края на управлението на Обама се разтвори без следа след идването на Доналд Тръмп: в отношенията между Хавана и Вашингтон отново настъпи зима. Ето защо очите на кубинските политици отново се обърнаха към Русия. За да подчертае този факт, по време на изложението ще се проведе и специален бизнес форум \"Русия - Латинска Америка и Карибите\", в който ще се обсъждат перспективите на руско-кубинското сътрудничество в областта на икономиката, търговията и инвестициите.     Както напомня на Neues Deutschland, Русия, която е правоприемник на СССР, през 2014 г. опрости 90% от дълговете на Куба от съветското време. Що се отнася до инвестициите, руската петролна компания Роснефт скоро ще трябва да модернизира голямата кубинска нефтена рафинерия Сиенфуегос, която сега работи само на половината от капацитета си поради намаляването на доставките на петрол от Венецуела. През есента на 2017 г. между двете страни бяха подписани редица икономически споразумения в областта на енергетиката, транспорта, храните и текстила. Освен това Русия продължава да доставя на Куба леки автомобили, автобуси и локомотиви. В заключение, изданието подчертава, че при нарастващото руско-кубинско сътрудничество, новината, че лидерът на Куба Мигел Диас-Канел от Куба ще направи официално посещение в Русия за първи път, беше много уместна. Превод: М.Желязкова", "date": "2018.11.02", "title": "Куба отново се замисли за сближаване със стария си приятел — Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389075-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Няма да ви остане, нито една минута, за разрешаване на лични проблеми или други извън служебни занимания. Ще се почувствате уморени още до обяд, докато прехвърлите много ненужна работа. Завистливите погледи и критичните забележки от колегите, могат да ви нервират. Вместо да се ядосвате, им покажете своята интелигентност, умения и опит. ТЕЛЕЦ ( 21 април - 21 май )  Посветете този ден на почивка, излезте извън града или се срещнете с приятели. Така, ще е много по-добре, отколкото да седите цял ден и да безделничите. Особено, ако цялата работа, сте я свършили през предишните дни. Времето също е благоприятно, за спортни занимания, фитнес, йога. Ще е добре, да успокоите нервите си. БЛИЗНАЦИ ( 22 май - 21 Юни ) Днес ви очакват много спешни въпроси, затова не се препоръчва да се разсейвате от дреболии. Денят е благоприятен за изучаване на нови неща, а болните имат шанс за изцеление. Вечерта е подходяща за активен спорт.   РАК ( 22 юни - 23 юли ) Очаква ви интересна среща, която драстично ще промени плановете и живота ви като цяло. Човекът, с когото ще се запознаете, ще е много по-възрастен и по-опитен от вас, но това е само за добро. В любовта е по-добре да покажете нежност, отколкото присъщата ви строгост. Забравете за вашите принципи за известно време, ако искате да запазите това, което имате. ЛЪВ ( 24 юли - 23 август ) Ще бъдете агресивно настроени и този вид тактика на поведение, може да доведе до конфликти. Опитайте се, да се държите хуманно и културно, поддържайте достойни отношения и не нарушавайте собствения си мир. В личната сфера, ви очакват ярки промени и нова любовна история. ДЕВА ( 24-ти август - 23 септември ) Не се препоръчва да споделяте личните и финансовите си проблеми на всички поред. Хората могат да ви съчувстват, но това няма да ви помогне. Експериментите в сферата на работата, ще бъдат от полза за тези, които са вътрешно готови за тях. Ако прикриете уязвимостта и чувствителността си, ще може да преодолеете много неща, по пътя към постигането на целите в кариерата. ВЕЗНИ( 24 септември - 23 октомври) Нищо ново и важно не предприемайте днес. В противен случай, ще изпуснете незначителни въпроси, от които зависят финансите ви. Твърде официалният тон при общуването с любимия човек, ще разруши топлите отношения. Трябва да се разберете във вътрешните си чувства и след това да си правите заключения.   СКОРПИОН ( 24 октомври - 22 Ноември ) Очаква ви, дълго пътуване ако сте го планирали предварително. Може да е в друг град или страна, която винаги сте искали да посетите. С партньора в брака, трябва да сте по-резервирани, ако разберете, че той се обижда дори при най-малките забележки. Ревността не е най-добрият вариант, за укрепване на връзката.   СТРЕЛЕЦ ( 23 Ноември - 21 Декември ) Трябва да си зададете конкретна цел и да се движите към нея уверено. Колкото по-невъзмутими сте, толкова по-добре ще е за вашите дела. Възможно е важно съобщение по телефона или пощата, не го пренебрегвайте. Вечерта, може да посетите фитнес залата или да се срещнете с приятели. КОЗИРОГ (22 Декември - 20 януари ) Възможна е любов от пръв поглед, която ще затъмни всички минали отношения. Това ще се случи толкова изненадващо, че сами няма да повярвате на своето щастие. Просто не анализирайте ведичко и мислено не критикувайте новият си избраник. Работа ще имате много, но лесно и качествено ще се справите с това, което ще изискат от вас.  ВОДОЛЕЙ ( 21 януари -  19  февруари ) Може лесно да пресечете границите на допустимото, ако се поддадете на изкушения и приключения. Имайте предвид, че такова поведение ще ви вкара в задънена улица. Денят е благоприятен за усвояване на нови знания и овладяване на интересна професия. В областта на финансите, назрява криза, която още веднъж доказва, че трябва да спестявате.   РИБИ ( 20 февруари - 20 март ) Очаква ви успех в бизнеса и търговията. Всичко, в което сте инвестирали преди месец, ще даде резултати. В личния живот, не трябва да доказвате превъзходство над избраника си. Малко вероятно е, по този начин да запазите любимият си. Възможни са битови и домшни проблеми.", "date": "2018.11.02", "title": "Дневен хороскоп 2 ноември"}
{"url": "http://www.classa.bg/%D1%81%D0%B2%D1%8F%D1%82/item/389076-%D0%B2%D0%B5%D0%BD%D0%B5%D1%86%D0%B8%D1%8F-%D1%89%D0%B5-%D1%81%D0%B5-%D1%81%D0%BF%D0%B0%D1%81%D0%B8-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0,-%D0%BD%D0%BE-%D0%B4%D1%80%D1%83%D0%B3%D0%B8-%D1%81%D0%B0-%D0%BE%D0%B1%D1%80%D0%B5%D1%87%D0%B5%D0%BD%D0%B8", "text": "Венеция отново се оказа под вода заради наводнения - най-тежките за последното десетилетие. Макар новините за кризата в града и ефектите на климатичните промени да предизвикват тревоги, зад случая с Венеция стои много по-сложна предистория. Наводненията във Венеция не са дефект, а част от принадлежащите характеристики. Градът е основан от хора, които са се установили тук в опит да избягат от хуните. Намерили са спасение във венецианската лагуна, където конете и бойците в тежки брони не са успявали да навлязат. Пропитата с влага земя е правила врага трудно подвижен, а приливът е можел да удави армията.     Между твърдата земя и откритото море търговията е била единственият начин за изкарване на прехрана. Затова венецианците стават превъзходни търговци, като постепенно построяват красив град с впечатляващи дворци, храмове и сгради - паметници на културата и изкуството. Наводненията тук не са изключение - случват се когато приливът е в пика си, а вятърът тласка вълните от Адриатическо море на север към брега. Сградите на Венеция обаче са проектирани така, че да издържат на натиска. Целият живот в града се е формирал около водата. Цената на защитата Венеция се променя значително - в днешно време основната й функция е да посреща туристи от цял свят. Много от местните жители напускат домовете си, като ги преобразуват в хотели, ресторанти и ваканционни къщи. Наводненията също променят характера си. Колкото повече се покачва нивото на световния океан, толкова по-опасни стават приливните води - тенденция, която ще се влошава в бъдеще. Силните ветрове усложняват проблемите допълнително. Влиянието на климатичните промени и покачването на морското равнище се уравновесява с адаптация. Шумерите, най-ранната позната цивилизация в Месопотамия, например са знаели как да строят отводнителни канали и диги още преди 5000 години. Оттогава човечеството е усъвършенствало значително уменията си за защита на бреговете. Някои градове са лесни за укрепване. Площадът \"Пиаца деи Мираколи\" в Пиза например е уязвим на ерозия, но има достатъчно пространство, за да се изградят предпазни съоръжения, без да се разваля гледката към Наклонената кула. Лондон също ще има нужда от нов тип преграда срещу евентуални наводнения, но единственото, което спира местните власти, е въпросът дали желаят и могат да финансират толкова голям инфраструктурен проект. Има обаче други населени места, в които укрепването срещу наводнения е много по-сложно. Дори да се построи преграда за възпиране на вълните около Маями, водата ще продължи да прониква под основите й. Бетонените укрепления може да са ефективни в град като Дубровник, но ще съсипят автентичния вид на Стария град. По-подходяща би била стъклена преграда, но построяването й ще бъде твърде скъпо. Не само бюджетът, но и отвличанията на квалифицираните инженери са огромен проблем за съхраняването на Лептис Магна, древния римски град в Либия. Там, където туристите не стъпват Световното културно наследство е особено уязвимо на покачването на морското равнище. 37 от 49 обекта, които се намират по ниските крайбрежни зони около Средиземно море, са изложени на висок риск от наводнения и брегова ерозия през следващия век. Към 2100 г. опасността от заливането им ще се увеличи с 50%, а рискът от ерозия на крайбрежието - с 13 процента. Въпреки че Венеция също е заплашена от наводнения, туристическата индустрия генерира толкова много пари, че градът може да си позволи да се опази от опасността. След рекордните приливи от 1966 г. властите решават да инвестират в проект за специална защита. Следват десетилетни спорове за типа на преградата и финансирането й. Едва през 2003 г. започва строителството на верига от подвижни бариери, които ще лежат на дъното на морето през по-голямата част от времето, но ще могат да се затворят и да предпазят лагуната по време на силен прилив. Системата е създадена така, че да опазва екологията и хидрологията на уникалната лагуна. Първите експериментални тестове на бариерите вече бяха проведени, като проектът би трябвало да бъде напълно завършен през 2022 г. 6 милиарда евро са вложени в изграждането на предпазното съоръжение, което да не допусне Венеция да потъне под вода, така че слуховете за смъртта на Serenissima са преувеличени. Това обаче не означава, че покачването на морското равнище не е опасен проблем. Градове като Абиджан в Кот д'Ивоар, или Акра в Гана, Читагонг в Бангладеш, Джакарта в Индонезия, Лагос в Нигерия или Мумбай в Индия ще бъдат изправени пред още по-сериозни тревоги, когато дойде време да се опазят от прииждащите води на морето или океана. В бедни и зле организирани населени места, в които властите трудно успяват да се справят с далеч по-елементарни комунални услуги, едва ли ще могат да се отделят няколко милиарда долара за опазване на крайбрежната ивица. Най-страшните последици от климатичните промени ще се усетят най-тежко от онези, които не умеят да се адаптират - населени места, които са останали извън фокуса на вниманието на масовия туристически поток.", "date": "2018.11.02", "title": "Венеция ще се спаси от наводненията, но други са обречени"}
{"url": "http://www.classa.bg/%D1%81%D0%B2%D1%8F%D1%82/item/389077-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD-%D0%BF%D1%80%D0%B5%D0%B7-2020-%D0%B3-,-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0", "text": "Изборите през 2020 г. биха могли да доведат Съединените щати до ръба на гражданска война, според историка от “ ” Нийл Фъргюсън в публикация за “Бостън Глоуб”. Според него през последните години в американското общество има непреодолими вътрешни противоречия и “конфликт в културата”. Експертът смята, че в интернет в САЩ понастоящем се води своеобразна “гражданска война”, предаде БГНЕС.     Прогнозата на професора от “Харвардския университет” става още по-сериозна, когато пише за конкретни срокове – той предвижда гражданската война да започне след изборите през 2020 г. Фъргюсън посочва, че САЩ вече от доста време са във вътрешен разкол, а американското общество е инфектирано от “конфликт в културата”. “В интернет се води своеобразна гражданска война, която се засилва с предстоящите избори в Конгреса”, твърди експертът. Случаите с пощенските пратки с бомби до бившия президент Барак Обама и бившата кандидатка за президент Хилари Клинтън – големи критици на президента Доналд Тръмп – е знак, че САЩ са на ръба на гражданска война, смята той. Ситуацията стана още по-сложна с въоръженото нападение в синагога в Питсбърг миналата седмица, когато последовател на нацизма нахълта в пълна синагога, скандирайки антисемитски лозунги и откри огън по присъстващите вярващи. В резултат на нападението бяха убити 11 души и 6 бяха ранени. Линиите на конфликт в американското общество излязоха на преден план след поемането от Тръмп на президентската функция и критиките как върши работата си. Населението от афроамерикански произход е особено афектирано от появата на Тръмп. Друг важен случай, който подстрека разкола в американското общество, бяха неприятните събития в Шарлотсвил през август 2017. Тогава радикални десни групировки се събраха на шествие за защита на паметника на Робърт Едуард Лий, известен генерал от армията на Юга. Между тях имаше и представители на нацисткото движение “Превъзходство на бялата раса”. Събитието доведе до сблъсък с крайно леви противници, при който загина един човек, след като последовател на нацистите се вряза с автомобил в тълпата. В изявление непосредствено след неприятните събития, Тръмп осъди опонентите на радикалната десница, като каза, че те са нападнали другата група. Той посочи, че радикалната десница и крайно левите са участвали в сблъсъка. Повечето експерти и анализатори твърдят, че сблъсъците в Шарлотсвил демонстрират силната поляризация в американското общество. Тръмп вече обяви, че ще се кандидатира отново на президентските избори през 2020 г. отстрана на републиканците. Демократите все още нямат конкретни имена за президентската надпревара. Има съобщения, че Хилъри Клинтън обмисля възможността за повторна кандидатура за президент на САЩ. ", "date": "2018.11.02", "title": "Американски учен: През 2020 г., гражданска война"}
{"url": "http://www.classa.bg/%D1%81%D0%B2%D1%8F%D1%82/item/389078-%D1%82%D1%80%D0%B5%D0%B2%D0%BE%D0%B3%D0%B8-%D0%B2-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82", "text": "Наркотици и безработица от испанската страна, пълна трудова заетост в Гибралтар – положението от двете страни на границата е диаметрално различно, но само месеци до Брекзита хората на двете места имат еднакви тревоги. Защото както работните места в Гибралтар са жизненоважни за жителите на испанския град Ла Линеа де ла Консепсион, така тези хора са необходими за доброто функциониране на икономиката в малката британска задморска територия в най-южния край на Испания.     Часът е 9,00 – най-натовареното време на граничния пункт Гибралтар. След бърза проверка на документите им стотици хора прекосяват летищната писта от двете страни на границата, за да отидат на работа в богатия британски анклав, над който се извисява скала, видима от километри. Тук според правителството без работа са по-малко от 50 души, така че анклавът е истинско Елдорадо за жителите на пограничните испански селища като Ла Линеа. Градът е смятан за „столица на дрогата“ в Испания, където трафикът на хашиш от Мароко е една от малкото възможности да имаш работа. При това положение, съвсем логично, изгледите за въвеждане на по-строг контрол след Брекзита тревожи. Лондон и Мадрид постигнаха принципно споразумение за Гибралтар, но то е обусловено от изхода от преговорите между Обединеното кралство и Европейския съюз по споразумението за раздялата. „Никой не знае какво ще стане. Страхувам се, че ще започнат да изискват работна виза“, казва с безпокойство 53-годишният Мигел Перейра, жител на Ла Линеа, който работи в склад за тютюн в Гибралтар повече от 30 години. Този човек с две деца, електротехник по образование, ще бъде принуден да търси работа в града си, ако стане твърде сложно да работи в Гибралтар. Залогът е сериозен предвид безработицата в Ла Линеа, която надхвърля 30 процента. „Невъзможно“ да се работи Подобно на Мигел Перейра, близо 14 000 жители на пограничния район идват всекидневно в британския анклав да работят в търговията, хотелиерството, а също във финансовите услуги или преживяващия бурен разцвет сектор на игрите онлайн. Тези хора, преобладаващо испанци (макар, че има хора от още 59 националности, включително 2500 британци, които живеят в Испания заради по-ниските цени на имотите), представляват по-малко от половината активно население на Гибралтар, чиято площ е наполовина по-малка от най-малкия лондонски район (Кенсингтън и Челси). Страховете им се засилват още повече, понеже сегашното социалистическо правителство е благосклонно към свободното движение между Испания и Гибралтар, но предходните правителства неведнъж затваряха границата, за да упражнят натиск върху анклава, над който Мадрид има претенции. Безпокойството е също толкова осезаемо при компаниите в Гибралтар. „Би било буквално невъзможно да запълним с други служители всички работни места в Гибралтар, които биха били засегнати, ако работниците от пограничния район не могат да идват“, подчерта Кристофър Уол – шеф на фирма „Алиментана“, която търгува на едро с хранителни стоки и има 18 служители, включително 9 работници от района на границата. „В търговията на едро, както и на дребно, в краткосрочен план ще е почти невъзможно да функционираме“, добави той. В този контекст някои компании смятат да дадат възможност на служителите си да работят от разстояние или да имат гъвкаво работно време, казва Джулиан Бърн, президент на Федерацията на малките предприятия в Гибралтар, която представлява около 300 местни фирми. „Някои предприятия обаче не могат да го направят, зависи в кой отрасъл сте“, пояснява той от модерните офиси на компанията си за уебдизайн. „В Ла Линеа няма нищо“ В Ла Линеа отражението на Брекзита вече се чувства по финансовите резултати на търговците и фирмите, чиито продажби страдат от срива на британската лира, откакто през 2016 г. британците решиха да напуснат ЕС. Този срив влияе отрицателно и на покупателната способност в евро на пограничните работници, на които се плаща в лири. Автомонтьорът Еладио Перес Диас разказва, че трите дъщери на жената, с която живее, са напуснали работата си във финансовия сектор в Гибралтар, тъй като заплатата им, обърната в евро, е намаляла от 1400 на 900 евро, така че мислят да отидат в Лондон. Самият той е почти сигурен, че ще закрие фирмата си и ще емигрира, ако Брекзитът доведе до забавяне при преминаването на границата, тъй като близо две трети от дейността му е свързана с клиенти от Гибралтар. „В Ла Линеа няма работа, нищо няма“, казва той.   БТА", "date": "2018.11.02", "title": "Тревоги в Гибралтар заради Брекзит"}
{"url": "http://www.classa.bg/%D1%81%D0%B2%D1%8F%D1%82/item/389079-%D0%B7%D0%B0%D1%89%D0%BE-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D1%83%D1%81%D0%BF%D0%B5%D1%8F%D1%82", "text": "Следващият кръг икономически санкции срещу Иран, който влиза в сила от 4 ноември, основно ще удари иранския петролно-газов сектор. Тези санкции бяха облекчени след сключването през 2015 г. на Съвместния всеобхватен план за действие (СВПД), по-известен като споразумението за иранската ядрена програма. Те обаче бяха затегнати отново след решението на президента на САЩ Доналд Тръмп да се оттегли от документа преди шест месеца.     С връщането на наказателните мерки той има за цел да убие споразумението за ядрената програма, да доведе иранската икономика до точката на пълен колапс, да възпре регионалното участие на Иран в Сирия, Ирак и Йемен и, въпреки отричанията на Вашингтон, вероятно да отпразнува рухването на управляващия режим в Иран. Официалната позиция на Белия дом е, че чрез увеличаването на икономическия и политически натиск цели да върне Техеран на масата за преговори, за да замени СВПД с ново споразумение, носещо името на Тръмп. Има поне пет причини за това защо стратегията на американския президент няма да успее. Първо, макар и САЩ да се стремят да сведат иранския нефтен износ до нула, стана ясно, че това е непрактично; няма реален заместител на експорта на Техеран, възлизащ на 2,5 милиона барела на ден (б/д). Въпреки че преди това Саудитска Арабия твърдеше, че е запълнила всякакъв недостиг, експертите смятат, че Рияд и съюзниците му нямат капацитета да заместят напълно липсата на иранския петрол. Сега когато нефтеният експорт на Техеран спадна до приблизително 1,5 млн. б/д – при над 2,5 млн. б/д преди САЩ да се оттеглят през май – цената на петрола в така наречената референтна кошница на ОПЕК нарасна до около 76 долара за барел. Ако се сбъднат прогнозите, че тя може да се покачи до 100 б/д, увеличението на цената ще компенсира иранските загуби на приходи, дори и износът на Техеран да бъде съкратен с още 1 млн. барела. Второ, търговската война на Тръмп с Китай и налагането на американски санкции на Русия правят по-малко вероятно Пекин и Москва да работят заедно с Вашингтон по въпроса за Иран. Още повече, че Белият дом не може да разчита на сътрудничеството на ЕС, който през 2003 г. беше инициаторът на преговорите за иранската ядрена програма с Техеран и който гледа на СВПД като на едно от знаковите си външнополитически постижения. Освен това съюзът все повече възприема извънтериториалните санкции като заплаха за своята идентичност и независимост. Френският министър на финансите Брюно Льо Мер наскоро заяви, че „развръзката на кризата с Иран ще бъде шансът на Европа да има свои собствени независими финансови институции, за да може да търгува с когото си иска“. В миналото сътрудничеството с всички големи сили беше от решаващо значение за създаването на ефективна политика по отношение на Иран. Трето, американските санкции положиха основите за историческа промяна в световната финансова система. В течение на много десетилетия щатският долар доминираше на международните финансови пазари. Но оттеглянето на САЩ от СВПД даде увереност на страни като Русия, Китай, Индия и Турция да използват своите валути, за да търгуват с Иран. Ако Европа успее да създаде финансова система, която да е отделна от щатския долар, другите държави може да започнат да използват еврото в търговията с Иран, отслабвайки по този начин американската доминация на световните пазари. Четвърто, останалите страни по СВПД гледат на споразумението за ядрената програма като на средство за противодействие на американския унилатерализъм. Това се дължи на факта, че СВПД е многостранно споразумение, скрепено с резолюция 2231 на Съвета за сигурност на ООН, от което правителството на Тръмп излезе едностранно, и сега се опитва да накаже другите страни за това, че го изпълняват. Всякаква капитулация пред Вашингтон по този въпрос ще затвърди още повече сегашния американски подход. За да се избегне това, както Иран, така и международната общност ще възприемат запазването на СВПД като стратегическа необходимост. Пето, влиятелни съюзници на САЩ като ЕС и Япония продължават да подкрепят споразумението. Само шепа регионални съюзници – в частност Саудитска Арабия, Обединените арабски емирства и Израел – подкрепиха решението на Тръмп да излезе от СВПД, докато други важни регионални играчи като Турция, Оман и Ирак продължават да подкрепят сделката. В същото време развоят на събитията в други регионални кризи не е благоприятен за САЩ и съюзниците им: Башар Асад с подкрепата на Русия и Иран печели гражданската война в Сирия; американската кампания в Афганистан се провали; Саудитска Арабия не съумя да разгроми подкрепяните от Техеран бунтовници хуси в Йемен, а Катар преодоля наложената му под егидата на Саудитска Арабия блокада. Развоят на тези събития ще улесни Техеран да намери начин да заобиколи санкциите на Вашингтон. През последните 60 години САЩ бяха хегемон в региона. Но едностранният подход на Тръмп и бъдещето на СВПД може да обърка сметките, като създаде разрив между трансатлантическите съюзници и сближи силите от източния блок, Европа и регионалните сили като Иран, Турция и Ирак. Още повече че СВПД отвори възможност за другите световни сили – в частност Европа, Китай, Русия и Индия – да запазят международните договорености и без САЩ. Това, в съчетание с американското оттегляне от международната сцена, има потенциала да промени начина на упражняване на влияние в международната политика, като доведе до изместване от доминирана от САЩ система към многополюсен свят, в който регионалните играчи ще имат много по-съществена роля. На този фон новият кръг американски санкции срещу Иран вероятно ще увеличи напрежението в Близкия изток – и е малко вероятно да доближи Вашингтон до постигане на целите му по отношение на Иран.   БТА  ", "date": "2018.11.02", "title": "Защо санкциите на Тръмп срещу Иран няма да успеят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389071-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%BB%D0%B5%D0%BD%D0%B8-%D0%BA%D1%80%D0%B0%D0%B2%D0%B8%D1%86-%D1%81%D0%B5-%D1%81%D0%BD%D0%B8%D0%BC%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Актрисата Зои Кравиц разкри, че е била подложена на сексуален тормоз още в началото на кариерата си, пред „Ролинг стоун\". Тя позира за корица на изданието, пресъздавайки незабравимата и шокираща за времето си фотосесия на майка си Лиса Боне отпреди 30 години.      29-годишна Зои, която е дъщеря на Боне и на музиканта Лени Кравиц, сподели, че е имало момент с кариерата, когато се е чувствала изключително несигурна – точно обратното на това, което демонстрира на горещата корица на ноемврийския брой на „Ролинг Стоун\".      „Работех с режисьор, който ме караше да се чувствам много неудобно. Бях млада, може би на 19 или 20, и снимахме на определени места, отсядахме в един и същи хотел. Той имаше пълна програма: „Може ли да дойда в стаята ти?\". Напълно неуместно. После правеше неща като да идва в гримьорната и да пипа косата ми. Или да казва: „Нека видя костюма ти, обърни се\". Никога не е добре някой да прави това. Особено, когато са от позицията на властта\", каза тя. Зои говори още и за друг мъж, възползвал се от силните си позиции – Бил Козби, с когото майка ѝ играеше заедно в „Шоуто на Бил Козби\". Боне забременява от Кравиц през 1988 година, когато участва в друго шоу с Козби и играе негова дъщеря.      Зои разкри, че тогава Козби бил много разстроен, когато разбрал, че Боне е бременна. Самата Боне заяви, че не си спомня, не нарече осъдения вече актьор „Г-н Праведен\". Тя добави, че в миналото винаги е усещала „злокобна, мрачна енергия\" от Козби.„Тя и той никога не са се разбирали. Дали защото той я бил привлечен от нея или защото не е понасял факта, че тя има собствено мнение, тя винаги имаше една странна реакция към него. Мрачна реакция\", заяви Зои пред списанието. Младата актриса разкри, че наскоро намерила снимка, на която Козби я държи, когато била бебе, на снимачната площадка, и това я разтърсило. „Това е една много смущаваща снимка. Лицето му не е мило изобщо. Някак зловещо е\", каза тя.", "date": "2018.11.02", "title": "Щерката на Лени Кравиц се снима чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389072-%D0%B5%D1%82%D0%BE-%D0%B3%D0%BE-%D1%82%D0%BE%D0%BF-10-%D0%BD%D0%B0-%D0%BD%D0%B0%D0%B9-%D0%B7%D0%B4%D1%80%D0%B0%D0%B2%D0%B8%D1%82%D0%B5-%D0%B8-%D1%87%D1%83%D0%BF%D0%BB%D0%B8%D0%B2%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Според ежегодната класация за надеждност на автомобилите, съставяна от американското издание Consumer Reports въз основа на допитвания на собствениците на автомобили, най-непретенциозният автомобил се оказа всъдеходът Lexus GX. В тройката на лидерите по надеждност влизат автомобилите на три японски марки.    На първо място е Lexus със средна оценка от 78 при 100 възможни точки. За най-надежден модел на марката е определен всъдеходът GX, а най-чупливият - седанът IS. Марката Toyota слиза едно място надолу - на второ, получавайки 76 точки. Най-надеждният модел на марката е хечбекът Prius C. При аутсайдерите се озовава пикапът Toyota Tacoma. Тройката на лидерите е попълнена от Mazda, която тази година се изкачва в класацията с цели 8 места. Средната оценка на надеждността на автомобилите на японския производител е 69. При това за най-чуплив е признат кросоувърът CX-3, а за най-надежден роудстърът MX-5. На четвърто място със средна оценка от 61 точки се нарежда Subaru. Най-надеждният модел на марката е Crosstrek (XV), а НАЙ-ЧУПЛИВИЯ - спортният WRX. Марката Kia слиза от трето на пето място, спечелвайки си 61 точки. Вероятно, причината за това са постоянните повреди при седана Cadenza. Най-надеждният автомобил на Kia пък е миниванът Sedona. На шесто място със средната оценка от 61 точки се нарежда Infiniti. Най-надеждният модел на марката е купето Q60, а на последно място по здравина се нарежа седанът Q50. С три места тази година пада Audi,чийто автомобили средно печелят 60 точки. Компанията бе \"потопена\" от модела A3, макар и кросоувърът Q5 да е признат за най-надеждния.  Компанията BMW също губи три позиции, оказвайки се в крайна сметка на 8-о място резултат от 58 точки. Най-надежден е моделът i3, в който и няма какво да се счупи. За най-капризен е признат кросоувърът Х1.  Десетката в тазгодишната класация е попълнена от Mini и Hyundai, които са си спечелили 57 точки. Най-надеждни при тях са кросоувърите Countryman и Santa Fe XL, а най-чупливите - Cooper и Ioniq, съответно.   Рейтинг на надеждността на автомобилитеConsumer Reports    ", "date": "2018.11.02", "title": "Ето го топ 10 на най-здравите и чупливи автомобили"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389073-%D1%82%D0%BE%D0%BF%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0,-%D0%BC%D0%B8%D0%BD%D0%B0%D0%BB%D0%B0-%D0%BF%D1%80%D0%B5%D0%B7-%D0%BC%D0%BD%D0%BE%D0%B3%D0%BE-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8,-%D1%8F%D1%85%D0%BD%D0%B0", "text": "Сексапилната аржентинска хубавица Белен Родригес има нова любов. Но това не е нов мъж, а кон. Самата тя призна това със снимки и клипове в профила си в социалната мрежа Инстаграм. Една от най-привлекателните спортни половинки в Италия яхна огромен мускулест жребец и написа: \"Ветрове на страстта\". През годините Белен Родригес имаше връзка с футболиста Марко Бориело, със сина на Марчело Липи – Давиде, актьора Фабрицио Корона и танцьора Стефано де Мартино, с когото дори син и краткотраен брак.  ", "date": "2018.11.02", "title": "Топкрасавица, минала през много спортисти, яхна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389074-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BF%D1%80%D0%B5%D0%BA%D0%B0%D1%80%D0%B0-8-%D0%B3%D0%BE%D0%B4%D0%B8%D0%BD%D0%B8-%D0%B2-%D0%BC%D0%B0%D0%BD%D0%B0%D1%81%D1%82%D0%B8%D1%80", "text": "Жителка на колумбийския град Итуанго прекара 8 г. в манастир. След това тя започна работа като порно модел, съобщава The Mirror. Докато е в училище, Юди Пинеда решава, че манастирът е нейното призвание. Тя се чувства много щастлива, докато 10 г. по-късно не се влюбва в своя учител по теология.      Тогава момичето осъзнава, че не може да се откаже от мъжете и напуска манастира. Първо, Пинеда започва работа в компанията Нестле. Там тя се запознава с Хуан Бустос, който набира модели, които да работят за сайт за възрастни. Той й прави бизнес предложение. Свещеник призовал момичето да се откаже от този занаят, но тя казала, че смята тази професия за достойна. Въпреки това тя продължила да ходи на църква и не пропуска неделните литургии.", "date": "2018.11.02", "title": "Ослепителна красавица прекара 8 години в манастир"}
