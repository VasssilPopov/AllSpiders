{"url": "http://www.classa.bg/%D1%82%D0%B5%D1%85%D0%BD%D0%BE/item/380478-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%B5-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%BE%D0%B3%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "Още през 2010 г. Марк Зукърбърг – основател и главен шеф на Фейсбук, смяташе, че неприкосновеността на личните данни вече не е „социална норма\". Но през последните няколко седмици – и нито миг по-рано, той и неговите колеги научиха, че отделните хора и обществото като цяло все още държат на тази неприкосновеност. Сегашните разкрития как „Кембридж аналитика\" – политическа консултантска фирма, работила за кампанията на Доналд Тръмп – е натрупала данни за над 50 млн. потребители на Фейсбук без тяхното съгласие, принуди социалната медия да каже на всеки, който желае да слуша, че се отнася много сериозно към тази неприкосновеност. Миналата седмица Фейсбук обяви, че опростява и централизира правилата за защита на личните данни, като улеснява своите над два милиарда ползватели сами да определят какво количество лична информация да споделят. Това бе важна и необходима промяна, но онова, което научихме за практиката на събиране на лични данни от социалните медии, рекламните компании, интернет издателите и други организации, говори, че специфични промени, извършвани от отделни компании като Фейсбук, няма да бъдат достатъчни. Необходимо е Конгресът да приеме ефективни и всеобхватни закони за защита на неприкосновеността на личните данни. Технологичната и рекламната индустрии отдавна се съпротивляват срещу такива правила и нито този Конгрес, нито администрацията на Тръмп показват някаква заинтересованост за защита на личните данни. Но един ден на власт ще дойдат други политици и сега е най-подходящото време да започне сериозен анализ как следва да бъде засилен американският регулационен режим за защита на личните данни. Не е необходимо да се започва от нулата. През 2012 г. президентът Барак Обама предложи харта на правата за защита на личните данни. Документът включваше много идеи как да се даде на хората повече контрол върху тяхната (лична) информация, да се направи събирането на данни по-прозрачно и да се сложат ограничения върху онова, което бизнесът може да прави със събираната от фирмите информация. Тази харта на правата се провали, защото бе посрещната с неохота в Конгреса. Но Европейският съюз приложи същия подход при разработването на своя „Общ регламент за защита на личните данни\", който влиза в сила от 25 май т.г. Новите европейски правила не са перфектни – те включват т.нар. право да бъдеш забравен, което позволява на хората да поискат компаниите да изтрият личната информация, която те повече не желаят да бъде споделяна. Това може да бъде прилагано по начини, ограничаващи свободата на словото. Но европейците направиха прогрес към решаването на някои от проблемите, които в последно време се откроиха в САЩ. Техните закони, например, изискват компаниите да потърсят съгласие, преди да събират чувствителна лична информация, да направят това искане разбираемо, и да предоставят на ползвателите лесен начин да се откажат от споделянето на такива данни, вместо да ги принуждават изрично да посочват отказ, ако не желаят да бъдат следени. Освен това компаниите, които искат да събират данни за европейците, трябва ясно да посочват как възнамеряват да използват личните данни, и не могат да събират повече информация, отколкото им е нужна за предоставяне на услугата, която предлагат. „Хартата на правата\" на Обама включваше подобна концепция, като посочваше, че личната информация трябва да бъде използвана само по „начини, съвместими с контекста, в който ползвателите предоставят данните\". Днес е стандартна процедура много компании да „изтръгват\" колкото се може повече данни, като карат потребителите да се обвързват с дълги и непоклатими срокове на услугата. Компаниите може дори да не знаят как ще използват събраната информация, но все пак я събират, в случай, че по-късно им се наложи да я използват по някакъв повод. Неотдавна някои потребители на Фейсбук откриха, че приложението Андроид на компанията протоколира метаданни (базисна информация) за всеки входящ и изходящ (телефонен) разговор и есемес и съхранява тази информация, в някои случаи за години. Компанията заяви, че потребителите са се съгласили да споделят тази информация и по този начин тя „ти помага да откриваш и да бъдеш във връзка с хората, които са ти близки, и ти предоставя по-добро общуване във Фейсбук\". Подобно твърдение определено е Оруелско. Трудно е да се повярва, че много хора биха дали на компанията достъп до толкова много лични данни, ако наистина разбират на какво се съгласяват. Новият европейски регламент ще позволи също така на хората да имат достъп до личните си данни, да прехвърлят информацията за себе си от една фирма към други, които предоставят подобна услуга, и изцяло да я изтриват при определени обстоятелства. Компаниите ще трябва да уведомяват до 72 часа, ако са узнали за изтичането на лична информация. За много компании ще бъде сложно да се съобразят с новите правила на ЕС, и съответните служители в страните членки ще срещнат много трудности да ги наложат като системна практика. „Ще трябва да се учим в процеса на приложението\", каза Изабел Фалк-Пиеротен, която оглавява френския регулатор по защита на личните данни – Националната комисия по информацията и свободите. – Ще трябва да свикваме.\" Става обаче все по-ясно, че компаниите ще трябва да намерят начини как да действат и как да печелят при тези по-строги правила за личните данни. Някои от тях планират да прилагат отделни или всички правила по защитата на личните данни спрямо всички свои клиенти, не само спрямо европейците. Други страни вече имат или възнамеряват да приемат подобни правила. В миналото търговци на месо, компании за кредитни карти, производители на автомобили и други отрасли са се съпротивлявали на такива регулации с аргумента, че те ще ги разорят. Всъщност обаче много отрасли спечелиха от такива регулации, които силно повишиха търсенето на продукти, за които потребителите се уверени, че отговарят на определени стандарти. Фейсбук и други интернет компании се страхуват от регулации за личните данни, но не би трябвало. Твърдите правила могат да се окажат от полза за тях, както и за потребителите.", "date": "2018.04.04", "title": "Проблемът е липсата на строги правила за личните данни"}
{"url": "http://www.classa.bg/%D1%81%D0%B2%D1%8F%D1%82/item/380472-%D0%B4%D0%BE%D1%88%D0%BB%D0%BE-%D0%B5-%D0%B2%D1%80%D0%B5%D0%BC%D0%B5-%D1%81%D0%B0%D1%89-%D0%B4%D0%B0-%D0%BA%D0%B0%D0%B6%D0%B0%D1%82-%D1%81%D0%B1%D0%BE%D0%B3%D0%BE%D0%BC-%D0%BD%D0%B0-%D1%84%D0%B0%D0%BD%D1%82%D0%B0%D0%B7%D0%B8%D0%B8%D1%82%D0%B5-%D1%81%D0%B8-%D0%BA%D0%B8%D1%82%D0%B0%D0%B9-%D0%B5-%D0%B2-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8", "text": "Китай \"не иска търговска война с Вашингтон, но няма да се оттегли, ако такава бъде отприщена\". Това заяви китайският държавен вестник Global Times, след като Пекин въведе тарифи за 128 вносни стоки от САЩ, ход, който вестникът описва като \"репресия срещу враждебността на Белия дом.\"   Мерките за противодействие, които поставят митнически тарифи за плодове, свинско месо и други продукти, внесени от САЩ, трябва да донесат около 3000 милиона долара, което се равнява на загубите, причинени от митата на САЩ. Според вестника, тази мярка е доказателство, че \"Китай никога няма да направи компромис и винаги ще отвръща на неразумните мита\", така че Вашингтон трябва да очаква репресии в отговор \"на всеки един от ударите, в опит се да се навреди на интересите на азиатската страна.\" Време е за САЩ \"да се сбогуват с фантазията\", в която са живяли в продължение на дълго време, за един халюциниран свят, в който си представят Китай като нация, която не може да отговори и толерира тарифите на Съединените щати\", казва Global Times, добавяйки че новите мерки са \"само тънък намек\".   Заради всичко това Вашингтон \"трябва да бъде разумен\", когато сяда да преговаря с Пекин, посочи вестникът, като заяви, че заплахите \"ще се провалят, тъй като Китай не се страхува от САЩ и не толерира политическата слабост\".   Китайското правителство винаги е подчертавало важността на отношенията със САЩ, но в последно време, една част от американските политици се застъпва \"за допълнителен натиск\" над Пекин, позиция, която генерира \"много предизвикателства\" за двустранните връзки. Азиатската страна \"има доверие и смелост да се изправи пред всички бъдещи трудности и предизвикателства, ако те възникнат\".   В края на март американският президент Доналд Тръмп подписа меморандум, който налага нови мита на Китай на стойност до 60 000 милиона долара годишно. Мярката беше приета в опит да се намали огромният търговски дефицит във Вашингтон с втората по големина икономика в света, който през 2017 г. достигна 375 000 милиона долара. В отговор Пекин въведе тарифи между 15% и 25% за 128 стоки, внесени от САЩ. Мерките са насочени към балансиране на загубите, причинени от тарифите, наложени от САЩ. Китай твърди, че това са \"легитимни мерки, предприети за спазване на правилата на СТО и за защита на неговите интереси\".", "date": "2018.04.04", "title": "\"Дошло е време САЩ да кажат сбогом на фантазиите си: Китай е в състояние да отговори\""}
{"url": "http://www.classa.bg/%D1%81%D0%B2%D1%8F%D1%82/item/380473-%D1%81%D1%8A%D0%B2%D0%BC%D0%B5%D1%81%D1%82%D0%B8%D0%BC%D0%B8-%D0%BB%D0%B8-%D1%81%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D1%81-%D1%87%D0%BE%D0%B2%D0%B5%D1%88%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B0", "text": "След възмущението, причинено от скандала на Facebook и Cambridge Analytica, започна дебат: дали социалните мрежи са съвместими с правата на човека?   Анализът, публикуван в портала The Conversation смята, че бизнес моделът на гигантите на социалните мрежи може да бъде заплаха за защитата на правата на човека, защото, въпреки че те се основават на \"свободата на словото\", капиталите, които имат достъп до информацията за потребителите, могат да я използват за свои непрозрачни интереси.   Точно както Facebook може да служи като неконвенционално средство, даващо гласност на групите, които нямат място в традиционните медии, тя също така е в състояние да осигури по-голяма власт на съобщенията с омраза или да предизвика определено мнение, ако емитентът, публичен или частен , контролира достъпа до определени потребители.   Според този анализ, търговският модел, който задвижва социалните мрежи, вреди на основните човешки права, защото се захранва от личните данни на неговите потребители. Тази информация може да бъде толкова задълбочена и безпрецедентна, че дава и безпрецедентна власт на големите корпорации, без хората да са наясно с нея, факт, считан за несъвместим с демокрацията. Тази сила е полезна и за пропагандата. Поради размера на информацията, която могат да събират държавните машини или партиите, те могат да сегментират посланието си по такъв начин, че ефективността му да е много по-голяма.   Анализът показва, че този сценарий насърчава разпространението на неверни новини. По този въпрос се признава, че цензурата не е най-подходящият инструмент, тъй като е свързана с потискане на словото, т.е. нарушаване на правото на човека само по себе си. От друга страна се залага на грамотността на аудиторията, така че да е по-критична към това, което получава и по-лесно да разграничи измамата.   Съществува обаче капан: не винаги е възможно да се победят фалшивите новини, ако те са основани на желанията, предразсъдъците или предубежденията на получателя. Хората е вероятно да разпространят тази информация, ако тя е съпосочна с техните убеждения, така че ефектът от нея става \"по-дълбок и по-широк\", отколкото истината.   Въпреки, че се счита, че е \"преждевременно да се определи начина, по който микро-фокусирането има силата да манипулира политическата сфера или корективната технология да предотврати разпространението на неверни новини, анализаторите заключават, че проблемът е, че правителствените регламенти и международното право са \"твърде изостанали\" по отношение на технологията. Поради това ще бъде трудно да се определи в краткосрочен план как да се постави отново Интернет на служба на потребителската маса и да се изтръгне от контрола на \"олигарсите\" на цифровия бизнес.", "date": "2018.04.04", "title": "Съвместими ли са социалните мрежи с човешките права?"}
{"url": "http://www.classa.bg/%D1%81%D0%B2%D1%8F%D1%82/item/380474-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BB%D0%B8%D1%82%D0%B2%D0%B8%D0%BD%D0%B5%D0%BD%D0%BA%D0%BE-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%E2%80%9E%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D1%81%D0%B5-%D1%81%D1%82%D1%80%D0%B5%D0%BC%D0%B8-%D0%B4%D0%B0-%D1%81%D0%BA%D1%80%D0%B8%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0,-%D0%B0-%D0%BD%D0%B5-%D0%B4%D0%B0-%D1%8F-%D1%80%D0%B0%D0%B7%D0%BA%D1%80%D0%B8%D0%B5%E2%80%9C", "text": "Валтер Литвиненко загуби сина си преди повече от десетилетие. И докато в началото той споделя позицията на Обединеното кралство, която през 2006 г. приписа на Русия вина за отравянето на Александър Литвиненко с радиоактивен полоний 210, след това той е променил мнението си, забелязвайки сериозните несъответствия в британското разследване.   Случаят със сина му, бивш агент на руската Федерална служба за сигурност (ФСБ), който се премества в Лондон и сътрудничи на MI6 и испанската полиция, прилича на отравянето на двойния ексагент на разузнаването Скрипал, въпреки че тактиката в двата случая е различна, казва Валтер Литвиненко.   Той каза, че по негово мнение, отравянето на Литвиненко е дирижирано от британците, за да покаже на света на \"жестокото\" лице на Москва когато се отървава от враговете си, докато делото Скрипал е подготвено да предизвика реакция от страна на руското правителство.   \"Те са разбрали, че са се прецакали правейки по-прозрачно разследването на случая с Александър Литвиненко и решиха да променят тактиката си. Така те сега не показват нищо и държат всичко в тайна, като се надяват, че Русия ще отговори \", каза Валтер Литвиненко. \"Ако ставаше дума за руски отпечатък, всичко щеше да бъде изяснено отдавна\", каза той.   Според Литвиненко, сега британските власти се съсредоточават да крият от самото начало всички тестове, за да не става нужда да ги изтриват, както при смъртта на сина му, тъй като те знаят, че руските специалисти могат да открият кой стои зад отравянето, когато имат достъп до доказателствата.   \"Както и при Александър, ако е имало \"руска следа\", всичко щеше да излезе наяве досега. Но Скотланд Ярд не е търсил престъпника. Скотланд Ярд изтриваше следите. Сега не искат да се скрият тези следи напълно, защото знаят, че ще трябва да ги изтрият, както в случая със Саша. \"   Дъщерята на Скрипал, Юлия, не представлява интерес за британското разузнаване и може да остане жива, ако се възстанови след нападението, докато двойният ексагент знае нещо, от което британските власти няма да имат полза, ако той оцелее, заяви Литвиненко.   Бащата на бившия агент на руската Федерална служба за сигурност, отровен в Лондон, е сигурен, че скандалът около Скрипал ще се обърне срещу онези, които го създадоха. \"Ще бъде много трудно да се скрие всичко. И в крайна сметка ще бъдат разочаровани. Ще останат доказателства и Тереза Мей ще понесе много срам. А този клоун - негйният външен министър [Борис Джонсън], също ще се чувства много засрамен\", каза Литвиненко.", "date": "2018.04.04", "title": "Бащата на Литвиненко за случая Скрипал: „Обединеното кралство се стреми да скрие истината, а не да я разкрие“"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380475-%D1%80%D0%B5%D0%B2%D0%B8%D0%B7%D0%B8%D1%80%D0%B0%D1%82-%D0%B5%D0%BA%D0%BE%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%D1%82%D0%B5-%D0%B7%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B2-%D1%81%D0%B0%D1%89", "text": "Според американската Агенция за защита на околната среда (АЗОС) стандартите за вредни емисии на автомобилите и лекотоварните камиони, въведени при управлението на бившия президент Барак Обама, трябва да бъдат ревизирани, предаде ДПА. Решението е победа за автомобилните производители и поражение за природозащитниците, които твърдят че преразглеждането на стандартите може да доведе до изостряне на климатичните промени. АЗОС призова за промяната след ново преглеждане, при което бе установено, че сегашните правила „са неподходящи\". Според тези изисквания производителите трябва да стигат до средна ефективност при разхода на гориво от 54 мили за галон в автомобилния си парк за модели до 2025 година. „Определението на администрацията на Обама беше погрешно\", каза ръководителят на АЗОС Скот Прюит след края на оценяване на стандартите за емисии от парникови газове за коли и лекотоварни камиони за модели 2022-2025. Според Прюит при управлението на Обама агенцията е съкратила процеса на оценяване поради политическа целесъобразност и е прибързала с окончателните изчисления дни преди Обама да напусне поста си, уточни ДПА. Той допълни, че при управлението на бившия президент на САЩ АЗОС е направила заключения за стандартите за вредни емисии, които „не съответстват на действителността\". Изказванията на Прюит бяха посрещнати с враждебност преди всичко от властите в Калифорния, които разглеждат действията на АЗОС като политически мотивирани и свързани както със замърсяването на околната среда, така и с нанасянето на допълнителни вреди за здравето на американците. Администрацията на щата Калифорния обяви, че е готова да оспори решението в съда, съобщи ТАСС. Асоциацията на производителите на автомобили приветства стъпката на Прюит. Фирмите, обединени в сдружението, произвеждат 77 процента от автомобилите, които се продават в САЩ.", "date": "2018.04.04", "title": "Ревизират екостандартите за автомобили в САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380476-%D0%B0%D0%BB%D0%B8%D0%B1%D0%B0%D0%B1%D0%B0-%D1%81-%D0%BD%D0%BE%D0%B2%D0%B0-%D0%B2%D0%B0%D0%B6%D0%BD%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0", "text": "Китайският гигант в електронната търговия „Алибаба\" обяви, че е придобил пълен контрол върху водещата компания за доставка на храни в страната Ele.me срещу 9,5 млрд. долара. Сделката е най-новата заплаха за конкуренцията в засилващата се трескава битка между големите производители на технологии „Алибаба\" и „Тенсент\" в бързо развиващите се китайски пазари за онлайн поръчки на храни и цифрови плащания. Досега „Алибаба\" и неговата финансова ръка „Ант\" бяха собственици на 43% от шанхайския стартъп, но след сключването на споразумението той ще бъде изцяло погълнат от тях. Мобилното приложение Ele.me (в превод „Гладен ли сте?\") оперира в над 2000 града на територията на Китай и от средата на 2017 година насам има повече от 260 млн. абонати. За да обслужва всичките си клиенти, компанията разполага и с цяла армия доставчици, които се придвижват на скутери – по-конкретно 3 млн. От изявлението на „Алибаба\", лидер в електронната търговия заради изключително популярната си онлайн платформа за пазаруване „Таобао\", става ясно, че след сливането Ele.me ще бъде превърнат в нещо много повече от доставка на ястия. „Бързата услуга за доставки Ele.me ще се разраства въз основа на опита си в доставката на храни и ще предоставя на потребителите по-широка гама от продукти и услуги при поискване. Това разширяване на бизнеса ще позволи на Ele.me да използва по-ефективно големия си набор доставчици, които понастоящем изпълняват поръчки в градовете в Китай\", заявиха от „Алибаба\". Поглъщането е отражение на желанието на китайския гигант да интегрира своите онлайн услуги за електронна търговия с физически „офлайн\" услуги и по този начин да си осигури по-голяма инерция на растежа.", "date": "2018.04.04", "title": "\"Алибаба\" с нова важна придобивка"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380477-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%B3%D0%B0%D0%B7%D0%BE%D0%BF%D1%80%D0%B5%D0%BD%D0%BE%D1%81%D0%BD%D0%B0%D1%82%D0%B0-%D0%BD%D0%B8-%D0%BC%D1%80%D0%B5%D0%B6%D0%B0", "text": "Представители на азербайджанската държавна нефто-газова компания СОКАР са на работно посещение в София, за да обсъдят с българските институции детайли около възможността да участват в развитието на газовия сектор у нас, съобщиха от министерството на енергетиката. От азербайджанската държавна нефтена компания потвърдиха намерението си инвестират в газоразпределителната мрежа на територията на България. Интересът за участие на СОКАР в газификацията на българските градове бе заявен по време на среща в Баку между премиера Бойко Борисов и президента на Азербайджан Илхам Алиев през януари. Азербайджанската държавна нефтена компания вече е инвестирала успешно в този сектор в Грузия и може да приложи опита си и в България. Представителите на СОКАР поставиха пред българските експерти от Министерството на енергетиката редица въпроси, свързани с нормативната уредба при газоразпределението, помощите за домакинствата, избрали природния газ за енергиен източник, конкурентните предимства на газа спрямо други източници за отопление и други. На среща в Комисията за енергийно и водно регулиране ще бъдат обсъдени детайли около регулаторната рамка и лицензирането на газоразпределителните дружества. По време на срещата в Министерството на енергетиката днес министър Петкова информира представителите на СОКАР за напредъка по реализацията на проекта за изграждане на газова връзка Гърция-България. Тя увери, че обществените поръчки по проекта се изпълняват в срок. Десет компании подадоха заявления за участие в процедурата за избор на доставчик на тръби и предстои да бъда избран изпълнител. „Работим упорито, за да въведем в експлоатация интерконектора Гърция-България до края на 2020 г. Проектът е залегнал в управленската прогарама на настоящето правителство и е със статут на проект от национално значение\", каза Петкова. Мурат Хейдаров, съветник на президента на СОКАР, информира българския енергиен министър за реализацията на проектите ТАП и ТАНАП, като подчерта, че те се изпълняват съгласно утвърдените графици. Очакваме след изграждане на интерконектора Гърция-България първите доставки на природен газ от Азербайджан за Европа да бъдат реализирани през 2020 г, подчерта Хейдаров.", "date": "2018.04.04", "title": "Интерес към газопреносната ни мрежа"}
{"url": "http://www.classa.bg/%D1%81%D0%B2%D1%8F%D1%82/item/380469-%D1%80%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0,-%D0%BA%D0%BE%D1%8F%D1%82%D0%BE-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%BC%D0%BE%D1%81%D0%BA%D0%B2%D0%B0", "text": "Русия тества функционирането на нова противоракета на полигона Сари Шаган, Казахстан. Ракетата, PRS-1М или АВМ-3 Горгон, съгласно класификацията от НАТО, унищожи симулирана мишена \"в планираното време и място\", потвърди генерал Александър Приходко, ръководител на противоракетната отбрана на Москва.   През февруари, на същото място руската армия успешно изпробва тази ракета. В бъдеще, няколко единици от този модел ще заменят сегашните 53Т6, които са част от системата A-135 Амур и отговарят за защитата на руската столица.   Районът около Москва е защитен от системата за противоракетна отбрана A-135 Амур, разработена през 70-те години на ХХ век. Тя се състои от AESA радар за ранно предупреждение Дон-2N, намиращ се в Софрино, команден пункт и системи за контрол в Пушкино и няколко прихващачи с малък обсег 53T6 или Газел, според класификацията на НАТО. „С еднакви характеристики на размерите и теглото като предишния прихващач, PRS-1M вече включва нов двигател и електронно оборудване и значително подобрена скорост, височина на прихващане и ефективност на унищожаване на индивидуални и групови цели \", обясниха военните експерти Въпреки че подробните характеристики на тези системи са тайна, известно е, че техните ракети са оборудвани с конвенционални и ядрени бойни глави.   По-рано бе съобщено, че системата за А-135 Амур ще бъде заменена от системата A-235 Нудол, оборудвана с мобилни установки, която ще запази своя радар за ранно предупреждение и ще може да сваля цели в космоса.", "date": "2018.04.04", "title": "Русия тества новата противоракетна система, която ще защитава Москва"}
{"url": "http://www.classa.bg/%D1%81%D0%B2%D1%8F%D1%82/item/380470-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-tesla-%D0%BF%D0%BE%D1%82%D1%8A%D0%B2%D0%B0%D1%82,-%D1%81%D0%BB%D0%B5%D0%B4-%D1%84%D0%B0%D1%82%D0%B0%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B8-%D1%81%D0%BB%D1%83%D1%85%D0%BE%D0%B2%D0%B5-%D0%B7%D0%B0-%D1%84%D0%B0%D0%BB%D0%B8%D1%82", "text": "Само за един ден акциите на Tesla поевтиняха с 13 долара от обичайната цена, котирайки се в понеделник на 252,48 долара на Нюйоркската фондова борса, което представлява спад от 5,1%.   Вестник Financial Times свързва падането на акциите на производителя на електрически на автомобили с реакцията на инвеститорите на порицанието на федералния регулатор към Тесла, след фатален инцидент с тяхна кола, както и с нарастващите загуби на компанията   Въпросната авария, в която на 23 март участва модел Tesla X и отне живота на шофьора, се случи в Маунтин Вю, Калифорния, когато автомобилът удари бариера. Компанията призна, че колата е била с активиран автопилот, което бе критикувано от Националния борд за безопасност на транспорта, тъй като тази информация е част от текущото разследване и трябва да бъде пазена в тайна.   На 1 април, Елон Мъск реши да иронизира за финансовото състояние на компанията (през 2017 Tesla понесе загуби в размер на 1,960 милиона долара) и изрече шега, която изглежда с лош вкус: \"Въпреки интензивните усилия да съберем пари, включително и от масивна продажба на великденски яйца, ние сме тъжни да съобщим, че Тесла се е обявила пълен фалит, толкова пълен фалит, че няма да повярвате.\"   Анализатори заявиха пред Financial Times, че самият Елон Мъск вече е станал \"поляризираща фигура и да се шегува за фалит, на фона на финансов стрес за компанията, е обидно за инвеститорите\".", "date": "2018.04.04", "title": "Акциите на Tesla потъват, след фатална катастрофа и слухове за фалит"}
{"url": "http://www.classa.bg/%D1%81%D0%B2%D1%8F%D1%82/item/380471-%D1%81%D0%BB%D0%BE%D0%B2%D0%B5%D1%81%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%BD%D0%B5%D1%82%D0%B0%D0%BD%D1%8F%D1%85%D1%83", "text": "Израелският премиер Бенямин Нетаняху назова \"касапин\" турския президент Реджеп Тайип Ердоган, след като той го нарече \"терорист\" заради вълната на насилие, което избухна в Газа.   \"Нямаме притеснение от нашествениците, Нетаняху. Вие сте агресор и присъствате в тези земи като окупатор. В същото време, вие сте един терорист\", каза Ердоган в неделя критикувайки жестоките сблъсъци на границата между Газа и Израел, в която 17 палестинци загинаха и още 1400 бяха ранени. \"Това е терористична държава. Ние знаем за това, което те са направили в Газа и това, което те са направили в Ерусалим\", заяви той в друга реч, съобщава Ройтерс.   \"Ердоган не е свикнал да бъде репликиран, а би трябвало да свикне с това\", отговори Нетаняху. \"Той, който окупира Северен Кипър и кюрдският регион и организира кланета на цивилни в Африн, не трябва да ни чете лекции за морал и ценности\", отвърна министър-председателят на официалния си Twitter.   Прехвърлянето на критики между двете страни започна миналата седмица. В петък Ибрахим Калин, говорител на президента на Турция, разкритикува \"нападението на Израел срещу беззащитни цивилни палестинци, които са присъствали на мирни демонстрации в Газа\". В допълнение, Министерството на външните работи осъди \"несъразмерното използване на сила от Израел срещу палестинците\".   От своя страна, Нетаняху заяви в туит, че \"най-моралната армия в света, няма да бъде поучавана от тези, които са бомбардирали безразборно цивилни в продължение на години.\"   Израелската армия заяви, че е осуетила \"опит за проникване терористи \" в северната част на ивицата Газа. От своя страна властите в Газа съобщиха, че израелската армия е нападнала палестинците, протестиращи на границата със сълзотворен газ, гумени куршуми и огън. В резултат на атаките, най-малко 17 цивилни палестинци бяха убити и повече от 1400 ранени, според палестински пратеник в ООН Рияд Мансур. Международни правозащитни организации критикуват използването от страна на Израел на военни боеприпаси срещу протестиращите, а генералният секретар на ООН, Антониу Гутериш, призова за провеждането на разследване на тези смъртни случаи.", "date": "2018.04.04", "title": "Словесната война между Ердоган и Нетаняху"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380468-%D0%B5%D0%BA%D1%81%D0%BF%D0%B5%D1%80%D1%82-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-30-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B1%D0%BE%D1%82%D0%BD%D0%B0%D1%82%D0%B0-%D1%81%D0%B8%D0%BB%D0%B0-%D1%89%D0%B5-%D0%B5-50-%D0%B3%D0%BE%D0%B4%D0%B8%D0%BD%D0%B8", "text": "”Прогнозата на БАН означава, че поне през следващите 30 години работодателят ще работи с все по-възрастни хора. Ще се вдигне и пенсионната възраст. По тази причина, трябва да се направят промени в законодателството. Работната сила ще бъде на хора от 50 + години”. Това каза д-р Иван Нейков, директор на Балканския институт за труда и социалната политика. Според различните прогнози, не само на БАН, но и на други признати агенции, броят на населението ни ще се движи между 5,7 милиона и 6,2 милиона души след 20 години. От различни страни като Молдова, Беларус и Украйна ще проявят желание за живот в България. Това пък заяви бившият социален министър Христина Христова.   Припомняме, че според прогноза на БАН населението на България ще се стопи с 20% до 2040г. \"Две са последиците от демографската криза - численото намаление и увеличаването на работоспособността на възрастните хора. Ако структурно се промени икономиката ни всеки би предпочел България за живот\", заяви още тя. \"Прогнозите за 2040 година не носят само данни за демографията, но и за нови технологии. Тази прогнозна цифра може да остане несбъдната\", заяви Нейков.   \"Португалия е пример, че миграцията може да се обърне, и българи да започнат да се връщат\", каза още той .", "date": "2018.04.04", "title": "Експерт: През следващите 30 години работната сила ще е 50 + години"}
{"url": "http://www.classa.bg/%D1%81%D0%B2%D1%8F%D1%82/item/380460-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD,-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D1%81%D0%B2%D0%B5%D1%82%D0%B0", "text": "    Путин се утвърди като полюс в големия дебат на сегашната епоха - между авторитаризма и демокрацията. Той има последователна стратегия за пропагандиране на идеите на авторитарния лагер в този дебат. Притежава умението, когато си поиска, да унижи и подкопае позициите на своите демократични съперници и това да му се разминава. Навсякъде в културен план той се превърна в герой за популистките консерватори - във Франция, Италия, Филипините и Овалния кабинет.       Постоянно се казва, че Путин е добър само тогава, когато трябва да изиграе своята ръка, а картите му са слаби. Всички очакват в крайна сметка той да се провали, защото руската икономика има толкова много проблеми. Ръката му всъщност обаче не е толкова слаба. Това е така, защото властовата му база не е икономическа; тя е културна и идеологическа.   Както Кристофър Колдуел пише в изданието “Импримис”, международният престиж на Путин започва от историята, която той разказва. Той дойде на власт, според своята версия, след като западните реформатори почти бяха унищожили неговата страна. Екипите от американски икономисти смятаха, че ако се извърши приватизация по правилния начин, редът, законността и социалното единство ще се зародят от само себе си.   Последва социална катастрофа. Средната продължителност на живота в Русия стана по-ниска от тази в Бангладеш. Държавата банкрутира. Представителите на някогашната комунистическа номенклатура разграбиха ресурсите на страната. На световната сцена Русия беше унижена от поредица американски правителства.   И доде Путин и възстанови стабилността. Средната продължителност на живота в Русия сега е 71 години, исторически връх. Икономиката също се възстанови. Русия отново е световна сила, способна, както се видя само преди седмица, да приеме с насмешка комбинираната дипломатическа атака на цял куп западни страни. След 17 години на Путин във властта рейтингът му на одобрение у дома надхвърля 80 процента.   Още повече че през следващите години авторитарните лидери от путински тип ще имат няколко ключови предимства във войната на идеи.   На първо място, либералната демокрация се опира на представата, че властта трябва да е разпределена между система от отношения и институции.   Путин олицетворява представата, че властта трябва да е централизирана, с един лидер на върха и железни линии на упражняване на тази власт надолу по вертикалата. Той олицетворява идеята, че либералната демокрация неминуемо изпада в хаос, когато няма социално доверие, че тя е една измама, която позволява на хората с добри връзки да грабят от всички останали.   Във времена на тревога и недоверие е много по-лесно да се застъпвате за модел с ясна и централизирана власт, отколкото за такъв, в който властта е разпръсната и аморфна.   Второ, в крайна сметка лоялността към либералната демокрация е към нещо абстрактно - към конституция, убеждения и набор от демократични норми. Ние в демократичния лагер винаги сме обезпокоени, когато видим как някой като Путин или Доналд Тръмп, или Си Цзинпин погазва нормите, за да съсредоточи власт у себе си.   Лоялността на авторитаризма по същество е към една личност. Към самия човек. Както се изразява М. Стивън Фиш в изданието “Джърнъл ъв димокръси”: “Путин е не само най-известният и най-влиятелен политик в Русия; той е единственият политик там”. Нито поддръжниците на Путин, нито тези на Тръмп, нито онези на Си Цзинпин са особено притеснени от погазването на нормите, стига на върха да има човек, който да е готов да командва парада.   Във времена на тревога и недоверие е много по-лесно да обедините хората около личност, отколкото около абстракция. Трето, либералната демокрация се опира на вяра, вяра в способностите на отделния гражданин. Вярата, както знаем, е увереност в неща, на които се надяваме и за чието сбъдване не сме видели доказателства. Ние демократите вярваме в идеята, че хората знаят най-добре как да управляват живота си и че този личен избор е възможно да намери място в обществената тъкан.   Путинизмът, подобно на тръмпизма, се опира на цинизъм. Той се основава на представата, че не трябва да имаш никакви илюзии, че трябва да подхождаш мъдро към ставащото в света. На хората се гледа точно така, както ги е определил Макиавели - неблагодарни и лъжливи, боязливи пред опасността и жадни за печалба. Съперничеството е неизбежно. Всичко е политизирано. Всеки или всяка институция, която твърди, че е обективна и стои далеч от крамолите, лъже.   В света всичко е пиар и колкото по-безсрамен фарс се предлага, толкова по-добре, защото хората ще повярват на всяко нещо, в което е в техен интерес да повярват.   Във времена на тревога и недоверие е много по-лесно да продавате цинизъм, отколкото идеализъм.   И накрая, либералната демокрация стъпва върху схващането, че хората, които не са като вас, също заслужават уважение и внимание, че в политиката става дума за постигане на компромиси с хора, с които дори не можете да изтърпите да стоите в едно и също помещение.   Путинизмът се опира на схващането, че хората, които не са като теб, сеят културен хаос; те пречат на твоя начин на живот. Путин последователно ругае срещу хомосексуалистите, мюсюлманите, атеистите и “яловия и безполов” Запад. Във времена на тревога и недоверие е много по-лесно да се продава на нас/тях различия, отколкото толерантност към културното многообразие.   Накратко, никога не подценявайте този човек или каузата му. Навсякъде по света политическите режими се приспособяват, ставайки или малко по-авторитарни, или малко по-демократични. В момента инерцията видимо е в посока към авторитаризъм. Донякъде това се дължи на брилянтната и дръзка фигура, която стои начело на този лагер. Това е така и защото, ако се спрете и запитате кой е глобалният предводител на либералния демократичен лагер, няма да се сетите за нито едно име.", "date": "2018.04.04", "title": "Владимир Путин, най-влиятелният човек в света"}
{"url": "http://www.classa.bg/%D1%81%D0%B2%D1%8F%D1%82/item/380461-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B0%D1%82%D0%BE%D0%BC%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "„Росатом“ е готов да започне строителството на АЕЦ „Акую“    Стойността на проекта е 20 милиарда долара   В момента руският президент В. Путин е на посещение в Турция   Този проект е взаимноизгоден и осигурява сътрудничеството между двете страни в близките сто години   През първата половина на април на строителната площадка на АЕЦ ще бъде излят „първият бетон“, което ще се превърне в символ на началото на строителството. За да започне то, е нужно лицензионно разрешение под формата на 101 документа. В момента са получени над 90 лицензии, останалите са в процес на подписване.     В АЕЦ „Акую“ ще бъдат изградени четири енергоблока, на които ще бъдат монтирани руски реактори, които работят с атомно гориво. Това са новите реактори BBЭР-1200, трето поколение.     В тези реактори са предвидени всичките стандарти за сигурност, въведени от МАГАТЕ след катастрофата на японската атомна централа Фукушима. Сумарната мощност на четирите енергоблока ще бъде 4800 мегавата. Първият енергоблок ще бъде задействан през 2023 г.   Новата турска АЕЦ се реализира по новата технология “build-оwn-ореratе“. Русия ще изгради централата със свои средства и ще я експлоатира.", "date": "2018.04.04", "title": "Русия започна строителството на първата атомна електроцентрала в Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380462-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B9%D0%BE%D1%81%D0%B8%D1%84-%D0%BF%D0%B5%D1%81%D0%BD%D0%BE%D0%BF%D0%B8%D1%81%D0%B5%D1%86", "text": "    Преподобни Йосиф се родил на остров Сицилия в началото на деветия век. Родителите му били благочестиви люде. Те дали добро образование на своя син, който още от малък придобил високи добродетели и напреднал в изучаване на Свещеното Писание. Дете бил той, когато родината му била нападната от врагове. За да се спаси, цялото семейство избягало от Сицилия и се преселило в Пелопонес (Южна Гърция). Родителите останали да живеят там, а младият Йосиф отишъл в гр. Солун, където постъпил в манастир.     Младият инок изпълнявал с усърдие всички манастирски задължения. Проявил пълно послушание, прекарвал времето си в труд и молитва и четене на словото Божие. Всички братя го обикнали за неговия благочестив живот и се удивлявали на голямата му мъдрост. След известно време в Солун дошъл  . Той се запознал с младия Йосиф – вече свещеник, и много го обикнал.   По това време животът на Христовата църква на Изток бил смутен от ереста на иконоборците. Християните, които почитали светите икони, били преследвани и жестоко измъчвани. Най-разпалена била тази борба в Цариград, където по-рано начело на иконоборците застанали императорите Лъв III Исаврянин (717–741 г)., и Константин V Копроним (741–775 г.). След кратко затишие гонението било отново възобновено през първата половина па деветия век от императорите Лъв V Армянин (813-820 г.) и Теофил (829–842 г.). А това е тъкмо времето, през което е живял преподобни Йосиф Песнописец.   Когато императорът Лъв Армянин възобновил гонението срещу почитателите на светите икони, той ги подлагал на тежки наказания: отстранявал от служението православните епископи и свещеници и ги затварял в тъмница, а на тяхно място поставял еретици – иконоборци. Свети Григорий Декаполит, който отивал в Цариград да подкрепи духа на тамошните християни, помолил игумена на манастира да пусне с него Йосиф. Мъчно било на игумена и на братята да се разделят със своя събрат, но като преценили нуждите на Църквата, те изпълнили молбата на св. Григорий. Като пристигнали в Цариград, св. Григорий и Йосиф облечени в непробиваемата броня на вярата, по площади, улици и по домове съветвали християните да не слушат лъжливото учение на лукавите еретици, а да се придържат към древното учение на Църквата.     Гонението все повече се засилвало. Наказанията взимали масов характер и ставали все по-тежки и по-жестоки. Православните изнемогвали. Тогава св. Григорий решил да изпрати Йосиф в Рим при папа Лъв ІІІ с молба за помощ. (По онова време Цариградската и Римската църква още не били разделени.) Трудно и опасно било да се изпълни това поръчение, защото правителството строго следяло всички, които излизат от Цариград. Йосиф знаел това, но приел тази опасна мисия. Качил се на един кораб и се отправил за Рим. В морето обаче корабът бил спрян, Йосиф бил заловен и затворен в тъмница на остров Крит.    Там имало и много други затворници. Еретиците се отнасяли много строго към тях. Някои, като не могли да понесат лишенията и страданията, започнали да падат духом. Йосиф, който бил окован в тежки вериги, непрекъснато ги ободрявал и утешавал, като ги съветвал с търпение и мъжество да се покорят на Божията воля. - Какво по-приятно и по-радостно може да има за нас сега от това – да страдаме за името на нашия Бог и за иконите на Неговите светии? – казвал той на другарите си. – Нека имаме пред очите си лъчезарния образ на св. ап. Павел, който прие веригите като украшение и се радваше, че се е удостоил да страда за Христа. Нека подражаваме на самия Христос, Който пострада за нас, бидейки безгрешен.    Той не укорявал хулителите и не се противил на тия, които Го мъчели. Ако ние искаме да носим игото на Христово, трябва да вървим по Неговите стъпки и заедно с Него да понасяме нашите страдания. Такъв път е отредил Бог за нашето спасение – пътя на скърбите и страданията. Няма защо да се смущаваме, щом като страдаме затова, че почитаме иконата на Спасителя и на пречистата Му Майка. Ние не можем да изпълним неразумните заповеди на царя.   Ободрени от думите на Йосифа, затворниците търпеливо понасяли страданията, а които били осъдени на смърт, посрещали я без страх. Между затворниците имало и един епископ. Твърд бил той във вярата си и отдавал благоговейна почит на светите икони. Но заради високия му сан той бил подложен на непоносими мъчения. Като не могъл да търпи повече, той започнал да се колебае, дали да се съгласи с еретиците, за да се освободи от мъченията. Йосиф забелязал това и със сълзи на очите го молел и съветвал да победи съмнението и да умре за Христовата икона, както е готов да умре за самия Христо. Думите на Йосиф били толкова убедителни, че епископът се разкаял за своето малодушие и с мъжество приел мъченическа смърт.   Цели шест години престоял Йосиф в тъмница. След смъртта на Лъв Армянин гонението срещу почитателите на светите икони се прекратило. Преданието разказва, че св. Николай Чудотворец се явил на Йосиф в тъмницата и му съобщил за смъртта на императора, а след това по чудесен начин го избавил от тъмницата. Йосиф веднага заминал за Цариград, но там с огорчение узнал, че св. Григорий Декаполит не е вече жив. Йосиф построил църква на името на  , пренесъл в нея тялото на св. Григорий, а наблизо издигнал и манастир, в който скоро се събрали много монаси.     Още когато бил в Солун, Йосиф получил от един благочестив човек частица от светите мощи на  . Той пазел тази придобивка като голямо съкровище. Сега той съградил църква в памет на апостол Вартоломей, в която поставил мощите му. Йосиф много искал да състави и хвалебна песен за ап. Вартоломей, та празникът му да се чества по-тържествено. В навечерието на празника Йосиф, уединен в килията си, продължително и съсредоточено се молел Бог да му даде премъдрост, за да може достойно да възхвали апостола. Същата нощ му се явил апостолът, подал му Евангелието и казал: \"Да те благослови всевишната Божия десница, и от езика ти да потекат водите на небесната премъдрост; Дух Свети да пребъдва в твоето сърце, а песните ти да усладят вселената.\" Вдъхновен от Божия Дух, Йосиф от този момент започнал да пише хвалебни песни за прослава на светиите и на Божията Майка. Тези вдъхновени песни, известни под името канони, и до сега се четат през време на богослужението.     Не било съдено на Йосиф да продължи спокойно живота си в съградената от него обител. Църквата отново била смутена от еретиците. Иконоборците намерили подкрепа от император Теофил (829–842 г.). Гонението срещу православните започнало с нова сила. Йосиф се явил непоколебим защитник на учението на Църквата и затова бил заточен в Херсон , където останал до смъртта на императора. Императрица Теодора, която управлявала вместо малолетния си син Михаил ІІІ, върнала Йосифа в Цариград, а патриарх Игнатий му дал висока служба в Църквата. След няколко години обаче той пак трябвало да поеме трудния път на заточението.   Знатният велможа Варда, брат на императрицата, се развел с жена си и се оженил за една близка своя роднина, като с това нарушил църковните канони. Както някога   изобличил Ирода, загдето се оженил за братовата си жена, така сега преподобни Йосиф изобличил Варда за беззаконната му постъпка. Това озлобило всесилния Варда и той изпратил на заточение Йосифа и патриарх Игнатий.   Когато по-късно на византийския престол се възкачил Василий Македонянин (867–886 г.), преподобни Йосиф отново бил върнат от заточение. Последните дни от живота си той прекарал в Цариград, обичан и уважаван от всички.  много почитал преподобния. Той го наричал \"човек Божий\", \"ангел в плът\" и \"отец на отците\" и наредил всички духовници да го приемат за свой духовен отец, като му разкриват своята съвест и изповядват пред него греховете си.   Доживял дълбока старост, преподобни Йосиф насън бил известен от Бога за близката си смърт. И наистина, той скоро заболял и спокойно очаквал края на земния си живот.   - Благодаря Ти, Господи Боже мой – шепнел той в последния си час, - че си ме пазил под сянката на Своите крила през всички дни на живота ми. Запази докрай душата ми. Запази своето стадо и запази до свършека на света онова, което е сътворила Твоята десница. Бъди помощник на Твоята Църква и я запази в мир и спокойствие навеки. Макар и да не съм от числото на Твоите угодници, защото съм грешен пред Тебе, но поради голямата си благост, не гледай на греховете ми, а ме направи достоен за участта на Твоите синове!   След молитвата преподобни Йосиф се  , благословил всички, които били при него, и тихо предал душата си на Бога. На погребението му се стекло голямо множество народ – духовници и миряни. Всички плачели за Божия угодник, като го наричали баща, учител, благодетел, утешител и водач към спасението.   В същия час, когато починал преподобни Йосиф, един от неговите приятели, който в това време не бил при него, се удостоил с чудесно видение. Като седял в стаята си, той чул глас, който му казал: \"Излез вън и виж чудните Божии тайни\". Той излязъл навън и видял на небето необикновено сияние. В голям светъл кръг били наредени апостолите, мъчениците, пророците и светителите, а сред тях била  . Всички те се събрали да посрещнат душата, която заминавала от земята. На въпроса: \"Чия е тая душа, която се е удостоила с такава голяма чест?\" същият глас отговорил: \"Това е чистата душа на преподобни Йосиф Песнописец, който бе надарен с благодатта на Светия Дух – да подражава живота на апостолите и мъчениците и да възхвали делата им с вдъхновени духовни песни. Затова сега те с чест посрещат неговата душа\".   И досега вярващите слушат съставените от преподобни Йосиф Песнописец химни и се наслаждават на чудната поезия, с която той е възхвалил подвизите и делата на Божиите угодници.", "date": "2018.04.04", "title": "Св. преподобни Йосиф Песнописец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380463-4-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1500 г. португалският мореплавател Педро Кабрал открива Бразилия.    През 1818 г. конгресът на САЩ приема Националното знаме на САЩ, което по това време има 13 бели и червени линии и 20 звезди, по една за всеки щат.    През 1850 г. Лос Анджелис е обявен за град.    През 1877 г. Русия и Румъния подписват конвенция за свободен преход на руските войски за започване на Руско-турската война от 1877 година.    През 1887 г. в Аргония, щата Канзас, Сузана Салтер става първата в света жена, избрана за кмет.    През 1905 г. земетресение с магнитуд 8,7 бала по Скалата на Рихтер разрушава напълно индийския град Кангри. Загиват 370 хиляди жители.    През 1949 г. във Вашингтон е подписан договор за създаване на НАТО от 10 западноевропейски държави, САЩ и Канада.    През 1960 г. на 32-та церемония по връчване на наградите „Оскар\" 11 статуетки са присъдени на филма „Бен Хур\".    През 1968 г. борецът за права на цветнокожите в САЩ Мартин Лутър Кинг е убит в мотел в Мемфис (Тенеси).    През 1972 г. Съветският съюз отказва виза на секретаря на Шведската академия, който трябва да връчи Нобеловата награда за литература на Александър Солженицин.    През 1981 г. Тодор Живков е избран за генерален секретар на ЦК на БКП, след като дотогава е бил първи секретар.    През 1983 г. космическата совалка „Чалънджър\" прави първия си полет в космоса.    През 1990 г. печатният орган на БКП вестник \"Работническо дело\" се преименува на вестник \"Дума\".    През 1991 г. е основан Атлантически клуб за България по инициатива на депутата от СДС Соломон Паси, който става негов председател.    През 2001 г. бившият български цар Симеон II пристига в България и обявява, че ще остане в страната.    През 2004 г. български автобус пада в 40-метров каньон на границата между Сърбия и Черна гора в река Лим, при което загиват 12 деца от град Свищов.  ", "date": "2018.04.04", "title": "4 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380464-%D0%B4%D1%81-%D0%B2-%D0%BD%D1%80%D0%B1-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D0%B0,-%D0%B3%D0%BB%D1%83%D0%BF%D0%B0%D0%B2%D0%B0,-%D1%81-%D0%BC%D0%B8%D1%80%D0%B8%D1%81-%D0%BD%D0%B0-%D0%BF%D0%BE%D1%82-%D0%B8-%D0%B2%D0%BA%D0%B8%D1%81%D0%BD%D0%B0%D0%BB%D0%BE", "text": "              Слабо образовани, но с огромно самочувствие. Нечистоплътни и в прекия, и в преносния смисъл, но затова пък в опиянение повтарящи тъпизма на Дзержински за „чистите ръце\" на чекиста. Мързеливи бюрократи, които дори от бюрокрация не разбираха. Патриоти, които се кълняха само в „братския Съветски Съюз\". Бездарници, които имаха един-единствен талант: да лъжат без да им мигне окото. Авантаджии, искрено убедени, че всичко им е позволено. Такива бяха хората от Държавна сигурност на НРБ, които съм срещал през 1970-те и 1980-те години. Може да е имало и други, но не вярвам.     Закономерно ще попитате къде съм ги срещал. В малка София от онова време просто беше невъзможно да не ги срещнеш. Сред състудентите ми в университета имаше поне неколцина, един дори пищов носеше. В общия случай – тройкаджии, които компенсираха тежката си посредственост с намеци за „тихия фронт\", с интриги и заплахи. По-късно, в смехотворните, затворени общности на т. нар. „художествено-творческа интелигенция\" служителите на ДС бяха задължителен и неизбежен елемент от интериора. „Ченгето на преводачите\", „ченгето на журналистите\" или „ченгето на художниците\" – всички те се подвизаваха уж под прикритие край масите в съответните творчески клубове, чиято атмосфера тежеше като олово от тютюневия дим, алкохолните изпарения и многозначителните разговори за смисъла на живота и изкуството.     В пристъп на пиянска дружелюбност те можеха да ти обещаят „контрактация\" (тоест пари от пропагандните фондове на ДС) за картина, роман или статия, но „махмурлукът\" им (а най-вече параноята и необходимостта да симулират дейност) често пъти се материализираха в груби цензорски действия. А при особено лош късмет съответното ченге можеше да съсипе цялата ти кариера и да ти развали семейството. Просто ей така, защото не му харесва „мутрата ти\", защото е хвърлило око на жена ти или от обикновено престараване. Честно казано, срам ме e, гнус ме е дори, че съм бил физически близо до тези хора, но това не променя нещата. Не променя, уви, и биографичните катастрофи на неколцина мои роднини, познати и приятели, горко изпатили си не само заради своето свободомислие, но и заради съвсем странични неща като сексуална ориентация, „лош произход\" или извънбрачни връзки.     Многобройни филми (като получилият „Оскар\" „Животът на другите\") сетивно припомнят образа, миризмата и вкуса на онази ДС (или Щази). Прашно, с мирис на паркетин, пот и вкиснало, с фалшиви ламперии и фалшиви лозунги, със сиви костюми и сиви вратовръзки, с многозначителен червен телефон върху талашитеното бюро, с един непрозрачен и мъртъв властови език, с натрапчивото внушение, че ти с нещо си крив и с нещо си им длъжен... Усещане за тежка безотрадност и безсмисленост.     Да не говорим за практическите резултати, сътворени от тези хиляди чиновници. При това слухтенето за политически вицове и мръснички тайни, което само доразлагаше обществената тъкан на онези общества, беше само най-видимата, гадна част от айсберга. Ами обвеяните в ореол на героизъм „разведчици\" ала Емил Боев? Те какви резултати постигнаха? Някой да се сеща поне за една – хайде, не смислена, но да речем успешна операция на разузнаването на НРБ? Как да се сетиш, като такава няма. Седяха в Мюнхен или в Лондон, изрязваха с ножички за нокти новини от вестниците, които после преразказваха в строго секретните си доклади до Центъра. Вярно, когато т.нар. „социализъм\" вече видимо започна да гние и замириса на капитализъм, разведчиците успяха да откраднат някоя и друга западна технология и да поизнесат малко пари към банките на класовия враг. Но това беше всичко.   Покрай досието на Юлия Кръстева, покрай Скрипал, покрай чекиста в Кремъл и нелепата ескалация на международното напрежение, покрай бившите служители на ДС, които отново изпълзяха по медиите, за да обясняват със сонорна задушевност как нещата не са толкова прости – покрай всичко това задължително трябва да си припомним какви точно бяха и са „нещата\". А те бяха и са глупави, нечистоплътни и безсмислени. Всичко друго е лъжа и анемичен опит за пренаписване на някоя и друга биография и на безотрадната история на т.нар. „социализъм\".", "date": "2018.04.04", "title": "ДС в НРБ: мързелива, глупава, с мирис на пот и вкиснало"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380465-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%BE%D1%89%D0%B5%D0%BD-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82", "text": "Нощна София вече няма да е същата. Животът в столицата придобива изцяло ново измерение за хиляди софиянци, пишман софиянци и бъдещи софиянци, тъй като автобуси от градския транспорт ще кръстосват града и в малките часове на нощта.     И никой няма намерение да се оплаква. Нощният градски транспорт е хубаво нещо, арепликата „Аз ще тръгвам, че да хвана последното метро“ ще е леко демоде.   И все пак пътуването с автобус в малките часове на нощта със сигурност ще е едно леко екстремно изживяване заради всичко, което човек може да види в тях. Представете си как около 2 ч. излизате от късната смяна в скучната ви работа или от бар, в който сте запивали с приятели.   Поглеждате насъбралите се на близкия тротоар таксита.  Да, ама не!   Просветва ви, че София вече си има и нощен градски транспорт. По някакво чудо една от четирите линии ви устройва и решавате да се разминете само с билетче за 2 лева, вместо минимум 10 лева за такси. Ако сте късметлия, наблизо ще минава нощен автобус. Ако сте още по-голям късметлия (не прекалявайте!) няма да сте изпуснал автобуса преди 2 минути и да ви се налага да чакате следващия още 38.   Щом се качите заварвате идилична извадка на българското общество. Първото нещо, което поразява очите (и обонянието ви), е човекът, свил се в зародишна поза на две седалки. Сплъстена коса, хипстърска брада, дрипави дрехи и никакви обувки.   Тази гледка не е изненада – навън е хладна пролетна нощ, очертава се и да вали. Човекът е решил да намери спокойно и топло място, вместо да се гърчи по ръбещите пейки из парковете. Чудите се дали доскоро не е бачкал в БАН и колко ли дипломи за висше образование има, а сърцето ви постепенно се изпълва с радост за работата ви. Нищо, че я мразите – поне я имате. „И по-зле от мен има“, мислите си и зареден с положителна енергия се отдалечавате от „ароматизираната“ част на автобуса.   Попадате на симпатично и на пръв поглед нормално изглеждащо момиче, което сякаш се е залепило до стъклото. И как да не се е залепило, когато до нея е седнал поредният „крипар“.     Мъж, по-възрастен от нея с минимум 20 години. Облечен с риза на още толкова, с малки очила, зад които постоянно към момичето се стрелкат очи с опасна искра. Вече е пробвал няколко различни реплики, с които да я заговори – все неуспешно. Не може да разбере, че тя не желае да комуникира с него и е по-добре той да се прибере вкъщи при майка си.   Ако сте мъж, ама мъж-мъж (!) си казвате, че ако това момиче тръгне да слиза преди вас и този я последва, най-добре е и вие да сте там, за да се опитате да я защитите. Идеята обаче бързо излита от главата ви, когато виждате нещо почти задължително за пътуващ по тъмно автобус: влюбена двойка.   Тук вариантите са два. Първият е, че ще става дума за млади и буйни представители на бъдещето на България, които след няколко питиета вече ще са преминали към фазата „опознай тялото на ближния“.   Естествено, градският транспорт не е мястото, но иди им обясни... По-забавното е, че всички автобуси по нощните линии из София ще имат видеокамери.  Поне няколко пъти в рамките на месец ще изскача по някой любовен материал, достоен за София Ден и Нощ.   Другият вариант е двойката да е от притеснителните. Сковани момче и момиче, които са останали и без това „твърде дълго“ навън, а сега се страхуват дори да се огледат в автобуса. Причината са типажите на задната седалка:   Пияните, шумните и забавните.   Плашещо е колко много хора се припознават в това определение, а направо боли колко малко от тях са прави. Но е факт, че ще ги има. Нощният градски транспорт ще е като магнит за купонджиите на всякаква възраст, а най-важното е, че една от линиите ще води и до Студентски град.   Край вече на ограниченията на българския „град на греха“ и постоянното редуване на едни и същи чалготеки! Свобода за български студент!    Ето това ще представлява за мнозина нощният градски транспорт. Парите за прибиране с такси са илюзия за мнозина от бъдещите блестящи умове на България, които предпочитат да ги дадат за още пиене. С нощните автобуси, центърът на града ще стане периферията на Студентски град.   Е, от това ще си патят най-вече другите пътници, които ще трябва да слушат почти тийнейджърски шеги, казани на възможно най-висок глас; дебилен смях; някоя друга чалгия, изпята с една идея по-добре от оригинала... О, младост! Няма да се разминеш и без някой друг коментар по твой адрес – за прическата ти, дрехите ти, сексуалната ти ориентация. Каквото им дойде на ум на момента на младежите, които само на групички са силни.   В крайна сметка сядаш на някоя от свободните седалки, по възможност на равни разстояния от всички. Оглеждаш се и се усмихваш. На абсурда, на пошлостта, на хормоните. На цялата тази фауна, която те заобикаля всеки ден – не само в автобуса, но и на улицата, в офиса, абе, навсякъде.   Но все пак има нощен градски транспорт. А това все пак е нещо хубаво.", "date": "2018.04.04", "title": "Приключението нощен градски транспорт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380466-%D0%B1%D0%B5%D0%BB%D0%B5%D0%B6%D0%B8%D1%82%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B8-%D0%BE%D1%82-%D1%81%D0%B2%D0%BE%D0%B8-%D0%B2-%D0%B5%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%9E%D0%B2-%D0%BF%D0%BE%D1%82%D1%83%D1%80%D0%B8,-%D0%BD%D0%BE-%D1%81-%D1%86%D0%B8%D0%BB%D0%B8%D0%BD%D0%B4%D1%8A%D1%80%E2%80%9C", "text": "„През една февруарска сутрин на 1836 г. Сливен осъмва от чудна новина, небивалица някаква… Добри Желязков […].Дето се върна преди две години от Русията и докара оттам  едни машинарии, които сами му тъчат сукното и абата…   Същият този Добри, на когото в къщата няма толкова паници и сахани, колкото книги… взел, че помолил княз Стефан Богориди, родом от Котел, служител при самия султан в двореца му в Цариград, да стори тъй, че и той да се срещне със султана Махмуд ІІ… Срещнали се – сливналията с високо вирнатата глава и владетеля, зачуден от това посещение. Гостът носел тежки дисаги с платове, изтъкани от самия него, за подарък на султана.      А той пък толкова се прехласнал по този дар, ахкал, цъкал с език… Дълго време си хортували […]. Най-важното – Махмуд ІІ обещал да му даде разрешение да направи фабрика, тук, в Сливен, под балкана. С негови, със султански пари… За да облича в сукно, шаяци и аба неговата, турската армия. Нещо повече – казал му, че оттук нататък за нищо да няма дерт..[…]…Повече няма да плаща данъци, няма да го гледат накриво сливенските абаджии”.   Във ферман, издаден от султана, пишело още, „Добри Желязков вече ще е султански човек, да не посмее никой нищо да му рече и попречи – ни турчин управник, ни българин завистник…“ . По-горното е откъс от „България в потури, но с цилиндър II“ на писателката и журналистката Петя Александрова. Защо в тази история така странно се откроява словосъчетанието „българин завистник“? Защо впоследствие срещу Желязков се появяват „жалби, оплаквания“ и злонамерени донесения до султана, въпреки че самоукият предприемач „щедро дарява града“ с каменен мост, ктиторство на икони и привличането на Добри Чинтулов като учител там? Отговорите може би се крият в сложните преплитания на бита и битието на българина.   Книгата „България в потури, но с цилиндър“ проследява множество сложни съдби на български личности преди Освобождението и след него. От различните истории можем да научим ценни биографични факти, които поради недостатъчна задълбоченост – нашата или на авторите на учебници и на статии, не са широко представяни. Самата Петя Александрова е писала историите за периодичния печат, но необичайно задълбочено се взира в отделните детайли. За научаването им тя използва разнообразни източници – писма, книги, дневници, спомени и др.  Самото страдание на някогашните ни сънародници не е тема на книгата, но то някак прави силно впечатление, непрекъснато надничайки измежду редовете. Под лустрото на биографиите на именитите ни българи, което виждаме от учебниците, пулсират истински, много често и болезнени съдби. От прочита на тези доста каменливи животи прозира една тенденция – българите са били често жестоки или безразлични към своите герои и техните близки. Някои от ярките примери са Райна Княгиня, Алеко Константинов, Пенчо Славейков, Венета Ботева. Жестокост ли можем да наречем това отношение в съдбовни за тях моменти? Нещата са по-сложни.   „Няма я тази дистанция на времето, нашите национални герои още не са влезли в учебници, не са още увековечени в платна и в паметници, не са получили своите места в народната памет… А и първите десетилетия след Освобождението са трудни откъм справедливо раздадени оценки, благодарност и почит“, смята Александрова.   И все пак, за да е така трудна съдбата на достойните българи, срещали множество перипетии и покрай „свои“? На времето, в което са живеели или на съзнателното отношение на съвременниците им се дължи този горчив хап? Отговорът на въпроса със сигурност е многопосочен и над него са си блъскали главата множество български изследователи и писатели. Антон Страшимиров пише следното в своята “Книга за българите”:     „Особеното в характерите на крупните личности отразява ценното или отрицателното в душата на техните народи. Един Левски е кристален тип сред мизийци. Гоце Делчев е такъв сред македонците. Всеки от тях е надвил на отрицателното в характера на своята етническа група и се е издигнал над нея. А в среднобългарската група, където се преплитат положителните и отрицателните качества на всички наши етнически групи, появяването на кристален тип е задача на бъдещето.[…] нашият народ още не е дораснал до такова нравствено единение“.  Говорейки за националната ни идентичност, Страшимиров разказва и за Яне Сандански, и противниците му. По време на враждите в македонското освободително движение има неколкократните опити за атентати срещу Сандански – неуспешни, тъй като „атентаторите в последния момент се забъркваха“.  „Хасковският рупец Тани Николов, който е небивал стрелец (с револвер от внушително разстояние умерва патронена гилза, поставена върху главата на жив четник!) – той не можа да умери черепа на Сандански от три стъпки. Дебнал го с дни, наредил си канал да бяга (както и избяга после), а когато настъпи моментът, ръката му трепна – ръката на Тани Николов, който по свой ред беше планински цар в кът от Източните Родопи!“, пише Страшимиров.  „България в потури и с цилиндър II“ ни припомня редица детайлни примери за събития, връхлетели българите от националния ни пантеон. От тези събития ни заболява, което все пак не е причина да ги забравим. Така например, от описанието на   научаваме нещо, което не ни се нрави, но за съжаление се е случило. Българката, преминала през множество страдания, след като по молба на съгражданите си прави панагюрското въстаническо знаме и след първоначалното въодушевление около него, впоследствие е приемана враждебно от тях.   Райна, както знаем, не само ушива знамето, но и го носи. За времето си този жест от жена, която на всичкото отгоре е качена на кон, е бил почти толкова шокиращ, колкото и ако конят бе оставен да носи знамето. Идеята Райна да носи знамето редом с Бенковски впрочем е на самия него, както напомня и книгата. „Бенковски не бил човек, който се отмята от решенията си, а и много бързо вадел оръжие. И защо е избрал Райна? Просто се огледал и видял тази, която е най-подходяща да язди до него – най-хубава, най-одухотворена като излъчване. За човек, който дал на панагюрските златари да му обковат сабята със злато и да му изработят „държавен печат“ тези салтанати не са били без значение“.   Периодът на радост, с хвърляните върху смелите участници в шествието цветя и букети, бил твърде кратък… Непосредствено след кървавите сражения на Априлското въстание турците тропат на вратата на семейството на Райна. Бащата, свещеник, излиза „да ги омилостиви“, но те го убиват пред очите на семейството му. „Майката, заедно с Райна и малкият й брат избягват в комшиите през комшулука. Цял месец знаменоската се крие, гладува… Докато накрая я намират, арестуват и подлагат на всевъзможни изтезания“.   Може би е по-добре да се спестят подробностите за мъченията, за изнасилванията и гаврите с 20-годишната девойка в турския зандан…За страданията й пишат и Захари Стоянов и Дж. А. Макгахан. Цял месец е бил необходим за възстановяването й в Русия, след като чужди дипломати успяват да я спасят. Въпреки преживения ужас, Райна искала да се върне в България, макар че избира Търново пред Панагюрище. Защо е решила така? Защото „нейните земляци не гледали върху й с уважение, респект и възхита, одумвали я, порицавали я“. И още, отправяли въпроса „защо му е трябвало на младо момиче да се катери на кон пред въоръжени мъже“.  „Същите тези нейни земляци, които – след като се е завърнала след години, изучила се за акушерка – я посрещнали хладно и нелюбезно“.   В България Райна се омъжва за тогавашния кмет на Панагюрище, чието „грубиянство изтърпяла“ и чието име поради това можем точно в този момент да си спестим. Останала рано вдовица, по-късно заживяла в общежитие за самотници, направено от Орчо войвода. Там за нея в последните години се е грижила и Венета Ботева – „и тя окаяна, и тя безсребърница“.   Будеща тъжно недоумение е и   когото сякаш също не познаваме достатъчно добре – не и колкото е заслужил авторът на „Стани, стани юнак балкански“ и „Къде си, вярна ти любов народна“. Завръща се у нас през 1850 г. след следването си в Херсонската духовна семинария, тогавашна Русия и днешна Украйна. Там е учил със стипендия на Васил Априлов и Николай Палаузов, с условието да се върне в България след обучението. Назначават го като главен учител в Сливен на голяма заплата, но седем години по-късно го уволняват.     „Не се нрави на общинарите този скъпоплатен даскал, който вироглаво държи на своите идеи. И който сбира младежите, свири им на цигулка и ги учи на някакви опасни песни“, пише Петя Александрова.  Впоследствие, след преместването си в Търново и после - отново в Сливен, Чинтулов ще лежи в затвора поради донос (!), тъй като „няма как да остане встрани от „бунтовните работи“. Все пак правителството на Източна Румелия му отпуска пенсия, след като се обръща с молба към тях. По това време Чинтулов вече е на преклонна възраст, почти ослепял, загубил единствения си син. По повод на времето след Освобождението той ще каже: „Боже, не съм желал такава съдба на народа си“. Впрочем, цигулката, едно от любимите му притежания, в наши дни е открадната от музея.  Не е лесна, както е известно, и съдбата на Венета, любимата на Ботев.  За тази силна и еманципирана жена Александрова пише с разбираемо възхищение. Описва и късните години от живота й:  „…Стефан Стамболов, когото е хранила и приютявала в хъшовските му несгоди, й отказва нищожната пенсия, подлагайки я на унижението многократно да праща молби до Народното събрание“. Не по-малко причина за горчиви изводи е и   получил образование като адвокат в Одеса. След завръщането му в България той започва работа и бързо и по заслуги се издига до помощник прокурор в Софийския апелативен съд. Спечелва си репутация на принципен и добросъвестен адвокат, както ще отбележи Александрова. След идването на власт на Стамболов през 1887 г. обаче едно събитие променя съдбата на Константинов. И то само поради това, че той защитава твърдо принципите си. Причината е делото срещу редактора на „Народни права“ заради „оклеветяване“ на министър-председателя в уводна статия на вестника. „По свидетелство на Пенчо Славейков, преди заседанието Алеко получил от Захарий Стоянов (председател на Народното събрание) визитна картичка…“. На нея пишело прокурорът да се постарае „за строгото осъждане редактора на в. „Народни права“. Алеко бил искрено възмутен от опита да се окаже натиск и „по време на делото, на 24.03.1888 г. се явил едва ли не в ролята на защитник, вместо обвинител“. Какъв е резултатът? Алеко е уволнен шест дни по-късно. Започнала и дирижирана кампания за оклеветяването му в печата, както и всячески му се пречело да си намери работа като адвокат. „Де бре Алечко, де бре чоджум, ха да те видим и тебе сега, мож ли ти се обърна припек” – пише Захарий Стоянов в свое антрефиле по случая. В канонадата се включва и Софийското общинско управление, което „отказало да го снабди със свидетелство за трудоспособност“. Причината е, че Алеко има висше образование, но не и официално начално, тъй като е бил обучаван от частни учители в домашни условия. Свидетелство обаче не би трябвало да е проблем да се издаде, след като той е висшист…Колкото до по-нататъшната съдба на Алеко, тя ни е добре позната.   Ако миналото е било болезнено, но важно, изниква въпросът ценим ли спомена за него в настоящето. Вече стана дума за цигулката на Чинтулов. По повод един от признаците на нехайство на национално ниво – съхраняването на артефакти от миналото, Александрова ни споделя следното:   „Все ми се струва, че сме лекомислени или безотговорни, когато става дума за архиви. Лично аз видях веднъж близо до някогашния апартамент на Елисавета Багряна хвърлени в контейнера за боклук картички и писма до нея…“. Писателката, с прокрадваща се нотка на омерзение, разказа и това:  „Скоро като ровех в своята си библиотека ми попадна една мъничка книжка от проф. Борис Спасов. Съпругата му Светла Ракитин (дъщеря на поета Никола Ракитин) ми я подари някога. В тази книжка известният юрист разказва как веднъж при него дошла с някаква жалба жена, която му разказала, че като събаряли стара наследствена къща в Етрополе, открили в една кухина в стената бележник с „бунтовни“ стихове. Според нея били писани от Васил Левски. Левски да е писал стихове? Или ги е преписал отнякъде? Би било голяма новина…Какво е станало с тях? Жената спокойно обяснила, че брат й ги хвърлил в огъня с думите, че това са глупости…“ .", "date": "2018.04.04", "title": "Бележитите българи страдали и от свои в една България „в потури, но с цилиндър“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380467-%D0%B3%D0%B5%D1%80%D0%B1-%D0%B7%D0%B0%D0%BA%D1%80%D0%B8%D1%85%D0%B0-420-%D1%83%D1%87%D0%B8%D0%BB%D0%B8%D1%89%D0%B0,-%D0%B0-%D0%BF%D0%BE%D1%81%D1%82%D1%80%D0%BE%D0%B8%D1%85%D0%B0-431-%D0%B4%D0%B6%D0%B0%D0%BC%D0%B8%D0%B8", "text": "    Това, за съжаление на цяла България, са цифрите, и ако си мислите, че нещата не са чак толкова сериозни, не забравяйте, че на всеки час 8 българи напускат родината. Тъжно, но факт. Това е реалността в България, която от 3 месеца е ротационен председател на Европа.     Какво точно председателства най – бедната, най – корумпираната и най – обезлюдената страна в Европа, все още на българите не им е ясно. Но управляващите от ГЕРБ отчаяно и най-вече на думи се опитват да покажат на европейците една истинска европейска държава. Държава, в която правосъдието отдавна е станало подвластно на властта, а медиите всяка година тъжно отчитат факта, че България все повече пропада по индекса „Свобода на Словото“.     Само на 200 км от София, в посока Румъния и Сърбия, се намира най – бедният регион на Европа, в който ако не работиш като общински чиновник, няма начин да получиш заплата по-голяма от 350 лв. Всичко това можеше и да не е толкова плачевно, стига националните предатели от ГЕРБ и техните коалиционни съучастници в престъплението, наречено „Унищожение на България“ (Реформаторите от предишното правителство и сега – Обединените Патриоти) да мислеха поне малко за хората в България, а не как да нахранят своите икономически кръгове и да изпълнят безропотно волята на евроатлантическите си господари.     От цяла Европа, единствено в България 65 % от населението е на ръба на оцеляването ( 1,5 млн. работещи бедни и 2,3 млн. пенсионери, едва преживяващи с пенсия от 200 лв.- много под сумата, нужна, за оцеляване, която според данните към момента е 537 лв. Хич да не отваряме дума пък, че според последните изследвания 5.4 млн. българи живеят под прага за бедността и не могат да си позволят неща от първа необходимост.   Как оцеляват хората в България е въпросът, който трябва да бъде поставен от всички Европейски медии. Вторият въпрос е защо в страна – членка на ЕС кражбата от Еврофондовете е национален спорт за малцина „богоизбрани“ управници?   През последната една година над 100 000 българи са Емигрирали от България, а раждаемостта е по – ниска дори от времето на Втората Световна война.   През последните 10 години, откакто ГЕРБ са на власт, в обезлюдяваща и умираща България са закрити ни повече, ни по-малко от 421 училища. Но пък са построени 430 джамии.   Това е тъжната истина за България – страната която вече три месеца е председател на „перспективния“ Европейски съюз.    ", "date": "2018.04.04", "title": "ГЕРБ закриха 420 училища, а построиха 431 джамии!"}
{"url": "http://www.classa.bg/%D1%81%D0%B2%D1%8F%D1%82/item/380459-%D0%B7%D0%B0%D1%80%D0%B0%D0%B4%D0%B8-%D1%81%D0%B1%D0%BB%D1%8A%D1%81%D1%8A%D1%86%D0%B8%D1%82%D0%B5-%D0%B2-%D0%B3%D0%B0%D0%B7%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BB%D0%B0%D0%BC%D0%BD%D0%B0%D1%82-%D0%B3%D0%BE%D1%80%D0%B5%D1%89%D0%B8-%D1%82%D0%BE%D1%87%D0%BA%D0%B8-%D0%B2-%D1%86%D0%B5%D0%BB%D0%B8%D1%8F-%D0%B1%D0%BB%D0%B8%D0%B7%D1%8A%D0%BA-%D0%B8%D0%B7%D1%82%D0%BE%D0%BA", "text": "Напрегнати и очакващи проблеми, израелските войници откриха огън, преди още протестите на границата в Газа да са започнали. Палестинското здравно министерство съобщи, че 31-годишният фермер Омар Самур е берял магданоз в полето си край град Хан Юнис, когато е бил убит. Друг фермер беше ранен от шрапнел. По-късно израелската армия потвърди, че танковете стреляли по “подозрителни фигури” по границата.     Смъртта на Самур беше мрачно предвестие за това, което щеше да се случи. Докато в събота палестинците отбелязваха ден на траур, и двете страни предупредиха за опасност от ескалация на конфликта в идните седмици. Но анализаторите на региона ги измъчва един по-важен въпрос. Дали това бурно, макар и отдавна предсказано подновяване на израелско-палестинския конфликт ще доведе до по-голяма криза, в която да бъдат въвлечени Ливан, Сирия и Иран?   Липсата на реален мирен процес е в основата на последната конфронтация, до която се стигна през 2000-та г., когато започна втората палестинска интифада, а после и през 2014 година. Хамас и неговите поддръжници в Газа отново са блокирани от Израел и Египет и в конфликт със съперниците си от Фатах на Западния бряг. Те отново използват масови граждански протести, за да сложат край на изолацията си. И израелските десни лидери отново, неспособни или нежелаещи да обмислят решение с две държави, влошават късогледата си безкомпромисност с непропорционална употреба на сила.   Опасната разлика между преди и сега е в контекста и избора на момент. В петък започнаха шестседмични протести, които ще продължат до 15 май, когато се отбелязва 70-ата годишнина от деня Накба - буквално “Катастрофата” (както я възприемат арабите). Ден преди тази дата - на 14 май 1948 година, е обявена независимостта на Израел. Освен това през май САЩ ще преместят посолството си в Ерусалим и на практика ще признаят града за суверенна столица на Израел, пренебрегвайки палестинските искания. Накратко, пролетният сезон на горещите точки вече започна.   Историческите прецеденти също сочат, че местните конфликти водят до негативни реакции в целия регион. Най-голямо притеснение предизвиква Ливан, където Хизбула - заклет враг на Израел и близък съюзник на Иран - е доминираща политическа и военна сила. Вече се забелязва напрежение заради изграждането от Израел по северната си граница на стена, подобна на тази с Газа, и заради спорните офшорни петролни и газови полета.   Но според израелски генерали главната заплаха е модернизираният арсенал на Хизбула, който се оценява на около 130 000 ракети с малък, среден и голям обсег, както и 50-те хиляди бойци на групировката, много от които са ветерани от боевете в Сирия. Очаква се поддръжниците на твърдата линия в Хизбула да опитат да се намесят, ако насилието в Газа продължи и се разпространи. На свой ред иранското ръководство неведнъж е предупреждавало, че за разлика от последната война с Хизбула през 2006 г., то ще окаже пряка подкрепа на Хизбула при всякакъв сблъсък. Израел ще бъде “унищожен”, казва ръководството.   Израелският премиер Бенямин Нетаняху също ясно показа, включително на руския президент Владимир Путин, че сегашните усилия на Иран да установи постоянно военно присъствие в Сирия и Ливан означават за Израел пресичане на червена линия. Неотдавна Нетаняху подчерта позицията си, нареждайки свалянето на ирански безпилотен самолет и нанасянето на въздушни удари по използвани от Иран сирийски бази.   Предишните инструменти за балансиране на ситуацията липсват. Няма смисъл да се гледа към Съвета за сигурност на ООН. Когато се събра на извънредно заседание в петък вечерта, за да обсъди Газа, съветът не можа дори да приеме общо изявление. Саудитска Арабия, която някога лансираше свой собствен мирен план, е твърдо (макар и мълчаливо) в произраелския, антиирански лагер. Същото важи и за Египет, където президентът Абдел Фатах ас Сиси е обсебен само от мисълта за джихадистите, а не за правосъдието.", "date": "2018.04.04", "title": "Заради сблъсъците в Газа може да пламнат горещи точки в целия Близък изток"}
{"url": "http://www.classa.bg/%D1%81%D0%B2%D1%8F%D1%82/item/380458-%D0%B2%D0%B8%D1%81%D0%BE%D0%BA%D0%BE%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D0%B0%D1%89-%D0%BE%D1%89%D0%B5-%D1%81%D0%B0-%D0%BD%D0%B5%D0%B4%D0%BE%D1%81%D1%82%D1%8A%D0%BF%D0%BD%D0%B8-%D0%B7%D0%B0-%D1%87%D0%B5%D1%80%D0%BD%D0%BE%D0%BA%D0%BE%D0%B6%D0%B8%D1%82%D0%B5", "text": "Петдесет години след убийството на лидера на движението за граждански права в САЩ Мартин Лутър Кинг, трудовият пазар продължава да е негостоприемен към чернокожите.   Джонатан Гарланд се запалил по архитектурата от най-ранна възраст: той прекарал голяма част от детството си в конструиране на къщи Lego и съзерцаване на сградите в Бостън, когато излизал с баща си от техния квартал, населен предимно с представители  на малцинства квартал.    Когато обаче Гарланд се огледал наоколо в колеж по архитектура, той не видял много хора като него - в стаите имало малко чернокожи студенти и още по-малко преподаватели.   “Ако направите нещо просто, като напишете в Google “архитекти” и дадете на “изображения”, ще видите предимно бели мъже”, заяви 35-годишният Гарланд, който е работил в архитектурни фирми в Бостън и Ню Йорк. “Това е образът, това е брандът, така изглежда един архитект.”   И това не е нещо необикновено и в други доходоносни области - 50 години след убийството на Мартин Лутър Кинг, водач на борбата за равни възможности за работа.  ", "date": "2018.04.04", "title": "Високоплатените работни места в САЩ още са недостъпни за чернокожите"}
{"url": "http://www.classa.bg/%D1%81%D0%B2%D1%8F%D1%82/item/380454-%D0%B0%D1%84%D0%B5%D1%80%D0%B0%D1%82%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D1%89%D0%B5-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%B1%D1%80%D0%B5%D0%BA%D0%B7%D0%B8%D1%82%D0%B0", "text": "          Политологът Антъни Глийс следи пресата от родината на своя баща - Германия. Там един политик отново изрази надежда, че британците ще се откажат от Брекзит в последния момент. Волфган Шойбле изрази това желание в интервю за медийната група Функе по време на великденските празници. След покушението срещу руския двоен агент Сергей Скрипал, заяви Шойбле, британците видяха, „колко е хубаво да не си сам на този свят\".      Те се радват на огромна солидарност и виждат, че „Европа функционира\". Последните социологически проучвания като че ли дават право на председателя на германския Бундестаг. Малко преди покушението над Сергей Скрипал и дъщеря му 47 процента от британците изразиха мнение, че страната им прави грешка с Брекзита. Само 42 на сто от анкетираните смятат, че решението от юни 2016 г. е правилно.   Проф. Антъни Глийс - политолог и историк от университета в Бъкингам     Полическата класа във Великобритания изпитва огромно уважение към Волфганг Шойбле, но в това отношение той се заблуждава, казва Антъни Глийс. „Дори мнозинството британци, които искат да останат в ЕС, са твърдо убедени, че Брекзитът ще дойде и срещу това не можеш да направиш нищо, ако си демократ\", казва Глийс. Придържането към решението за Брекзит е едно нещо, съвсем друго е сегашното настроение във Великобритания. „Настроението е толкова мрачно, колкото е и зимата. А тази година зимата беше сурова, със сибирски студове. Този студ пронизва и политическия ландшафт\", споделя политологът.   Британците са наясно, че скоро им предстои нещо голямо и вероятно лошо, но те нямат сили да се съпротивляват срещу него. „Мисля, че един ден историците ще сравняват положението с настроенията през 1939/1940 година, преди началото на Втората световна война, тоест преди войната да дойде в Англия\", казва Антъни Глийс.   \"Ще останем силни и единни\": Тереза Мей на предизборна обиколка преди Брекзита     От един месец насам британската политика се занимава с Русия и аферата Скрипал. Бившият двоен агент все още е в кома, а състоянието на дъщеря му Юлия се подобрява. Покушението с нервнопаралитично вещество, за което Лондон обвинява Русия, доведе до масово взаимно експулсиране на дипломати. Над 70 британски дипломатически служители трябва да напуснат Русия, след като Лондон първи обяви руски дипломати за персона нон грата. Редица европейски държави също експулсираха руски дипломати. „Това показва, че съдбата на Великобритания няма да се решава в центъра на Атлантика, а посредством много тясно сътрудничество с Европа\", казва Глийс. Според него, аферата Скрипал няма да предотврати Брекзита, но ще окаже влияние върху сътрудничеството с Европа след излизането на страната от ЕС.   По време на конференцията за сигурността британската правителствена ръководителка очерта посоките на това сътрудничество. Тя апелира за нов пакт за сигурност с 27-те страни от ЕС и заяви, че Великобритания ще продължи сътрудничеството си с Европол, ще продължи да обменя данни за пасажерите в самолетите и ще сътрудничи в много други сфери на сигурност. Тереза Мей заяви, че европейската заповед за арест е довела до екстрадирането на 5000 души към днешна дата. Антъни Глийс също смята, че темата за сигурността си остава цетрална. Той не изключва възможността след Брекзит британците дори да засилят сътруничеството си с Европа в сферата на сигурността.   Сергей Скрипал и дъщеря му Юлия малко преди покушението срещу тях     Великобритания ще напусне ЕС на 29 март 2019 година в полунощ. Освен в сферата на сигурността, има първи указания и в каква посока ще се развиват отношенията между Обединеното кралство и ЕС след Брекзита. Вероятно ще има по-малко радикални промени, както се надяват много от поддръжниците на Брекзита. Има обаче и много неизяснени въпроси. Тази политическа бъркотия, така често критикувана от ЕС, дълго време оказваше влияние върху одобрението за политиката на Тереза Мей. Месеци наред нейният рейтинг беше много нисък. „Аз също си мислех, че тя няма да се задържи дълго на власт. Но съм се заблуждавал. Тереза Мей имаше невероятен късмет\", споделя Антъни Глийс.   Аферата Скрипал осезаемо укрепи позицията на британската правителствена ръководителка. „Днес много британци са убедени, че Путин спекулира с Брекзит и с разединението на ЕС. И това убеждение укрепва позициите на Тереза Мей. „Тя ясно заяви, че Путин не само се меси в „нашата британска политика, а е готов и да убие британски граждани в Солсбъри, за да засили господството си\".   Антируските нагласи в кабинета на Мей също се засилват. Министърът на отбраната Гевин Уилямсън обвини Кремъл, че иска да подкопае и други държави, между другото и с кибератаки. В коментар за \"Сънди Телеграф\" той пише, че Путин е „злонамерен\". Тоест отношенията с Москва ще останат още дълго време мразовити. ЕС пък се надява на разведряване, дори и Брекзитът да е неизбежен.", "date": "2018.04.04", "title": "Аферата Скрипал ще предотврати Брекзита?"}
{"url": "http://www.classa.bg/%D1%81%D0%B2%D1%8F%D1%82/item/380455-%D0%BA%D0%BE%D0%B9-%D0%B1%D0%B5%D1%88%D0%B5-%D0%BC%D0%B0%D1%80%D1%82%D0%B8%D0%BD-%D0%BB%D1%83%D1%82%D1%8A%D1%80-%D0%BA%D0%B8%D0%BD%D0%B3", "text": "              „I have a dream!\" Мартин Лутър Кинг имаше една голяма мечта. Мечтаеше за мирно съжителство между бели и тъмнокожи. Мечтаеше за свобода и справедливост. Искаше всеки американец и неговите деца да живеят в една страна, където хората се оценяват според характера им, а не по цвета на кожата. Над 250 000 души, сред които и много бели американци следят речта му по време на \"Марша към Вашингтон\" на 23 август 1963 година.     Мартин Лутър Кинг иска да укрепи правата на тъмнокожите и да привлече внимание към ежедневните им проблеми. Мартин Лутър Кинг въодушевява хората с речи и идеи за мирното съвместно съжителство между тъмнокожи и бели. Мартин Лутър Кинг е роден на 15 януари 1929 година в Атланта, щата Джорджия като Майкъл Кинк младши в семейството на свещеник и учителка. Играе със съседските бели деца, докато един ден техните родители не му забраняват да се вижда с приятелите си.     Мартин е отличен ученик и студент по социология и теология, макар след смъртта му да стана известно, че е преписвал части от докторската си дисертация. На 17 години започва да помага на баща си в черквата в Атланта. Както бащата, така и синът са дълбоко вярващи хора. През 1934 година бащата заминава за Берлин и участва в Световния конгрес на баптистките църкви. По време на престоя си в Германия той научава много за реформатора Мартин Лутер и е въодушевен от неговите идеи. Завръщайки се в САЩ, той променя името на сина си в Мартин Лутър Кинг. Мартин се интересува не само от теология, той чете Аристотел, Платон, Маркс и писанията на Махатма Ганди. „В концентрацията на Ганди върху любовта и отказа от насилие открих метода за социални реформи\", казва Мартин Лутър Кинг. През 1953 година той се жени за Корета Скот Уилямс, с която имат четири деца.   На пресконференция в Ню Йорк, 08 06.1964 г: в защита на ненасилието     Мартин Лутър Кинг започва активно да се застъпва за правата на тъмнокожите след като през 1955 г. тъмнокожата активистка Роза Паркс отказва да отстъпи мястото си в един автобус на бял мъж. Тя е арестувана. Нейният арест довежда до т.нар. „автобусен бойкот от Монтгомъри\", воден от Мартин Лутър Кинг и продължил 381 дни. Бунтът на Роза Паркс и бойкотът от Монтгомъри се увенчават с успех. През 1956 година Върховният съд забранява разделянето по расов признак в градския транспорт на Монтгомъри. През следващата година Мартин Лутър Кинг държи десетки речи и описва преживяванията си от Монтгомъри в книга. Неговият ангажимент за равноправие не се изчерпва с това. Той активно подкрепя участниците в движението „Freedom Rides\" в Джорджия, където тъмнокожите демонстрират мирно срещу расовата сегрегация в обществото. Протестите из цялата страна оказват своето влияние. През юни 1963 година тогавашният президент Джон Ф. Кенеди внася законопроекта за гражданските права, който предвижда равнопоставеност между тъмнокожи и бели. Година по-късно, след убийството на Кенеди, новият президент Линдън Джонсън подписва закона.     Въпреки тези политически развития Мартин Лутър Кинг и други лидери нна различни граждански движения не се отказват от заплануваната демонстрация във Вашингтон на 28 август 1963 година. Иначе нямаше да бъде произнесена и прочутата реч на Мартин Лутър Кинг „I have a dream\". Година по-късно Мартин Лутър Кинг е удостоен с Нобеловата награда за мир. Но борбата за равнопоставеност не спира дотук. Расовото равенсто съществува само на хартия. Ето защо Мартин Лутър Кинг организира в Алабама и марш от Селма до Монтгомъри, за да обърне внимание върху несправедливото избирателно право.   В крайна сметка президентът Линдън Джонсън променя мнението си и се застъпва за нов избирателен закон. Американският Конгрес гласува закона през лятото на 1965 година. По същото време в някои градове на Калифорния и в северните щати възникват склонни към насилие групи, които смятат, че процесите протичат много мудно. Движения като Malcolm X и Black Panther Party се противопоставят на идеите за ненасилие на Мартин Лутър Кинг. През 1966 година, след една програмна реч, Мартин Лутър Кинг закачва на вратата на градския съвет в Чикаго своите 48 тези, по подобие на Мартин Лутер. В Чикаго също се надига съпротива срещу Мартин Лутър Кинг. Тамошните тъмнокожи смятат, че той не трябва да се меси в техните дела.   Марш за гражданските права в Мемфис, 28. 03. 1968 г.   Мартин Лутър Кинг обаче остава верен на своите убеждения. Той бива арестуван над 30 пъти, но това не го отклонява от начертания път. ФБР го смята за комунист и го следи. Следователите от ФБР го заплашват, че ще публикуват лични информации за неговите изневери, ако не престане да се застъпва за правата на тъмнокожите. Мартин Лутър Кинг пък обвинява ФБР, че не върши нищо срещу насилието над тъмнокожи. ФБР не успява да го спре - това се удава на Джеймс Ърл Рей. Рецидивистът Рей застрелва Мартин Лутър Кинг на балкона на един мотел в Мемфис, щата Тенеси на 4 април 1968 година. Мартин Лутър Кинг е само на 39 години.   Убийството му предизвиква повсеместни бунтове в много градове на САЩ. При сблъсъците са убити 39 души, други 10 000 са арестувани. И до днес Мартин Лутър Кинг е смятан за герой в американската история. Неговите идеи съпътстват много тъмнокожи американци. Както и неговата внучка Йоланда Рене Кинг. На 24 март по време на „Марш за нашия живот\" във Вашингтон тя формулира своите желания. „ Моят дядо имаше една мечта. Той мечтаеше неговите четири деца да бъдат оценявани по характера си, а не по цвета на кожата\", заявява деветгодишната Йоланда недалеч от мястото, където нейният дядо произнася прочутата си реч „I have a dream!\". „И аз имам една мечта - за свят без оръжия!\".   Дядо й би се гордял с нея.", "date": "2018.04.04", "title": "Кой беше Мартин Лутър Кинг"}
{"url": "http://www.classa.bg/%D1%81%D0%B2%D1%8F%D1%82/item/380456-%D0%B5%D1%81-%D1%82%D1%83%D1%80%D1%86%D0%B8%D1%8F-%D1%81%D0%B4%D0%B5%D0%BB%D0%BA%D0%B0-%D0%B2%D1%81%D0%B5-%D0%BE%D1%89%D0%B5-%D0%B8%D0%BC%D0%B0,-%D0%BD%D0%BE-%D0%BF%D0%B0%D1%80%D0%B8-%D0%BD%D0%B5", "text": "Споразумението между ЕС и Турция за контрола на бежанския поток към Европа и опазването на границите е на крачка от разпад заради несъгласието на няколко държави-членки - включително Германия - да осигурят допълнителни средства по сделката с Анкара.   Това казва в разследване на германското издание \"Шпигел\" в партньорство с Европейската мрежа за журналистически разследвания.     Според споразумението, което беше подписано между Брюксел и Анкара преди 2 години, Турция трябва да получи общо  6 милиарда евро , в замяна на опазване на сигурността по границите си и спиране на бежанския натиск към континента. Половината от тази сума вече е преведена на турската страна.   Председателят на ЕК Жан-Клод Юнкер гарантира пред Реджеп Тайип Ердоган, че останалите 3 милиарда евро скоро ще бъдат осигурени. Обещанието беше направено по време на срещата на върха във Варна, която бе организирана със съдействието на българския премиер Бойко Борисов.   Първата половина в размер на над 3 млрд. евро от средствата в бежанския фонд е разделена на три части - една трета е поета от бюджета на ЕС, а останалите 2/3 са разпределени по отделните страни-членки според тяхната големина и икономическа сила.   Германия плаща близо половин милиард евро - това е повече от приноса на останалите държави. ЕК иска да се запази същия принцип на разпределение и при втория транш от плащанията към Турция. Тук обаче възниква съпротива.   Вътрешни документи от ЕС, с които \"Шпигел\" разполага, показват, че няколко страни-членки се противопоставят на планираното финансиране на сделката с Турция в поредица от закрити заседания.   Представител на германското правителство е взел отношение по казуса по време на заседание на специалния управляващ комитет по въпроса с бежанците през юни 2017 г. Той предупреждава, че решението за втория транш може да бъде взето едва тогава, когато Турция вече е изпълнила договорените досега проекти.   Средствата от ЕС по споразумението би трябвало да се вложат за изграждането на училища и болници. До момента обаче по-малко от половината от общо 26 дългосрочни \"нехуманитарни\" проекти са завръшени, а други изобщо не са започвани.   В общо писмо до Европейската комисия 6 държави-членки настояват оставащите 3 милиарда евро да бъдат платени изцяло от бюджета на ЕС.    Сред подписалите документа са Германия, Франция, Австрия, Швеция, Дания и Финландия. Председателят на ЕК Жан-Клод Юнкер отхвърля предложението.   Страните-членки се оплакват и от липсата на прозрачност при изразходването на парите. По време на закрито заседание от 8 ноември 2017 г. представителите на германското правителство настояват да получат информация от ЕК каква част от средствата ще бъдат инвестирани в помощта за Турция и дали за тази цел не може да се спестят средства от други програми.   Представителят на ЕК Мачей Поповски не успява да даде отговор на питането. Няколко от националните правителства заявяват, че преди да освободят допълнителни средства от бюджетите си за бежанците в Турция, ще изискат пълен финансов отчет за похарченото.   Борбата за парите показва, че споразумението между Европейския съюз и Турция е не съвсем премислен план за справяне с миграционния натиск, колкото спешно решение, което преди всичко цели да успокои избирателите в Европа, коментира \"Шпигел\".   \" Споразумението беше договорено за една нощ през 2016 г. Това не е начинът, по който обикновено се работи в ЕС \", посочва неназован източник на германското издание от управляващия комитет по въпроса с бежанците.   Някои страни от ЕС вече говорят открито, че биха могли да се оттеглят от споразумението с Турция. А от преговорните документи става ясно, че Анкара вече планира да поиска трети транш с помощи от Европа.", "date": "2018.04.04", "title": "ЕС-Турция: Сделка все още има, но пари - не"}
{"url": "http://www.classa.bg/%D1%81%D0%B2%D1%8F%D1%82/item/380457-%D1%81%D1%83%D0%BF%D0%B5%D1%80%D0%B3%D0%BE%D0%BD%D0%BE%D1%80%D0%B5%D1%8F%D1%82%D0%B0-%D0%B5-%D1%81%D1%8A%D0%B2%D1%81%D0%B5%D0%BC-%D1%80%D0%B5%D0%B0%D0%BB%D0%BD%D0%B0", "text": "В света вече има регистриран първият случай на супергонорея, която не се подлага на лечение с никакви антибиотици, съобщават от здравната служба на Великобритания (PHE).   По техни данни пациентът е имал редовен партньор, но е получил инфекцията от сексуален контакт с жена в Югоизточна Азия. Така в началото на 2018 г. той се обръща за помощ в медицинска клиника, където започват да го третират с различни антибиотици и лекарства. Опитите да бъде излекуван обаче се провалят.     \"Това е първият случай, който показва такава висока устойчивост, както на тези лекарства, така и на повечето други често използвани антибиотици\", коментира д-р Гуенда Хюз (Gwenda Hughes), ръководител на отдел \"Полово предавани инфекции\" (STI) на PHE.   От анализа на PHE става ясно, че това е \"първият доклад в света\" за подобна устойчива и на двата антибиотика инфекция.   Болестта се причинява от бактерията Neisseria gonorrhoeae. Разпространява се чрез вагинален, орален и анален секс без предпазни мерки като дори и с кондом не е напълно сигурно, че човек е защитен.   Симптомите могат да включват гъст зелен или жълт секрет от половите органи, болка при уриниране и кървене извън месечния цикъл. В много от случаите и при двата пола обаче тя може да премине без да се проявят никакви или почти никакви симптоми, което обаче създава още проблеми, особено при жените. Ако не се лекува, инфекцията може да доведе до сериозни усложнения като възпалително заболяване на таза, което може да потисне плодовитостта.   В глобален мащаб се наблюдава все по-висока резистентност на болестта към всякакви лекарства и антибиотици. Годишно от гонорея, или трипер, както е също известна болестта, се разболяват около 78 млн. души, а специалистите изпитват все по-голяма тревожност по въпроса.   В повечето страни широкоспектърните антибиотици са единствените, които осигуряват ефективно лечение на гонорея. Въпреки това от 50 страни вече съобщават за устойчивост на бактерията и срещу тях.   Според данните на Световната здравна организация (СЗО) устойчивостта на гонореята към евтини антибиотици, познати отдавна на фармацевтичния пазар, става все по-широко разпространена. През 2017 г. дори беше съобщено, че има трима пациенти - в Япония, Франция и Испания - при които инфекцията е напълно нелечима.   Според Теодора Уи, специалист по възпроизводство при хората в базираната в Женева агенция към ООН, цитирана от в. Guardian, триперът е много \"умна\" и адаптивна болест. Всеки път, когато се представи нов вид антибиотик за лечението й, бактерията развива устойчивост срещу него, преодолявайки спиращите я агенти.   Миналата година световните здравни експерти обърнаха изключително внимание на опасността от гонореята специално при орален секс. С резистентността към антибиотиците, които са типични за трипера, сродните му бактерии, населяващи задната част на устната кухина, също започват да стават неподатливи на лекарствата. Когато използвате антибиотици за лечение на инфекции като обикновеното възпалено гърло например, в комбинация с Neisseria, който вече обитава гърлото ви, се развива резистентност.   А щом бактериите на гонореята навлязат в тази среда чрез орален секс, това може да доведе до супергонорея. В САЩ резистентността към антибиотиците тръгна от хомосексуални мъже с инфекция на фаринкса, обяснява д-р Уи.   Смята се, че за разпространението на инфекцията е допринесъл спадът в употребата на презервативи, която беше нараснала поради страха от ХИВ/СПИН. Повишената урбанизация, пътуванията, ниската степен на диагностициране и неадекватното лечение също са сред факторите.   Вероятно все пак мъжът от Англия ще бъде излекуван с най-тежките възможни антибиотици, които светът познава, смята д-р Брус Лий. Това обаче не е особено положителна новина. Със скоростта, с която преодоляват прегради, бактериите може да се сдобият с нова, още по-опасна мутация.   Професор Ричард Стаблър от Лондонското училище по хигиена и тропическа медицина е категоричен:   \"Откакто съществува пеницилинът, приветстван като надеждно и бързо лекарство, гонореята е развила резистентност към всички терапевтични антибиотици... През последните 15 години терапията трябваше да се промени три пъти след нарастващите нива на резистентност в световен мащаб. Сега сме на етап да използваме лекарства, които са последната ни надежда, но са налице тревожни признаци, тъй като вече е документиран неуспех на лечението поради резистентни щамове.\"   Положителни новини в тази посока обаче има все пак. Тъй като проблемът се засили в световен мащаб през последните години, се наблюдава увеличение на безвъзмездното финансиране за малки биотехнологични компании, които се занимават с разработването поне на начална фаза на нови антибиотици.   Засега обаче това са по-скоро откъслечни усилия и СЗО продължава да призовава правителствата и бизнес сектора да отделят повече внимание на проблема с резистентността към лекарствата.   Повечето фармацевтични компании обаче далеч не са въодушевени от идеята.   \"Няма толкова висока печалба в антибиотиците. Не са достатъчно скъпи, нито се приемат за продължителен период от време. Затова трябва да има повече подобни инициативи на държавно ниво\", казва д-р Лий.   Според него алтернативата на това е малко по малко да се върнем към ерата преди антибиотиците. А хората не осъзнават, че за този проблем вече на човечеството му трябват оръжия, с които все още не разполага.", "date": "2018.04.04", "title": "\"Супергонореята\" е съвсем реална"}
{"url": "http://www.classa.bg/%D1%81%D0%B2%D1%8F%D1%82/item/380453-%D0%BB%D0%B0%D0%B2%D1%80%D0%BE%D0%B2-%D0%BF%D0%BE-%D0%BB%D0%BE%D1%88%D0%BE-%D0%B4%D0%B0%D0%B6%D0%B5-%D0%BE%D1%82-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "          Според руския външен министър Сергей Лавров, отношенията между Москва и Запада отдавна не са били така обтегнати, както сега след покушението срещу Сергей Скрипал. „Преди всичко Великобритания, САЩ и много държави, които ги следват сляпо, загърбиха всякакво благоприличие и използват явни лъжи и дезинформации\", заяви руският първи дипломат. По думите му, в годините на Студената война е имало някакви правила, които всички са спазвали, а днес дипломатическите конвенции били нарушавани.       Русия се чувства несправедливо заподозряна, че стои зад отравянето на Сергей Скрипал и неговата дъщеря в Солсбъри на 4 март. Британското правителство обвинява Русия за покушението, а САЩ, ЕС и НАТО се солидаризираха с Великобритания. И двете страни в конфликта вече експулсираха дипломати и сътрудници в посолствата, отправят си взаимни обвинения и заплашват с нови санкции, но до момента не съществуват неоспорими доказателства срещу Русия.   Москва не смята за доказателство това, че покушението е извършено с разработеното в Съветския съюз бойно отровно вещество „Новичок\". Лавров е убеден, че атентатът срещу Скрипал е „в интерес\" на британското правителство. По думите му, то се намирало в „неудобна ситуация\" и искало да отклони вниманието от своята „неспособност да изпълни обещаното на избирателите относно условията за Брекзит\".     Руското посолство в Лондон използва нетрадиционен начин, за да припомни, че Лондон не разполагал с доказателства за твърденията си: в Туитър то постна логото на нашумелия филм британски научно-фантастичен филм „28 дни по-късно\" - с препратка към покушението, извършено преди 28 дни. Филмът разказва за ужасяващите последици за обществото от изтичането от една британска изследователска лаборатория на силно заразен вирус, който превръща хората в зомбита.     Експерти от Организацията за забрана на химическите оръжия (ОЗХО) в момента провеждат независимо разследване на случая Скрипал. Русия обаче премина в настъпление и изпрати списък с въпроси към организацията. Освен всичко останало, Москва иска да бъде информирана за каква точно помощ Великобритания е помолила ОЗХО и по какъв начин е било установено нервнопаралитичното вещество в Солсбъри.   И още: Русия иска да получи достъп до 33-годишната дъщеря на Скрипал - Юлия, чието състояние се подобрява. Това на баща ѝ обаче остава критично, по данни на британските лекари.", "date": "2018.04.04", "title": "Лавров: по-лошо даже от Студената война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380449-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D1%88%D0%BE%D0%BA%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8", "text": "Горещата плеймейтка Джулиана Гани шокира мрежата със снимка отпреди една година. Едрогърдата пловдивчанка, която тези дни се завърна от Германия, постна кадър, на който от русите й дълги коси няма и помен. На горещата снимка Джулка е само по сутиен и гордо пъчи огромните си прелести.      Феновете и моментално изпаднаха в екстаз от фотоса. Всички са категорични, че плеймейтката изглежда невероятно и с новия цвят на косата си. Някои не крият учудването си кога е намерила Гани време за тази „страхотна\" промяна.      Пловдивчанката обаче побърза да успокои страстите и направи уточнение, че всъщност снимката е от миналата година. Явно тези дни палавата плеймейтка е носталгично настроена, защото вчера постна мило видео, в което се радва на милувките на малко кученце.", "date": "2018.04.04", "title": "Джулиана Гани шокира всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380450-%D1%82%D0%BE%D0%B2%D0%B0-%D1%89%D0%B5-%D0%B2%D0%B8-%D0%BE%D1%82%D0%B2%D0%BE%D1%80%D0%B8-%D0%BE%D1%87%D0%B8%D1%82%D0%B5", "text": "Да заживееш заедно с партньора си е голяма стъпка във всяка връзка. Вече няма как да се скриеш от досадните му навици и това наистина е тест дали връзката ви ще изкара дълго време.    Музикантът Крейг Шейпс, обаче, се преместил да живее при цели две жени, и новата ситуация много му допаднала, съобщава „Мирър\". Крейг заживял заедно с приятелката си Били и нейната най-добра приятелка Сара в Кент, Великобритания, преди година.    За тези месеци той научил няколко сериозни урока за това какво е да съжителстваш с жена. В Туитър той щедро споделя наученото за информация на мъжете, които не подозират доста подробности от женското ежедневие.     Постовете му са излкючително забавни. „Миналата година се преместих да живея с приятелката си и най-добрата ѝ приятелка. И двете са момичета. Някои от глупостите, които видях, наистина ми отвроиха очите, приятел\", разказва той в социалната мрежа.\"   1.  Показват си една на друга ВСИЧКИ съобщения, които получават от всекиго. Никой не е в безопасност. На момичетата не им трябват скрийншотове, приятел, те имат фотографска скрийншот памет.    2.  Противно на популярното вярване, момичетата наистина акат. И не ги е страх да говорят за това. „Трябва да се изакам\" е вероятно най-използваната фраза в тази къща.    3.  Щипки за коса. О мили боже, щипките за коса. Стъпвам на тях, сядам на тях, събуждам се с тях, закачени на кожата ми, приятел, мога да си взимам ши*ана вана в тези, които намирам, всяка седмица\".    4.  Процесът на приготвяне за излизане вечер не е само „миене, обличане, излизане\". Не. Има срещи, дефилета, безкрайни комплименти и понякога работа за двама мъже, защото някои дрехи имат ципове на гърба, които е буквално невъзможно едно момиче да ги достигне.    5.  Свещи. Имаме ТОЛКОВА МНОГО свещи. Свещи, които миришат на наистина странни неща като „ревен и яйчен крем\". Дори не знам как в действителност мирише на ревен и яйчен крем.    6.  \"Кардашиян\". \"Ибиса Уикенд\". РуПол. \"Бивш на плажа\". \"Любовен остров\". \"Джорди Шор\" (риалити програми). Човек, знам всичко за всички тези хора, които никога не съм срещал. Има толкова много епизоди на всички тях. И най-лошото е, че наистина поддадох и и си паднах по \"Любовен остров\".    7.  Ако веждите ми не са извити, буквално не ми говорят докато някое от момичетата не ги оскубе. Откачено е. Момичетата обичат да скубят веждите на другите. Нямам идея защо.    8.  Момичетата говорят безкрайно за диети и „бикини тяло\", но повярвай ми като ти казвам, че „ден за глезотии\" е всеки път, когато се чувстват тъжни за нещо. Лош ден? Чаша вино. Понеделник? Шоколад. Гаджето ти казва, че не можете да си вземете куче? Пица.   9.  Знам, че изразът гласи „момичетата разбират всичко\", но ако е вярно, то е само, защото момичетата са на друго ниво в преследването в Инстаграм. Сериозно, споменавам само първо име и след 5 минути в Инстаграм те знаят името на кучето на човека, номера на обувките му и номера на осигуровката му.  10.  Халати. Ако нямаш халат, изпускаш, приятел. В някои дни, когато сме с махмурлук, буквално си седим по халат цял ден. Момичетата отиват до супера по халати и на никого не му пука.    11.  Понякога седя на дивана и просто ги наблюдавам тези двете, понякога те просто поглеждат и започват да танцуват или нещо такова. Наистина нямам идея какво става, дори няма нужда да има музика.\"", "date": "2018.04.04", "title": "Това ще ви отвори очите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380451-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Очаква ви романтичен ден, когато среща с близък човек, ще изтрие миналите привързаности. В работата, ще имате няколко варианти за реализация, но изберете най-перспективите. Позволете си да се отпуснете активно, а не пасивно да наблюдавате обкръжаващата ви реалност. Вечерта, ще ви донесе един куп приятни изненади. ТЕЛЕЦ ( 21 април - 21 май )  Очаква ви професионален успех и попълване на портфейла. Усещането за собствената ви значимост, ще открие ярки перспективи в кариерата. Опитайте се, да планирате деня си така, че да има място за почивка и комуникация с приятели. Очарователно събитие вечерта, ще ви зареди с приятни емоции. БЛИЗНАЦИ ( 22 май - 21 Юни ) Очаква ви добър късмет по отношение на финансовите въпроси, което ще ви позволи да купите необходимото за себе си и вашите близки. Благоприятно ще се развиват, премествания и реформи в ежедневието. Интригите и рисковите начинания, ще доведат до разочарование. Не трябва да пренебрегвате превантивните мерки, срещу инфекциозни заболявания.   РАК ( 22 юни - 23 юли ) Може да попаднете в капан, ако от сутринта започнете да копаете в миналото. Забравете всичко, което се е случило и живейте в настоящето. Ресурсът във финансовата сфера, ще ви помогне да си върнете всичко, което някога безразсъдно сте пропиляли. Творческата самореализация, ще ви помогне да откриете в себе си нови таланти, които водят до успех. ЛЪВ ( 24 юли - 23 август ) Очакват ви много приятни изненади, които ще ви заредят с енергия за целия ден. Необходимо е да оставите настрана установените принципи, за да не отблъснете любимият. Не е необходимо да решавате финансови проблеми, без предварителни анализи. В противен случай, ще се разделите с всичко, което сте натрупали. ДЕВА ( 24-ти август - 23 септември ) Ще получите толкова нова и ненужна информация, че неволно ще попаднете в капан. Помощ, ще дойде при вас неочаквано и от страна, която въобще не сте очаквали. Знаците на съдбата в любовта, ще ви позволят да направите правилните изводи за избраника си. Не казвайте нищо излишно, за да не съжалявате по-късно. ВЕЗНИ( 24 септември - 23 октомври) Бъдете по-внимателни, когато подписвате документи, договори и кореспонденция в интернет. Може да влезете в задънена улица, което ще се отрази зле на работата и личния ви живот. Заобиколени от семейството и близките, има шанс да намерите хармония в душата си. Не се ядосвайте и мърморете, така ще постигнете много.   СКОРПИОН ( 24 октомври - 22 Ноември ) За вас, ще започне нова ера в професионалната сфера, когато получите нов проект от вашите босове. Отлично ще се развиват дела, свързани с финанси и юриспруденция. Ако отхвърлите скептичните коментари и критики на вашите колеги, тогава ще забравите за проблемите. Вечерта ви очакват, добри новини.   СТРЕЛЕЦ ( 23 Ноември - 21 Декември ) От сутринта, ви очаква забързан ден, така че не планирайте нищо сериозно и мащабно. Самолечението, може да навреди на тялото ви, както и да подкопае имунитета. Възможни са интересни оферти за работа, договори и пътувания до друг град. Изненадите може и да не са толкова приятни, колкото изглеждат. Бъдете търпеливи. КОЗИРОГ (22 Декември - 20 януари ) Очаква ви обрат в личния живот. При много от вас, ситуацията ще се промени толкова драстично, че ще сте принудени да преразгледате плановете си за следващата година. Събитията, планирани от членовете на семейството, ще бъдат благоприятни. Ако искате да напреднете в кариерата, трябва да бъдете максимално консолидирани.  ВОДОЛЕЙ ( 21 януари -  19  февруари ) Не се препоръчва днес, да поемате грижите и проблемите на другите хора. Това ще подкопае организма ви морално и физически. Пестете пари, за да купите нещо, което е нужно за вашия дом, а не ги харчете за глупости. Трябва да изплатите дълговете си, за да може да си поемете дъх свободно и да планирате бъдещите покупки.   РИБИ ( 20 февруари - 20 март ) Ще трябва да консолидирате цялата си воля, за да преодолеете препятствията по пътя. По-добре е да изоставите любовните дела, особено ако сте женени. Имунитетът ви е доста висок, така че не ви застрашават проблеми и болести. Неочаквано събитие в семейството, е възможно вечерта.", "date": "2018.04.04", "title": "Дневен хороскоп 4 април"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380452-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%BF%D0%BE%D1%81%D1%80%D0%B5%D0%B4%D0%BD%D0%B8%D0%BA-%D0%BC%D0%B5%D0%B6%D0%B4%D1%83-%D0%B7%D0%B0%D0%BF%D0%B0%D0%B4%D0%B0-%D0%B8-%D1%80%D1%83%D1%81%D0%B8%D1%8F", "text": "            „Око за око, зъб за зъб? В дипломатическия си конфликт със Запада Русия плаща със същата монета и на свой ред гони десетки дипломати. Ескалацията навлиза в спирала, тъй че от само себе си се налага въпросът: Дали не трябва да анализираме проблема с оглед на очаквания финал?     Вариант първи: Великобритания не само твърди, но и съумява да докаже, че Русия носи отговорност за покушението срещу бившия шпионин Скрипал. И тогава – какво? Нови, още по-тежки санкции срещу Русия? Нека да припомним, че наказателните икономически мерки след Кримската криза до днес дават слаб ефект. Ако не и никакъв. Вариант втори: Международните експерти, включително и Организацията за забрана на химическите оръжия, не се добират до стабилни доказателства за участието на Русия. Тогава? Посрамено оттегляне?   Когато няма необорими доказателства, удря часът на заговорническите теории, които поставят и въпроса кой има полза от целия театър. Министър-председателката Тереза Мей, която иска да отклони вниманието от катастрофата с Брекзита? САЩ, които искат да изместят Русия като доставчик на газ? По-умно действа България, която в момента е председател на ЕС. Без доказателства София не желае да налага наказания. По сходен начин се изказа и австрийският канцлер Себастиян Курц. Ето, че вече имаме двама кандидати за ролята на посредник\", пише „Нойе Оснабрюкер Цайтунг\".   „Зюддойче Цайтунг\" смята, че Русия е изправена пред руините на своята западна политика: „Шефът на Кремъл Владимир Путин се надяваше, че една победа на неговия наивен почитател Доналд Тръмп ще му донесе изгода. Но колкото повече научаваме за руската намеса в предизборната борба в САЩ, толкова повече президентът е притиснат до стената и не може да си позволи никакви признаци на слабост по случая Скрипал.\"   Според „Франкфуртер Алгемайне Цайтунг\", Западът трябва да опази единството си: „Кремъл може да се опита да внесе раздор тук или там и, примерно, да се възползва от готовността на Германия за диалог.\" Но ако Западът остане сплотен, това няма да стане, пише вестникът.   „Бадише Цайтунг\" обобщава: „В момента Путин продължава играта с неконтролираните си агресии, тъй че е нужно да се прояви политическа интелигентност. Партньорите трябва да останат сплотени и в същото време да държат отворен канала за диалог с Москва. Засега обаче Европа не изглежда добре в това отношение.\"", "date": "2018.04.04", "title": "България като посредник между Запада и Русия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380447-%D0%B5%D0%BC%D0%B0%D0%BD%D1%83%D0%B5%D0%BB%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE", "text": "Звездата на Пайнер Емануела нагорещи страстите във \"Фейсбук\". Певицата се отдаде на отдих заедно със сина си Митко и близки приятели в известен хотел в Благоевград. Емануела закова всички мъжки погледи, след като се появи в басейна по доста секси бански – с изрязано долнище и горнище, решено в черно с розови кантове, който подчертаваше идеално бюста й. Припомняме, че освен със запомнящите си гърди миналата година певицата единодушно беше избрана от чалга феновете и като носителката на най - секси дупе. И обявиха, че е една от малкото певици, на живо.        ", "date": "2018.04.04", "title": "Емануела се пусна по...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380448-%D0%B5%D0%B2%D0%B0-%D0%BE%D0%B1%D0%B8%D1%87%D0%B0-%D0%B4%D0%B0-%D1%81%D0%B8-%D1%81%D0%B2%D0%B0%D0%BB%D1%8F", "text": "Представяме ви Ева, която е изключително палава и перверзна. Обича снимките, но само ако са провокативни, а нейните са точно такива. Няма слаба в инстаграмчето й. Няма и облечена или ако има, тя е една на десет. Няма лошо в тези неща стига да не ни е нито приятелка, нито дъщеря. А случаят е точно такъв. Решихме да започнем страстната седмица с мацка като нея.                    ", "date": "2018.04.04", "title": "Ева обича да си сваля..."}
