{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/384602-%D1%84%D1%80%D0%B0%D0%B3%D0%BC%D0%B5%D0%BD%D1%82%D0%B8-%D0%B7%D0%B0-%D1%81%D0%B1%D0%BE%D0%B3%D0%BE%D0%BC-%D1%81-%D0%B2-%D0%BA%D1%83%D0%BB%D1%82%D1%83%D1%80%D0%B0", "text": "Мисля си какво бих могла да напиша в този последен за нас брой.     Откакто работя в този вестник, особено след 1989 година, съм имала не веднъж поводи да съобщавам разни работи – и важни, и не толкова… И днес, когато може би е нужно да се каже нещо значимо, нещо „съдбоносно” и „потрисащо” и публиката, и нас самите, съобщения от моя страна няма, изчерпани са. Какво повече може да се каже след 10-месечна агония, в която си се разходил по цялата скала на емоциите? А и да обяснявам какво е за мен „Култура”, едва ли има смисъл.  Затова, през няколко фрагмента, ще се опитам да си обясня какво се случи, защо вестникът беше убит и вече няма да го има – поне във вида, в който досега е съществувал.   Фрагмент първи (биографичен). Всичко започна преди 10 години твърде елегантно, дори, бих казала, неочаквано красиво.  Преди 10 години, когато „Култура” беше в поредна сложна ситуация (а вестникът след 1989 г. е винаги в поредна сложна ситуация, какво да се прави, карма), та тогава се яви един банкер, който пожела да издава вестника. Той заяви, че за него е важна културата, че тя е свързана със същинските му интереси, че вестникът такъв, какъвто е, трябва да съществува, че за него е ценност независимата редакционна политика… и т.н. След 10 години обаче вестникът такъв, какъвто е, вече не го интересува, още по-малко му е важна независимата редакционна политика; и днес, на 27 юли, той прекратява съществуването му.   Фрагмент втори (психологически). Много особено нещо е българският новобогаташ. Дали само българският, не знам. Имам наблюдения предимно върху него.  Две негови особености сякаш са най-видими. Първата е, че какъвто и да е произходът му, каквото и да е образованието, най-важната му работа, след като забогатее, е да се обзаведе със свита. Свитата подлежи на внимателна селекция. В зависимост от образа, който иска да си създаде, новопокръстеният богаташ подбира лицата, които ще го доизграждат. За някои са спортисти, дори цели футболни отбори, за други са артисти, за трети хуманитаристи… Но всички те трябва да обслужват образа, в името на който са призовани… и подбрани. Ето тук някъде ние вероятно сме сбъркали. Да, обслужвахме образа, със самото си присъствие сякаш доказвахме неговата духовна извисеност… И все пак, в поведението ни нещо не е достигало – може би дозата лакейство, което е неизменен атрибут в такъв тип социални отношения, може би тоталното идентифициране с виденията на титуляра.    А може би обстоятелството, че, макар и по същество наемници, при това лошо платени, не позволихме вестникът да заприлича на нещо, слепено отгоре-отгоре от наемници. Запазихме достойнството му. Това вероятно не ни се прости. А кой знае – може би собственикът е решил, че образът му на възвишен филантроп е вече завършен и няма нужда от тази патерица, каквато за него беше вестникът. Интересно кога ще се освободи от другите си патерици, кога ще му омръзнат челобитните на свитата.  И една друга особеност, която забелязах напоследък. В тези среди разлика между реален и символически капитал не се прави. След като 10 години си притежавал нещо, си мислиш, че цялата му предишна 50-годишна история ти принадлежи. И можеш да се закичиш с нея като с брошка. За да се издигнеш в собствените си очи, да материализираш претенцията си за духовност, за принадлежност към същинските християнски ценности.   Фрагмент трети (манталитетен). Да присвоиш символическия капитал, тоест, да вземеш главата на изданието, която по същество не ти трябва, означава едно единствено нещо – че имаш тежки дефицити. И за да ги запълваш, трябва непрекъснато да се доказваш като собственик, да внушаваш на персонала, че ти си важният. Ето затова, мисля си, главата на „Култура” беше брутално отнета и монтирана на нещо друго, което ще бъде ръководено от най-сервилния…   Фрагмент четвърти (последен). Тук ще стане дума за благодарността. Чувам укори отляво и отдясно, че не съм благодарна на издателя, който бил спасил вестника. Историята за спасението е по-дълга и някога може да я разкажа. Сега думата е за благодарността. Да, бих била благодарна, ако съм получила нещо даром, ако 10 години съм рентиерствала. Аз обаче, а и целият екип, сме работили, работили сме много здраво, за да произвеждаме качествен продукт, който в крайна сметка е увеличавал значимостта и на т.нар. собственик. Бих му благодарила, ако и той ни благодари. Само че, вместо това, екипът е изхвърлен на улицата, а вестникът е ликвидиран.  Ако дължа благодарност, то е на нашите автори, приятели, сътрудници и най-вече на редакторите – хората, които понесоха всички финансови унижения само за да съществува „Култура”. Сега им я поднасям. С надежда, че отново ще бъдем заедно.  От    Последен брой. Приятели и читатели на вестник  ,   В последния брой публикуваме четири текста от различни години, показателни за редакционната политика на вестника…  В последния брой поканихме и настоящи и бивши наблюдатели на вестника, за да си кажат довиждане с читателите му.  Използваме случая, за да благодарим на всички, които подкрепиха финансово надеждата ни за нов издателски проект от есента.  От края на м. юли 2018 година връзката ни с вас ще е на  , на имейл \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   и на фейсбук страницата  .  Надяваме се  К вестник за критика и културни удоволствия  и като обхват, и като съдържание, и като стилистика, и като постоянен критичен поглед към проявите на духовното да бъде на нивото на очакванията ви.", "date": "2018.07.28", "title": "Фрагменти за сбогом с в. Култура"}
{"url": "http://www.classa.bg/%D1%81%D0%B2%D1%8F%D1%82/item/384597-%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B1%D0%B0%D1%80%D0%B0%D0%BA%D0%B0-%D0%BE%D0%B1%D0%B0%D0%BC%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81%D0%B2%D0%B5%D1%82%D0%B0", "text": "Администрацията на Барак Обама е разрешила грант от 200 000 долара на групировка, контролирана от „Ал Кайда\". Парите са били дадени, въпреки че хората на тогавашния американски президент знаели, че Агенцията за Ислямска помощ (Islamic Relief Agency – ISRA) се е занимавала с терористична дейност, съобщава „Дейли Мейл\". Скандалната финансова инжекция беше разкрита от Близкоизточния форум и за нея беше съобщено в „National Review\". Агенцията за ислямска помощ е основана през 2004 година за финансиране на терористична дейност. Тя имала доказани връзки с Осама бин Ладен.      Тя е базирана в Судан. Сумата от 200 000 долара е част от по-голямо дарение, насочено към евангелистка благотворителна организация в африканската държава. Цялото дарение възлиза на 723 404 долара, а въпросните 200 000 са били предвидени директно за ISRA.    Парите били дадени на благотворителната организация \"World Vision\", „за да се осигури хуманитарна помощ, включително спешни хранителни доставки, вода, медикаменти, хигиенно обслужване на хората, напуснали домовете си заради продължаващия конфликт в Судан\". Сумата е отпусната от Американската агенция за международно развитие, която по-късно нарежда на \"World Vision\" да прекрати всякакви взаимоотношения с ислямската организация.    Това се случило през ноември 2014 година. През февруари 2015 се получава потвърждение, че ISRA е в списък със забранени организации. \"World Vision\" писали писмо на Обама, в което настоявали да си получат парите и през май 2015 е разрешено отпускането на 125 000 долара.    Благотворителната организация се аргументира, че ISRA заплашвала да предприеме съдебни мерки, а негласно американците се страхували, че групировката ще застраши действията на САЩ в Судан. „Служителите в администрацията на Обама съзнателно са одобрили трансфера на пари на данъкоплатците към групировка, свързана с „Ал Кайда\" - не някоя малка и неизвестна организация, а голяма международна мрежа и присъства често в новинарските заглавия\", пише \"National Review\".    „Още по учудващо е, че чиновниците са оторизирали изрично отпускането на най-малко 115 000 от този грант дори след като са разбрали, че той е бил предназначен за терористична организация\", добавят от там. От Американската агенция за международно развитие заявиха, че оттогава преразглеждат внимателно политиките си и че всичко това е станало по времето на мандата на Барак Обама.", "date": "2018.07.28", "title": "Жесток скандал с Барака Обама разтърси света!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384598-%D0%B2%D0%B8%D0%B6%D1%82%D0%B5-%D1%8F-%D0%BC%D0%BC%D0%B0-%D1%8F-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2", "text": "Австралийският модел Кахили Блъндел се превърна в световна интернет сензация само с една поява на мач от боевете ММА. Красавицата беше едно от момичета, които излизаха на ринга между рундовете в мач от веригата UFC.   Зрителите до такава степен полудяха по манекенката, че профилът и в „Инстаграм“ набързо натрупа 200 000 последователи. Преди това тя не се радваше на подобна популярност, въпреки че освен като модел се изявява като диетолог и фитнес инструктор.                                ", "date": "2018.07.28", "title": "Вижте я! ММА я превърна в...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384599-20-%D0%BC%D0%BE%D0%B4%D0%B5%D0%BB%D0%B0-%D0%B1%D0%B0%D0%BD%D1%81%D0%BA%D0%B8,-%D1%81-%D0%BA%D0%BE%D0%B8%D1%82%D0%BE", "text": "Лятото е в разгара си! Нямаш търпение да се опънеш на топлия пясък с коктейл в ръка, наслаждавайки се на парещите лъчи на слънцето!   За да изглеждаш неотразимо и на плажа, от голямо значение е и на какъв бански костюм си заложила. Идеалният бански не трябва да подчертава недостатъците ти.  В случай че се затрудняваш в избора си, днес ще ти предложим няколко модела, с които ще изглеждаш стройна и неустоима. Гледай и избирай!    Ретро стил   Банските от 2 части с висока талия са най-подходящият избор, ако искаш да скриеш коремчето си.     Такъв модел ще придаде на фигурата ти повече грациозност и ще подчертае силуета си.      Дълбоко деколте Изборът на такъв бански говори за неочаквана смелост. И си струва, защото това е идеалният модел, ако искаш да подчертаеш бюста си, да издължиш силуета си и да станеш по-стройна.   Ако искаш да изглеждаш още по-добре на фона на почернелите момичета на плажа, избери модел със златни елементи.   Монокини  В далечните 60-те години на миналия век този модел беше истинска сензация. Монокините за пръв път откриваха част от женското тяло - нещо, което до този момент не можеше да се види на плажа.     Едноцветен цял бански       Работата е там, че това е идеалният модел, който може да скрие всичките ти недостатъци.            Допълни към банския и една червена бандата и превърнеш в истинско пин-ъп момиче.                         За разнообразие - може да си изберете модел със силно изрязан гръб", "date": "2018.07.28", "title": "20 модела бански, с които...."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384600-%D1%85%D0%B5%D0%BC%D0%B8%D0%BD%D0%B3%D1%83%D0%B5%D0%B9,-%D0%BF%D0%B8%D0%BA%D0%B0%D1%81%D0%BE-%D0%B8-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F-%D1%85%D0%BE%D1%82%D0%B5%D0%BB-%D0%B2-%D0%BF%D0%B0%D1%80%D0%B8%D0%B6", "text": "  Хотел \"Лутеция\" е институция в културния живот на Париж, чиято слава датира още от Бел Епок, а критичната оценка за състоянието му не е незаслужена - именно то налага затварянето на хотела преди четири години за основен ремонт и преустройство.   Е, да, асансьорът му провокира клаустрофобични пристъпи, а стаите са твърде проветриви през зимата, но многобройните превъплъщения на \"Лутеция\" през годините й придават вечна мистика, благодарение на която е лесно да пренебрегнеш овехтелите килими и мрачните ложи.   Тук Джеймс Джойс пише част от своя \"Одисей\", като в паузите пее с пълен глас ирландски балади до пианото в бара. Джозефин Бейкър държи под ключ един от апартаментите в хотела, а посещенията й в \"Лутеция\" са толкова чести, че луксозният парижки хотел кръщава една от залите си в нейна чест.   Ърнест Хемингуей е редовен гост, Пикасо е постоянен обитател, а младият Шарл дьо Гол прекарва тук първата си брачна нощ.   В \"Лутеция\" отсядат множество богати французи с купища куфари Hermes - престоят им продължава с месеци. Тук идват и заможните чужденци или провинциалисти, които пътуват до Париж, за да пазаруват в близкия Бон Марше. Шампанското блика в бара на \"Лутеция\" по време на прословутите annees folles (луди години) от 20-те, легендарни писатели се събират в салоните й през 30-те, а джаз-импровизациите кънтят в ложите по цели нощи.   Тогава обаче Гестапо се нанася в хотела, а десетилетното парти приключва рязко.   Ако \"Лутеция\" беше презокеански лайнер, щеше да напомня на \"Титаник\", който плава към катастрофата в облак от парфюм, шампанско и безгрижие,  пише журналистът Мишел Гризолия в \"Л'Експрес\" през 2005 г.     За разлика от обречения кораб - \"Лутеция\" успява да се пребори за съществуването си в следвоенните години, преди да затвори врати през 2014.   Сега, четири години по-късно, бившата гранддама на Левия бряг на Сена е готова да започне новия си живот като парижки \"палас\" - интелектуалният отговор на \"Отел дьо Крийон\", \"Льо Мьорис\" и други ултра-луксозни комплекси от другата страна на реката, които обслужват богати чуждестранни посетители.   За да получи този статут, хотелът трябва да бъде снабден със специфични екстри - басейн, спа, фитнес, градина, 24-часово обслужване, персонал, владеещ най-малко три езика, и двойни стаи с най-малко 30 кв.м. площ. Което си е широко пространство по парижките стандарти.   В момента има почти дузина подобни хотели в столицата на Франция - всички се намират на десния бряг, в т.нар. \"Златен триъгълник\" близо до големите забележителности на града като площад Конкорд и \"Шанз-Елизе\", и бутиците за висша мода.   Повечето от тези хотели някога са били частни имения и макар да са любимите места за престой на заможните американци, местните хора предпочитат да ги избягват - освен ако не се отбият на по питие в бара.   За сметка на това, \"Лутеция\" дълго време е една от задължителните спирки в някогашния бохемски район Сен Жермен де Пре, а френският език се чува по-често в салоните й от английския. Единственият гранд хотел на Левия бряг е създаден по инициатива на Маргьорит и Аристид Бусико, които притежават близкия търговски център \"Бон Марше\".   Семейство Бусико искат да построят хотел с елегантни апартаменти, в които да отсядат всички външни посетители или доставчици на \"Бон Марше\". Така \"Лутеция\" се появява на мястото на някогашно абатство. Екстериорът й е решен в Ар нуво. Архитектите дори наемат Пол Белмондо (баща на прочутия актьор Жан-Пол Белмондо), за да декорира една от фасадите. \"Лутеция\" (старото римско име на Париж) отваря врати през зимата на 1910 г. Всички парижки хотели-имения са напоени с история.     И все пак ехото на историята звучи много по-силно в \"Лутеция\", отколкото в някой от другите гранд хотел в Париж.   Никой не разбира това по-добре от френския писател и журналист Пиер Асулин, чийто роман \"Лутеция\" от 2005 г. разкрива метаморфозите на хотела преди, по време и след Втората световна война - от предвоенния декаданс до окупацията от контраразузнавателните служби на Гестапо и следвоенния период на репатрационен център за хора, оцелели от концентрационните лагери.   Асулин проучва внимателно историята на хотела - рови из архивите и събира разкази на съвременници, сякаш подготвя документален труд. Макар че сюжетът е плод на собственото му въображение, детайлното описание на \"Лутеция\" от 30-те и 40-те години е базирано на фактите.   А в нейната история има немалко мрачни епизоди.   След германската инвазия във Франция през пролетта на 1940 г. \"Лутеция\" и останалите гранд хотели в Париж са бързо реквизирани от нацистките войски .   Гостите на хотела са изгонени, а в стаите им се настаняват служители на Абвера - военно-разузнавателното звено на Гестапо. Принудени да обслужват новите обитатели на хотела, хората от стария екип на \"Лутеция\" виждат как пищното имение се потапя в мрачна и заплашителна атмосфера, \"златна клетка\".   Дори днес следите от военновременната епоха върху хотела не са избледнели в националното съзнание. За много хора във Франция името му е синоним на бруталност в разкошна опаковка.   От всички реквизирани хотели в Париж само \"Лутеция\" има опит в изкуплението на греховете, защото по-късно служи за място за настаняване на лагерници. Парадоксалното е, че когато кажеш \"Лутеция\", сякаш казваш \"Гестапо\", споменава Асулин.   Самият Шарл дьо Гол избира хотела за настаняването на завърналите се евреи заради подценявания му блясък. \"Риц\" и останалите са прекалено луксозни, едва ли не - обидно екстравагантни.   В хаотичните седмици след края на войната стотици военнопленници и оцелели от концентрационните лагери пристигат в хотела, където им помагат да намерят своите близки. Снимки на безследно изчезнали хора са закачени навсякъде по стените на сградата.   Една от завърналите се е Марселин Лоридан-Ивенс - депортирана в Аушвиц на 15-годишна възраст заедно с баща си. Когато две години по-късно, през 1945 г., за първи път влиза в \"Лутеция\", вече е толкова привикнала да спи на пода, че продължава да го прави през трите си седмици престой в хотела.   Тук успяват да открият майка й, която се укрива по време на войната. Марселин разговаря с нея по телефона от хотела и тогава разбира, че баща й не е успял да оцелее лагера. Баща й умира по време на \"смъртоносния поход\" от Аушвиц-Биркенау до Лослау.   След войната \"Лутеция\" се завръща към нормалния си ритъм. Семейство Тетанже, които притежават известния бранд шампанско, купуват хотела през 50-те години и отново отварят вратите му за художници, артисти, писатели и издатели. Джаз-концертите се подновяват, Серж Гензбур и Катрин Деньов ги посещават, а модната дизайнерка Соня Рикел открива бутик в хотела.   Тетанже продават сградата на компанията Starwood Capital през 2005 г., а пет години по-късно израелска строителна компания го придобива срещу 150 милиона долара. Хотелът е затворен през 2014 г., като цялото му съдържание е продадено на търг - включително кристалните чаши за шампанско и мебелировката в стил ар деко.     Четири години по-късно, след реконструкция за 200 милиона евро, \"Лутеция\" започва своя нов живот, без да губи старите си черти и да парадира с лукса си.   Няма да видите версайски златни листове по стените и таваните, нито кристални полилеи с размера на малко слонче. Броят на стаите е намален, за да се отвори повече пространство. Цената на нощувката обаче се увеличава пропорционално на площта на стаята - една вечер в стандартна двойна стая излиза 850 евро.   На фасадата стои семпла табелка, която припомня миналото на хотела - \"Щаб-квартира на германските разузнавателни служби преди да приеме през 1945 г. оцелелите от лагерите\".", "date": "2018.07.28", "title": "Хемингуей, Пикасо и жертвите на Холокоста - историята на най-известния хотел в Париж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384601-%D0%B1%D1%81%D0%BF-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0", "text": "Социалистите се събират на традиционния събор на партията в местността \"Историческа поляна\" под връх Бузлуджа.   В 10 часа ще започне художествената част от програмата като изпълнителите са Дани Милев, Владимир Димов, Елица Камбурова, Николай Манолов.     В 10:30 часа ще бъдат поднесени венци и цветя пред  паметника на Хаджи Димитър.   Час по-късно започва националния политически митинг на БСП. От трибуната освен партийния лидер Корнелия Нинова ще говорят президентът на Партията на европейските социалисти Сергей Станишев, председателят на младежкото крило на БСП Николай Бериевски, народният представител Елена Йончева, председателят на общинската структура на БСП-Ямбол Катя Георгиева, председателят на Национален синдикат \"Защита\" Красимир Митов.   От името на домакините, събралите се ще приветстват Кристина Сидорова, народен представител от ПГ на левицата от Габрово и Румяна Друмева, председател на Обинската структура на БСП-Казанлък.   По време на митинга ще бъдат връчени наградите \"Георги Кирков\" и \"Димитър Благоев\" от Корнелия Нинова.   По обяд на сцената ще излязат Горан Брегович и неговият оркестър", "date": "2018.07.28", "title": "БСП се събира на Бузлуджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384593-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BD%D0%B8-%D0%B0%D0%B2%D1%82%D0%BE%D0%BF%D0%B0%D1%80%D0%BA-%D0%B5-%D0%BD%D0%B0%D0%B4-20-%D0%B3%D0%BE%D0%B4%D0%B8%D0%BD%D0%B8", "text": "Българите масово карат коли втора употреба, близо половината от автопарка у нас е на възраст над 20 години и автомобилите са основно на дизел. Това показват обобщени данни на Евростат и на Асоциацията на автомобилните производители /АСЕА/ за автомобилния парк на ЕС през 2017 г., цитирани от БТА и investor.bg. Според данни на европейската статистика у нас през миналата година е имало регистрирани около 3,4 милиона автомобила, което приблизително е по 450 автомобила на 1000 българи. Според анализа на Евростат автопаркът у нас нараства с по около 100 хиляди автомобила годишно, като през 2016 г. у нас е имало 3,3 млн. автомобила, а през 2017 г. – 3,4 млн. броя. За първото полугодие на тази година у нас са продадени около 18 хиляди нови коли – при 8 милиона броя за страните на ЕС, сочат последни данни на АСЕА. Близо половината автомобили по пътищата на България обаче са на над 20 години, т.е. около 1,5 млн. леки коли са на тази възраст. Около 35 на сто от автомобилите са на възраст до 15 години или около 1,3 млн. броя леки коли, а до 10 години са около 350 хиляди автомобила или около 10 процента от автопарка у нас. Новите автомобили у нас /на възраст до 5 години/ са около 5 на сто от автопарка или приблизително 160 хиляди броя, сочат пък данните на АСЕА. Годишно у нас се купуват средно между 25-30 хиляди нови автомобила, като за миналата година по официални данни на АСЕА у нас са били продадени 38 хиляди нови коли. Масово българите карат коли на дизел – близо 1,7 млн. автомобила или над 50 на сто от автопарка у нас. Автомобилите на бензин са почти същата бройка с уговорката, че много от тях са снабдени и с газова уредба. Наличието тук на екологични автомобили е почти символично – отчетени са едва 2 474 регистрирани хибридни леки коли /около 0,08 на сто от автопарка/ и едва 274 електромобила – 0,009 на сто от автопарка. Най-нови коли в ЕС карат белгийците – средно на 7 години, следвани от жителите на Дания, Великобритания и Германия – автопарк на възраст 8 години, а Франция и Италия с автопарк на възраст 9 години и др. Освен България с регистриран над 50 процента автопарк от 20-годишни автомобили, най-стари автомобили са отчетени в Полша – близо 40 на сто от автопарка, както и в Латвия, Литва и Румъния – повече от една трета от автопарка в тези страни и др. За миналата година в ЕС са продадени общо над 800 хиляди автомобила на алтернативно гориво, като регистрациите на подобни автомобили почти са се удвоили в Испания и Германия – ръст от 90 на сто, следвани от Обединеното кралство и Франция – ръст от 48 процента, и Франция и Италия – ръст от 33 процента. Според данните на АСЕА в ЕС се произвеждат годишно около 26 млн. автомобила, което прави тази промишленост номер 1 в световен мащаб пред САЩ и Китай. Около 30 процента от автомобилната продукция на ЕС се изнася за САЩ, като за миналата година износът е бил на стойност 37 млрд. евро. Други водещи дестинации за износ на европейски автомобили са били Китай – 22 млрд. евро, Япония – 8 млрд. евро, и Швейцария – 7 млрд. евро.", "date": "2018.07.28", "title": "Половината ни автопарк е над 20 години"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384594-%D0%B1%D1%80%D0%B8%D0%BA%D1%81-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D1%81%D1%80%D0%B5%D1%89%D1%83-%D1%80%D0%B5%D1%81%D1%82%D1%80%D0%B8%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Пет от най-големите развиващи се икономики постигнаха вчера споразумение да задълбочат сътрудничеството си срещу едностранните действия на САЩ и заплахите от наказателни мита, пише АФП, цитирана от информационните агенции. Лидерите на БРИКС — Бразилия, Русия, Индия, Китай и Южна Африка — проведоха ежегодната си среща в Йоханесбург. Основна тема на форума беше рискът от търговска война, причинена от действията на президента на Съединените американски щати Доналд Тръмп. „Системата на международната търговия е изправена пред безпрецедентни предизвикателства. Подчертаваме важността на отворената световна икономика\", се казва в заключителния документ от срещата на страните от БРИКС. Тръмп наложи наказателни мита на китайски стоки на стойност десетки милиарди американски долара, както и на вноса на стомана и алуминий от ЕС, Канада и Мексико. Президентът на Руската федерация Владимир Путин подчерта нуждата от по-тесни търговски връзки между членовете на БРИКС. „БРИКС има едно изключително място в глобалната икономика – това е най-големият световен пазар. Общият БВП е 42% от световния БВП и продължава да нараства... През 2017 година търговията ни с държавите от БРИКС нарасна с 30%\", заяви руският президент. В страните от БРИКС живее повече от 40% от населението на света, но организацията рядко постига единодушие. Експерти обаче смятат, че противодействието срещу едностранната американска търговска политика би могла да даде нов смисъл за съществуване на организацията. Още повече, че в сряда във Вашингтон председателят на Европейската комисия Жан-Клод Юнкер и Тръмп обявиха примирие по отношение на търговските противоречия между САЩ и ЕС.", "date": "2018.07.28", "title": "БРИКС обединени срещу рестрикциите на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384595-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0-%D0%B2%D1%8A%D0%B2-%D0%B2%D0%B0%D0%BA%D0%B0%D0%BD%D1%86%D0%B8%D1%8F", "text": "Министър-председателят Бойко Борисов и правителството няма да излизат в отпуск, заяви премиерът в в град Бяла, където присъства на откриването на новия храм „Св. Пантелеймон\". „Някой път правихме и грешки, всички в парламента, помните, заради газовата директива, ние бяхме докарали преговорите докрай, парламентът взе единодушно решение да не преговаряме. Онзи ден взеха единодушно решение, че трябва да преговаряме, защото глобите са над 300 милиона евро. Така че понякога и парламентът се променя, понякога и на 360 градуса\", каза премиерът. Това се прави навсякъде. Няма такъв в света, който казва моето решение е единствено и най-правилно. И понеже държавата ни е обща, ние сме избрани временно да управляваме. Когато има по-добро решение, изобщо не е страшно да си го промениш и да направиш правилното, както направи парламентът.", "date": "2018.07.28", "title": "Борисов: Правителството няма да излиза във ваканция"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384596-%D0%B1%D0%B5%D0%B7-%D0%B2%D0%B5%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0", "text": "Президентът Румен Радев не наложи вето върху спорния закон за горивата. Въпреки множеството призиви към него, особено след като върна на парламента „лобисткия\" закон за приватизацията, в днешния брой на Държавен вестник Законът беше публикуван. Проектът на закон за административното регулиране на икономическите дейности, свързани с нефт и продукти от нефтен произход, беше внесен от група депутати от всички партии, начело с Емил Димитров-Ревизоро, с идеята да даде нова регулация на търговията с горива, с която да се премахне или минимум силно ограничи сивия сектор. Текстовете бяха прокарани в спешен порядък през парламентарната комисия за наблюдение на приходните агенции и сивата икономика, оглавявана от Ревизоро. Дребните търговци категорично възразиха срещу него с твърдението, че той е лобистки и ще ликвидира конкуренцията, защото поставя непосилни финансови изисквания към тях. От „Демократична България\" също остро разкритикуваха приетите текстове с мотива, че противоречат и на конституцията, и на европейските правила, ограничавайки конкуренцията и увреждайки интереса на по-малките участници в този пазар. Чрез евродепутата си Светослав Малинов от извънпарламентарното обединение обещаха също да уведомят Европейската комисия какво законодателство се приема у нас.", "date": "2018.07.28", "title": "Без вето на закона за горивата"}
{"url": "http://www.classa.bg/%D1%81%D0%B2%D1%8F%D1%82/item/384591-%D0%BF%D1%83%D1%82%D0%B8%D0%BD-%D0%B1%D1%80%D0%B8%D0%BA%D1%81-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BD%D0%B0-%D0%BD%D0%B0%D0%B9-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B8-%D0%B7%D0%B0%D0%BF%D0%BB%D0%B0%D1%85%D0%B8", "text": "„БРИКС съвместно устояват на най-сериозните предизвикателствата и заплахи за мира и стабилността\", подчерта руският президент Владимир Путин на Десетата среща на върха на организацията, която се проведе в Йоханесбург, Южна Африка.   „Петте нации си сътрудничат по въпросите на борбата срещу тероризма и екстремизма, трафика на наркотици и трансграничната престъпност\", каза Путин.   Президентът подчерта колко е важно за Русия \"укрепването на търговските връзки и инвеститорите с партньорските държави. В края на 2017 г., търговията ни с другите членове на съюза нарасна с 30% до 102 000 милиона долара. И ние сме готови да направим всичко възможно растежът на търговията в рамките на БРИКС да продължи\", каза Путин.   Русия подкрепя идеята за откриване на регионални офиси на Новата банка за развитие на БРИКС и се водят преговори с Бразилия по въпроса. \"Очакваме когато приключат, да работим за откриването на мрежа в Русия\", добави той.   Президентът на Китай, Си Дзинпин, заяви, че членовете на блока БРИКС \"може да формират нова система на международни отношения, основана на взаимно уважение, равенство и взаимно изгодно сътрудничество \".   Китайският президент подчерта необходимостта от спазване на \"принципите на многостранност\" в търговията, както и на принципите на ООН и международното право. Той също така подчерта необходимостта от \"либерализиране на търговията и инвестициите и отхвърляне на протекционизма\". Форматът на БРИКС става все по-привлекателен и за други народи, като алтернатива на съществуващите структури, контролирани от Вашингтон и в контекста на търговската война, отприщена от САЩ.", "date": "2018.07.28", "title": "Путин: \"БРИКС се противопоставят на най-сериозните предизвикателства и заплахи\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384589-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B4%D1%80%D0%B0%D0%B3%D0%BE%D0%BB%D1%8E%D0%B1-%D1%81%D0%B8%D0%BC%D0%BE%D0%BD%D0%BE%D0%B2%D0%B8%D1%87-%D0%B4%D1%8F%D1%81%D0%BD%D0%B0%D1%82%D0%B0-%D1%80%D1%8A%D0%BA%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B2-%D1%81%D1%8A%D1%80%D0%B1%D0%B8%D1%8F-%D1%86%D0%B2%D0%B5%D1%82%D0%B0%D0%BD-%D0%B5-%D0%BC%D0%B5%D0%B3%D0%B0%D0%BB%D0%BE%D0%BC%D0%B0%D0%BD-%D0%B8-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%BC%D0%B8%D0%B5%D1%80", "text": "„Към Цветан се отнасях като към пръв приятел, но той ме предаде, както и всички останали свои приятели\", споделя в интервю за сръбския вестник \"Blic\" доскорошната дясна ръка на Цветан Василев в Сърбия – Драголюб Симонович.    В разговора Симонович разкрива пред най-тиражното сръбско издание цялата организирана от Василев афера, свързана със „Сръбска фабрика за стъкло\", заради която банкерът-беглец вече е клиент и на сръбската прокуратура. „Blic\" припомня, че името на Симонович изплува покрай назначените от Василев фиктивни директори в българското дружество „Глас Индъстри\" (бел. ред. – получило над 140 милиона лева кредити от КТБ), с цел да запази влиянието си върху компанията след фалита на банката и така да контролира „Сръбска фабрика за стъкло\", в която българската фирма е акционер.      При разпитите си в сръбската полиция Симонович е заявил, че е помогнал на олигарха Василев да осъществи тази идея, т.е. той го е свързал с трима мъже от Ратково, които без предишен опит в бизнеса (братът на Симонович - Небойша е бензинджия, а другите двама са селскостопански работници и отглеждат малини) са станали членове на борда на директорите на „Глас Индъстри\".    В ексклузивното си интервю си пред „Blic\" Симонович потвърждава сведенията за аферите на Василев както в Сърбия, така и в родната му страна България. Той обяснява и как Василев го е употребил, поради което те са прекъснали всякакви контакти от края на 2017 година. „Запознахме се през есента на 2014 година.    По-рано бяхме чували един за друг, тъй като аз бях спортист в България (бел. ред. – Симонович е бил футболист и треньор), а той също участваше в спортния живот на тази страна. За първи път се срещнахме по покана на общ приятел. Договорът ни беше да му бъда на разположение, когато се нуждае от съдействие, докато се справи с новите обстоятелства тук\" - казва Симонович. Той обяснява, че се е виждал с българския олигарх по два-три пъти седмично.    По това време Василев му се виждал искрен, убеден в собствената си невинност. „Той беше спокоен до момента, когато премиерът Вучич заяви публично през 2015 година, че Сърбия повече няма да плаща сметките на българския олигарх. Това беше в пиковия етап на подготовката за фалита на „Сръбската фабрика за стъкло\" (СФС) в Парачин, която тогава е дължала милиони на Електростопанството на Сърбия (ЕПС). Той знаеше, че със сигурност ще бъде екстрадиран в България, ако СФС банкрутира. Към него винаги се отнасях като към приятел, но той ме използва, както използва и всички други негови приятели.    Днес дори не съм нито много ядосан, нито много разочарован от поведението му: просто видях истинското му лице. Сега го виждам като човек, който иска да унищожи всичко около себе си, да се възползва от всичко, което може....\", примиренчески казва Симонович. Бившият приятел на Василев твърди, че българският олигарх има същите планове в Сърбия, както в България.    „Той е сладкодумен мегаломан, който, наред с други неща, е искал да бъде министър-председател на България. Дори и днес той има същите политически планове, а в Сърбия все още има приятели, както се вижда от факта, че му е предоставена закрила.    Със зъби и нокти той се опитва да се добере до политически връзки и да избяга от закона. Сега съжалявам, че изобщо бях в контакт с него: ако знаех какво ще се случи, никога нямаше да му помогна\", казва Симонович. „Blic\" припомня, че през изминалите седмици е публикувало няколко статии, които разкриват аферите на Цветан Василев в Сърбия и България и илюстрират обхвата и характера на неговите сделки в тези две страни.    Включително за опитите му да получи политическо убежище в Сърбия, както и за усилията му да свали правителството на Бойко Борисов с помощта на американски лобисти, както и за руския капитал и връзките му с Кремъл, които са го превърнали в един от най-могъщите хора в България. „Blic\" посочва, че изданието е разкрило и непознати досега подробности относно събитията около „Сръбската фабрика за стъкло\" в Парачин, т.е. за усилията на Василев да предизвика фалшива несъстоятелност на компанията, а заради тези му действия, сръбската, наред с българската и австрийската прокуратура, от началото на тази година също го разследва за участие в организирана престъпна група.", "date": "2018.07.28", "title": "Проговори Драголюб Симонович - дясната ръка на Цветан Василев в Сърбия: Цветан е мегаломан и искаше да бъде премиер!"}
{"url": "http://www.classa.bg/%D1%81%D0%B2%D1%8F%D1%82/item/384588-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE-%D0%B2-%D0%BB%D1%83%D0%BD%D0%BD%D0%BE%D1%82%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5", "text": "Снощи се състоя най-дългото лунно затъмнение на 21-ви век, в което Луната не изчезна от погледа, но придоби червеникаво оцветяване. Докато хората в различни краища на нашата планета се подготвяха да наблюдават грандиозната \"Кървава луна\", някои видяха в това астрономическо събитие предвестник на Апокалипсиса.   Популярният американски евангелистки пастор Павел Бегли каза в проповед излъчвана на YouTube, озаглавена \"Пророчество-аларма: Кървавата Луна изгрява\", че затъмнението е знак за \"края на дните и ние сме в ерата на апокалипсиса \". Проповедникът казва, че Бог му казал да \"отиде да провери\", и той осъзнал, че кървавата Луната ще бъде над Ерусалим, точно когато държавата Израел навършва 70 години.   Пасторът също цитира пасаж от Библията, който предупреждава, че \"слънцето ще стане тъмно, и луната ще е в кръв, преди да дойде великият и страшен ден Господен\" и други зловещи редове от Светото Писание.   Противно на тези твърдения, учените твърдят, че кървавата луна е естествен феномен, който се случва, когато Земята застане между Слънцето и Луната. Удивителното астрономическо събитие продължи 1 час и 43 минути, а заедно с частичното затъмнение общата продължителност бе 3 часа и 55 минути.", "date": "2018.07.28", "title": "Библейско пророчество в лунното затъмнение"}
{"url": "http://www.classa.bg/%D1%81%D0%B2%D1%8F%D1%82/item/384590-%E2%80%9E%D0%BC%D0%BD%D0%BE%D0%B3%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D1%8E%D0%B6%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%B5-%D1%82%D0%B5%D1%85%D0%BD%D0%B8%D1%8F%D1%82-%D0%B7%D0%B0%D0%B4%D0%B5%D0%BD-%D0%B4%D0%B2%D0%BE%D1%80%E2%80%9C", "text": "\"САЩ имат проблем и това е фактът, че много от техните политици вярват, че Южна Америка е техният заден двор\", каза боливийският министър на отбраната Хавиер Завалета в ексклузивно интервю.   В допълнение към \"отвратителното\" отношение, Завалета твърди, че сред американските политици \"няма реален и надежден интерес към нашето благосъстояние, а по-скоро към тяхното благосъстояние въз основа на нашите усилия. Всичко това доведе до лоши отношения с Южна Америка през последните десетилетия\".   \"Надяваме се, че в един момент те ще разберат, че сме толкова суверенни, колкото са и те, и се надяваме, че при никакви обстоятелства няма да искат да милитаризират връзката с нас, нито положително, нито отрицателно\", каза боливийският министър на отбраната.   \"Затова винаги сме отхвърляли присъствието на американски бази или на всяка друга страна в Южна Америка, смятам, че сме достатъчно суверенни, за да се самоопределим\", добави той.   \"Мисля, че е навременно и необходимо многополюсността в света да бъде насърчавана, защото монополът определено е отрицателен за всички култури и цивилизации в света\", каза Завaлета.   Що се отнася до страната му, боливийският министър на отбраната подчерта, че географското й разположение в центъра на Южна Америка предлага възможности да бъде \"артикулатор\" между останалите страни. Сега Боливия се стреми да се превърне в енергиен център на региона, който осигурява енергия на съседните страни, а също така работи върху проекта за дву-океански влак, който ще свързва Тихия и Атлантическия океан.   Завалета посочи изграждането на този \"безпрецедентен железопътен коридор между Парагвай, Бразилия, Боливия и Перу и, ако е възможно, Аржентина и Чили\". \"Ако Боливия може да съдейства за интеграцията на всички наши съседни страни, ние вярваме, че ще изпълним нашата работа\", заяви ръководителят на боливийската отбрана.", "date": "2018.07.28", "title": "„Много американски политици вярват, че Южна Америка е техният заден двор“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384592-%D1%85%D1%83%D0%BB%D0%B8%D0%B3%D0%B0%D0%BD%D0%B8%D1%82%D0%B5-%D0%BF%D0%BE-%D1%81%D1%82%D0%B0%D0%B4%D0%B8%D0%BE%D0%BD%D0%B8%D1%82%D0%B5-%D1%89%D0%B5-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": "Хулиганите, които вилнеят по стадиони и зали, ще полагат труд в полза на обществото до 220 часа, ще бъдат задържани в ареста до 25 денонощия и няма да могат да посещават спортни състезания до 5 години.   Това са само част от наказанията, записани в Закона за опазване на обществения ред при провеждането на спортни мероприятия, който бе приет от парламента на второ четене, пише вестник \"Сега\".   Проектът бе внесен съвместно от ГЕРБ, \"Обединени патриоти\" и \"Воля\" заради инцидентите най-вече по време на футболни мачове в последно време.   Затова и в закона е дефинирано понятието \"спортно хулиганство\". Това вече е \"престъпление по смисъла на Наказателния кодекс, извършено в спортния обект или в спортната зона преди, по време или непосредствено след спортното мероприятие, както и на отиване или на връщане от спортния обект\". За хулиганство вече ще се счита и носенето на знамена, плакати и транспаранти, \"на които са изобразени текстове, изображения, абревиатури и символи, подтикващи към омраза и насилие, съдържащи обидни квалификации или олицетворяващи идеологии, обявени за противозаконни.\"     Спортно хулиганство е също предизвикването или участието в сбивания, отказът за изпълнение на разпорежданията на отговорните за спортното мероприятие хора, нахлуването на спортния терен, паленето и поддържането на огън, хвърлянето на предмети, носенето на маски, отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа.   И още: \"носенето на оръжие и предмети, които могат да се използват като оръжие, боеприпаси, спрейове със защитен газ, с разяждащи или с оцветяващи вещества, сигнални ракети, взривни устройства, пиротехнически изделия и други общоопасни средства, отделни техни съставки, както и наркотични и други упойващи вещества.\"   Така формулираните провинения означават, че по стадиони и зали публиката ще има право единствено да скандира приветствени и окуражаващи викове към своя отбор, да аплодира и да мълчи.   Всъщност повечето от скандиранията на спортните агитки са нецензурни или с агресивни послания към противниковите отбори, което означава, че във всеки момент отделни фенове или цели групи могат да бъдат подведени под отговорност за спортно хулиганство.   А това вече води след себе си тежки последствия. При първоначална простъпка, което може и да е псувня или обида на висок глас, ще се налага глоба от 1000 до 2000 лв. и забрана за посещение на спортни мероприятия в страната и в чужбина между 1 и 2 години.   При повторен случай извършителите ще полагат безвъзмезден труд в полза на обществото от 60 до 140 часа или ще бъдат глобявани между 3000 и 5000 лв., като няма да имат право да ходят по спортни събития в страната и в чужбина от 3 до 5 години.   Има и още по-тежки мерки, които ще се налагат при посегателство над състезатели, съдии, полицаи или други лица, ангажирани с организацията на мероприятието (тук се включват журналисти, фоторепортери и оператори), а също така и, ако хулиган използва забранени за внасяне на стадион или в зала опасни предмети.   Тогава ще се наказва с безвъзмезден труд в полза на обществото от 60 до 140 часа или арест от 5 до 15 денонощия, плюс забрана за посещение на спортни събития от 2 до 3 години. При повторна подобна простъпка безвъзмездният труд вече става от 100 до 220 часа, арестът - 10 до 25 денонощия, а забраната за ходене по състезания между 3 и 5 години.   Ако спортният хулиган се окаже непълнолетен (между 16 и 18 г.), тогава ще бъде арестуван за 5-10 денонощия и няма да ходи по състезания 1-2 години. Когато пък противообществената проява е дело на лица, поставени под запрещение, техните родители, съответно настойници или попечители, ще бъдат глобявани между 500 до 1500 лв. Законът предвижда и затягане на достъпа до спортни събития, както на хора, така и на превозни средства. Специално зрителите ще трябва да имат или персонализиран билет, или да им бъде сканирана личната карта.   Това се прави с цел ограничаване на влизането на провинили се вече фенове.   Никой обаче засега не повдига въпроса за защитата на личните данни на гражданите при сканирането на документите им. Законът просто задължава за целта собствениците на клубове (или на стадионите, които най-често са общински) да осигурят електронни четци на входовете. А също така и да инсталират камери с висока резолюция - по една за всеки вход и изход, една стационарна и една подвижна камера за всеки сектор, плюс камери, които за заснемат подходите извън всеки вход и изход, касите за билети и местата за изграждане на КПП-та към спортното съоръжение.   В допълнение - отговорникът по сигурността на съответното събитие трябва да обособи помещение за оперативен координационен център, като сигналът от видеокамерите да се извежда на контролни монитори, разположени в оперативния център. Записите ще могат да се използват като доказателства в съда, ако е нужно.   Това обаче неминуемо ще вкара в допълнителни, и то не малки, разходи спортните клубове, най-вече тези в долните футболни дивизии, както и в спортове като баскетбол, волейбол, хандбал и др., които не разполагат с почти никакви свободни средства, извън необходимите за завършване на състезателния сезон от съответния отбор.   Въпреки това и въпреки вероятността от протести на подобни клубове, председателят на Комисията по въпросите на децата, младежта и спорта Славчо Атанасов, който бе и един от вносителите, е доволен: \"Радващото е, че всички депутати подкрепиха закона без нито една обструкция. Имаше колеги, на които глобите им се виждаха твърде високи, но общественият проблем е толкова голям, че не трябва никакви компромиси\".   Очаква се новият закон да бъде бързо подписан от президента - до седмица, и така няма да се изчака 14-дневният срок. Мотивът е, че футболното първенство в Първа лига вече започна, а това във Втора лига ще стартира през този уикенд. Единствено разпоредбата за допускане до спортно събитие след разчитане на лична карта на посетителя от четец за лични документи може да влезе в сила по-късно - 1 година след обнародването на закона в \"Държавен вестник\".", "date": "2018.07.28", "title": "Хулиганите по стадионите ще работят в полза на обществото"}
{"url": "http://www.classa.bg/%D1%81%D0%B2%D1%8F%D1%82/item/384583-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BD%D0%BE%D0%B2%D0%B0-%D0%B7%D0%B5%D0%BB%D0%B0%D0%BD%D0%B4%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F,-%D1%87%D0%B5-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%B8%D0%BC-%D0%B7%D0%BD%D0%B0%D0%BC%D0%B5", "text": "Действащият премиер на Нова Зеландия Уинстън Питърс поиска от Австралия да промени националното си знаме, след като обвини страната, че е плагиатствала знамето на Нова Зеландия.   \"Австралия копира знамето, което бяхме имали от дълго време, и австралийците трябва да променят знамето си и да признаят факта, че ние бяхме първите с този дизайн\", каза Питърс пред телевизия NZ.   Разбира се, двата флага имат много общо и споделят знамето на Обединеното кралство в горния ляв ъгъл, съзвездието \"Южен кръст\" и синьото като фонов цвят.   Националното знаме на Нова Зеландия, прието през 1902 г., е с половин век по-възрастно от това на съседната държава. Текущата версия на австралийския флаг е от 1954 г., след като от 1901 г. е била променена три пъти.   Това не е първият път, когато Питър призовава Австралия да промени националното си знаме. През 2016 г. политикът заяви: \"Един аргумент, използван срещу нашето знаме, е, че той е много подобен на този на Австралия, когато всъщност те са изкопирали нашия дизайн\".", "date": "2018.07.28", "title": "Премиерът на Нова Зеландия обвини Австралия, че плагиатства националното им знаме"}
{"url": "http://www.classa.bg/%D1%81%D0%B2%D1%8F%D1%82/item/384585-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D0%B9-%D0%B2%D0%B0%D0%B6%D0%BD%D0%B0%D1%82%D0%B0-%D0%BF%D0%B5%D1%89%D0%B5%D1%80%D0%B0-%D1%81-%D0%BF%D0%B5%D1%89%D0%B5%D1%80%D0%BD%D0%B8-%D0%BA%D0%B0%D1%80%D1%82%D0%B8%D0%BD%D0%B8-%D0%B2-%D1%8E%D0%BA%D0%B0%D1%82%D0%B0%D0%BD", "text": "В югоизточната част на Мексико, екип от археолози под ръководството на Серхио Абимери Грожан открит впечатляваща пещера с пещерни рисунки на маите, която се описва като \"най-важната\" в Юкатан, предаде ЕФЕ.   Разположена в гъстата джунгла на щата Юкатан и дълбока 12 метра, тя крие 15-метрова скала с рисунки, които се отличават с изненадващото си разнообразие.   \"Това не е единствената пещера с пещерни рисунки в Юкатан, но това е най-важната, с много елементи: птици, бозайници, кръст, геометрични фигури, човешки форми, включително воин - с отрицателно и положително разположени ръце \", заяви изследователят пред агенцията.   Гросиан Абимери също подчерта, че имат цветове, разработени с \"широк спектър от пигменти и материали, извлечени от Майката Земя, като к'анбаб (червена или жълта пръст)\".   Тези картини, както и намиращите се в други части на Юкатан, \"показват високата степен на еволюция на маите\", каза археологът.   Въпреки че експертите все още не са успели да установят техния смисъл и възраст, тъй като вероятно са били направени по различно време, се гарантира, че тези древни картини - \"са най-важните, които сме виждали и ще помогнат да разберем по-добре обичаите на маите.\"", "date": "2018.07.28", "title": "Мексико: Откриха \"най-важната пещера\" с пещерни картини в Юкатан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384586-%D0%B4%D0%BE%D0%BA%D0%BB%D0%B0%D0%B4-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B7%D0%B0-%D0%BA%D0%BE%D0%BB%D0%BA%D0%BE-%D0%BF%D0%BE%D1%87%D0%B8%D0%B2%D0%B0%D1%82-%D1%82%D0%BE%D0%B2%D0%B0-%D0%BB%D1%8F%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8%D1%82%D0%B5-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8,-%D1%86%D0%B5%D0%BD%D0%B8%D1%82%D0%B5-%D1%89%D0%B5-%D0%B2%D0%B8-%D0%B8%D0%B7%D1%83%D0%BC%D1%8F%D1%82", "text": "В почивна база на Министерството на регионалното развитие и благоустройството (МРРБ) чиновници може да спят за 5 лв. на човек на вечер, а в базите на МВР средните цени на нощувка са 7,50 лв. на човек.    Това става ясно от доклад на Световната банка за почивните станции на българските институции, представен от Института за пазарна икономика, пише \"Труд\". Изследването обхваща 115 обекта с представителни и социални функции, почивни станции и обекти за обучение.    Според доклада, 83% от имотите генерират загуби, които са средно 230 хил. лв. на съоръжение през 2016 г. За проверените 115 бази това са 22 млн. лв. загуба за малко над 10 хил. легла.    Резиденция \"Евксиноград\" на Министерски съвет има годишна загуба от 700 хил. лв., а почивната станция на МВР \"Лазур\" в Несебър е отчела загуба от 600 хил. лв. през 2016 г.    Сред причините за това е, че храната се предлага без надценка или на загуба. Много от обектите са достъпни за външни посетители, които плащат от 15% до 100% над стандартната цена за служителите. Въпреки това обаче, цените за външни посетители са по-ниски от пазарните и не покриват разходите по експлоатацията на обектите.    Така ведомствата на практика субсидират почивките и на външни гости на обектите. Докладът съдържа редица препоръки за подобряване на управлението на имотите. Но основният извод е, че държавата трябва да се оттегли от управлението на ведомствени почивни бази. Повечето служители в администрацията подкрепят почивните станции.    Но според ИПИ тази социална придобивка от комунизма може да се трансформира в заплата и всеки служител да избира дали да отиде на почивка в страната или в чужбина.", "date": "2018.07.28", "title": "Доклад разкрива за колко почиват това лято министерските чиновници, цените ще ви изумят"}
{"url": "http://www.classa.bg/%D1%81%D0%B2%D1%8F%D1%82/item/384587-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D1%84%D0%B8%D0%B3%D1%83%D1%80%D0%B0-%D0%BD%D0%B0-%D0%BC%D0%BE%D1%81%D1%82%D0%B0-%D0%B3%D0%BE%D0%BB%D0%B4%D1%8A%D0%BD-%D0%B3%D0%B5%D0%B9%D1%82-%D0%B2-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE,-%D1%81%D0%B5-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0-%D0%B2%D0%B8%D1%80%D1%83%D1%81%D0%BD%D0%BE", "text": "На вирусно разпространяващите се видеоклипове, публикувани на Reddit и Instagram акаунта на потребител с име \"justinleduc\", до моста Голдън Гейт в Сан Франциско се появява по-голяма от моста фигура, облечена с червено наметало, втренчена в колите, които го пресичат.   Потребителите на социални мрежи подчертават величието на визията, която не е нищо повече от анимация на дигиталния художник Джъстин Ледук. Изглежда като че фигурата е била снимана от прозореца на хеликоптер. За да направи работата по-реалистична, Ледук добавил и няколко капки вода към стъклото.   Анимацията е натрупала повече от десет милиона гледания за един ден.", "date": "2018.07.28", "title": "Зловещата фигура  на моста  Голдън Гейт в Сан Франциско, се разпространява вирусно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384584-%D1%80%D0%BE%D1%81%D0%B5%D0%BD-%D0%BC%D0%B8%D0%BB%D0%B5%D0%BD%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%BA%D1%83%D0%BF%D1%83%D0%B2%D0%B0%D1%85%D0%B0-%D1%87%D0%B5%D0%B7,-%D0%BD%D0%B5-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0", "text": "Парите за купуването на ЧЕЗ бяха подготвени, имаха ги. Трябваше да минат през поставеното лице Гинка Върбакова, зад нея стоят политици и олигарси, също като при Булгартабак. Това заяви в интервю за Фрогнюз Росен Миленов, който е бивш служител на Гранична полиция, ГДБОП и ДАНС.   Г-н Миленов, смятате ли, че след ветото на президента и заявката на ГЕРБ, че ще „преформулират” закона за приватизацията, той няма да остане в сегашния му скандален вид?    Всички гласуваха в НС за поправките „Домусчиев”, няма невинни, затова не смятам, че ще бъде променен в полза на обществения интерес. Миналата седмица виновните депутати за тези поправки траят, а тази седмица се обясняват като ученички.   ГЕРБ след ваканцията ще вкарат същия текст за приватизацията, върху който президентът наложи вето, няма да има поправки. Цветанов ясно заяви, че няма да има поправки, а ще има преформулиране. Много добре го познавам от времето, в което съм бил в ГДБОП и знам какво ще направи: ще успокои страстите, след което поправките „Домусчиев” ще ги вкара между някое гласуване. Целта е да се направи амнистия на криминалния капитал, който управлява България – другарите с куфарите.   Волен Сидеров заяви, че Валери Симеонов най-вероятно се опитва да сложи ръка на БМФ, затова води дела срещу братя Домусчиеви. Вие съгласен ли сте с него?   Позицията на Валери Симеонов като вицепремиер е държавническа. Именно той поде дела срещу братя Домусчиеви, където адвокатският хонорар са няколко милиона и където има осъдително решение. И за да не се изпълни то, управляващите минаха към законодателни промени. Така парите отиват при олигарха, а не при народа.   Аз утре ще направя законодателно предложение към Закона за кредитните институции, на всички граждани да им бъдат върнати завишените банкови лихви от 2008 г., където от 5-6 % станаха на 10%. Гражданите също са ощетени, дайте и на тях да върнем парите, дадени за лихви. Това искат да направят с Домусчиеви – понеже предприятието им има финансови проблеми, да им амнистираме неустойката по неизпълнение на договорни задължения.   А що се отнася до Волен Сидеров, той и Ахмед Доган са в публичното пространство от 90-те години и са тясно свързани с така наречените кукловоди. Всеки кукловод е част от криминалния капитал.   Изненада ли ви развоят с „Инерком” за закупуването на ЧЕЗ?   Сега ще очакваме план Б. Иначе парите бяха подготвени, имаха ги. Трябваше да минат през поставеното лице Гинка Върбакова, зад нея стоят политици и олигарси, също като при Булгартабак. Върху сделката на Броудкастинг Груп за продажбата на Нова телевизия също има запор от КЗК, двата случая вървят пакет. Има между наши олигарси и политици договорки с чешката страна. Когато се разсмърди около дадена сделка – минават на план Б – втора сламена фигура изваждат.   В момента заедно с вас протестират майките на деца с увреждания. Подкрепяте ли ги?   Докато имаше пари от програми за тях, финансирани от програми от ЕС, нямаше проблем, а сега като трябва да вадят от бюджета, не им харесва. Вместо това са предвидили пари за съфинансиране. Съфинансиране по инфраструктурните проекти, означава големи комисионни.   Вземането на комисионни е засечено от ДАНС. Те са 7-8%. Като дойде нов премиер, иска справка от ДАНС, за да знае от кого да си поиска комисионна. После се перат пари през фирми, съдружия…   Докъде стигнахте с референдума, който подготвяте?   През септември започвам информационна кампания относно него.Той съдържа 18 точки. В първата част включва редът, по който ще бъдат съдени лицата, участвали в управлението; как ще се избират ръководителите на съдебните органи. Втората част касае формата за гласуване. Останалите части обхващат всички области на обществения и икономически живот. Този  трябва да даде решение на всички социални и икономически проблеми, които ерозират държавата.    ", "date": "2018.07.28", "title": "Росен Миленов: Политици и олигарси купуваха ЧЕЗ, не Гинка Върбакова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384582-%D0%BE%D1%81%D0%BE%D0%B1%D0%B5%D0%BD%D0%BE-%D0%BC%D0%BD%D0%B5%D0%BD%D0%B8%D0%B5-%D0%B7%D0%B0%D1%89%D0%BE-4-%D1%81%D1%8A%D0%B4%D0%B8%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Дебатът за ратифицирането на Истанбулската конвенция изглежда стигна до финалната си фаза с решението на Конституционния съд, който с 8 гласа \"за\" обяви международния договор за противоречащ на основния закон в България.       Четирима от дванадесетте съдии обаче са подписали решението с особено мнение, в което отхвърлят аргументацията на колегите си. Публикуваме мотивите на съдиите Константин Пенчев, Филип Димитров, Георги Ангелов и Румен Ненков тук: Моето мнение е , че няма несъответствие на Конвенцията на Съвета на Европа за превенция и борба с насилието над жени и домашното насилие, съставена на 11.05.2011 г. в гр. Истанбул, подписана от Република България на 21.04.2016 г., с Конституцията на Република България. 1. За да постанови решение за несъответствие на Конвенцията с Конституцията, Конституционният съд се е мотивирал по следния начин: 1.1 Съдът приема, че разпоредбите на чл.3, б. \"в\" и чл.4, пар.3 от Конвенцията противоречат на чл.6, ал.2 и чл.4, ал.1 от Конституцията. Тъй като по тези разпоредби са недопустими резерви /чл.78/, то те правят цялата Конвенция несъвместима с Конституцията. 1.2. Приема се, че разпоредбите на чл.3, б. \"в\" и чл.4, пар.3 определят пола, както като биологична категория, така и като социален конструкт, обусловен от субективните възприятия и представи на определено общество за ролята на мъжете и жените. Това двояко разбиране за понятието пол противоречи на чл.6, ал.2 от Конституцията, която разпоредба има предвид биологичен, а не социален пол .Цитира се и тълкувателно решение № 14 от 1992 г. на Конституционния съд, съгласно което признакът пол е изключен от групата признаци, които се придобиват или изменят в процеса на социалната реализация на гражданите в обществото. 1.3. Приема се освен това, че Конвенцията противоречи и на принципа на правовата държава, установен в Преамбюла и чл.4, ал.1 от Конституцията. Правовата държава във формален смисъл изисква съдържанието на правните понятия да е ясно и недвусмислено. Конвенцията, дефинирайки понятието пол освен като биологичен, така и като социален конструкт, прави невъзможно приемането на закони в изпълнение на Конвенцията и води в крайна сметка до нестабилност на правната система. 2. Не споделям тези правни изводи по изложените по-долу съображения. 2.1. В чл.3, б. „в\" е определено понятието пол, валидно само за целите на Конвенцията, като „ социално изградени роли, поведения, дейности и характеристики, които определено общество смята за подходящи за жените и за мъжете.\" Понятието социална роля на пола вече е възприето в нашето законодателство. В Закона за равнопоставеност на жените и мъжете пар.1 т.1 от Допълнителна разпоредба е посочено, че „ мъжете и жените са свободни да развиват своите лични способности и да правят избор без ограниченията на социалната роля на своя пол.\" В същия закон като принцип на държавната политика по равнопоставеност на мъжете и жените в чл.2, т.5 е посочен „преодоляване на стереотипите, основани на пола\". 2.2. Очевидно целта на Конвенцията, както и на Закона за равнопоставеност на жените и мъжете, е защита на свободата на всеки индивид, мъж или жена, да определя своето поведение, независимо от установените в определено време и в определено общество стереотипи за социалните роли на мъжа и жената, без да се поставя под каквото и да било съмнение разбирането за биологичната същност на пола. 2.3. Разпоредбата на чл.4, пар.3 от Конвенцията също не създава ново понятие за пол, различно от биологичния. Съгласно тази разпоредба мерките за защита на жертвите, предвидени в Конвенцията, следва да се прилагат без каквато и да било дискриминация, на основание изброените в текста признаци. Неоснователни са опасенията в мотивите на решението, че понятията като „социален пол\" и „идентичност, основана на пола\" въвеждат нови критерии за пол, различни от биологичните , което освен, че нарушава чл.6, ал.2 от Конституцията, би довело и до правен хаос, несъответстващ на правовата държава. 2.4. В спорния текст са изброени и други признаци, извън посочените по-горе, на основание на които дискриминацията е недопустима- например възраст, здравословно състояние, увреждания, сексуална ориентация . Тези признаци също както и признаците „социален пол\" и „идентичност, основана на пола\" не присъстват в разпоредбата на чл.6, ал.2 от Конституцията. Някои от тях /възраст, здравословно състояние, увреждания, сексуална ориентация/, се използват и в действащото законодателство- чл.4, ал.1 от Закона за защита от дискриминация, чл.15 от Закона за борба с трафика на хора, чл.3 от Закона за социалното подпомагане, чл.2 от Закона за насърчаване на заетостта, чл.75, ал.5, т. 2 от Закона за радиото и телевизията, чл.8 , ал.3 от Кодекса на труда, чл.231, ал.1 от Кодекса за социално осигуряване и др. 2.5. Тези признаци попадат в общия, конституционно установен в чл.6, ал.2 , признак, „лично положение\" и обогатяват неговото съдържание. Признакът лично положение включва физическите, психическите и интелектуалните специфики на отделния човек, както и всеки друг значим, траен и същностен за личността белег. Този признак няма еднозначно, изначално определено обективно съдържание. Уврежданията, възрастта, здравословното състояние и сексуалната ориентация са белези на личното положение. Очевидно е, че съдържанието на този признак подлежи на допълване и обогатяване в процеса на обществено развитие. Считам, че идентичността , основана на пола, като част от психическите специфики на индивида, също е белег на личното положение . 2.6. Следователно и разпоредбата на чл.4, пар.3 от Конвенцията не влага в понятието пол друг смисъл извън биологичния. Тя посочва нови същностни за личността белези, които се включват в признака „лично положение\", изключващ дискриминацията при осъществяване мерките на защита по Конвенцията. 2.7. По изложените съображения смятам, че липсва несъответствие на Конвенцията на Съвета на Европа за превенция и борба с насилието над жени и домашното насилие, съставена на 11.05.2011 г. в гр. Истанбул, подписана от Република България на 21.04.2016 г. с Конституцията на Република България. 3. Съществуващата негативна емоционална нагласа в обществото към Конвенцията би следвало да бъде отчетена при вземане на политическото решение дали този международен договор да бъде ратифициран. Общественото мнение, обаче, не може да влияе върху правната преценка за съответствието на Конвенцията с Конституцията. Съдия: Константин Пенчев * * * Не съм съгласен с решението по конституционно дело № 3/2018 г., с изводите на мнозинството, както и подхода към тях, по следните съображения: Конституционният съд би следвало да разгледа искането за обявяване на противоконституционност в следните насоки: Съществува ли текст или принцип в българската Конституция, който да се намира в противоречие с целите, обсега или конкретни разпоредби на Конвенцията; Съществуват ли вече, като част от Българската правна система, други актове, които съответствуват на съдържанието на Конвенцията и До какво се свежда отговорността, поета от правителството, респ. от парламента, за да се установи има ли и какви рискове от бъдещи действия, които биха могли да застрашат конституционния ред. Разглеждайки искането без да разграничи отчетливо тези елементи, мнозинството попадна в объркване и в контекста на особено шумна политическа кампания (която Конституционния съд разбира се не може да пренебрегва, но трябва да оценява с подобаващата му прецизност), стигна до постановеното решение. Конвенцията определя целите и обхвата си в чл.1 и 2 изключително в рамките на насилието над жени и домашното насилие. Обстоятелството, че тази проблематика е третирана в други законодателни и ратифицирани от България международни актове (подробно изброени в решението) ни най-малко не отменя правото на правителството да подпише нов международен акт, които създава допълнителни гаранции за международно сътрудничество при спазването на тези норми. (Тъкмо това е и новото в Конвенцията - ангажимент за по-разгърнати мерки за защита срещу насилието над жени и домашното насилие. Дали обаче България не трябва поради бедност да откаже закрила на пребивани жени не е конституционен въпрос, а въпрос на изпълнителната и донякъде на законодателната власт.) Мнозинството избра като основен аргумент за мотивиране на решението си приемането, че с позоваването на пола в неговото социално измерение (употребата на термините „gender\" или \"genre\") се изразявала „идеята, че социалното измерение на пола е независимо от биологичното\". Така мнозинството, макар и формално да посочва неразривната връзка между биологичната и социалната характеристика на пола, всъщност имплицитно е възприело тезата, развита в становището на президента, че полът (и като даденост, и като поведение) по българската Конституция бил само биологично определен. Тази теза е съвършено несъстоятелна. Цитирайки чл.47, ал.2 от Конституцията, мнозинството изтъква, че е употребен „терминът жени, който е несъмнено основан върху биологичното разбиране за пола\". По силата именно на чл.47, ал.2 защитата на жената е свързана с нейната социална роля точно толкова, колкото и с биологичната. (При това майчинството съвсем не е задължително да е „биологично\".) Тъкмо това има предвид и Конвенцията, а не измисляне на някакъв „небиологичен\" пол. Такова разбиране съвпада с поддържаното в края на мотивите към настоящето решение и е удивително, че мнозинството не е успяло да долови това съвпадане. Мнозинството е отделило твърде много внимание на преводаческите усилия във връзка с понятието „gender\" или \"genre\" - усилия напълно излишни, защото преводът е въпрос само на улеснение и изясняване за ратифициращите страни. Единствените меродавни за приложението на Конвенцията (включително и като част от националното законодателство) са текстовете на двата езика - английски и френски, така че всеки термин може да бъде превеждан и описателно, стига това да изяснява смисъла му. В езиците, в които типичната дума за пол, \"sex\" има двойнствено звучене, терминът „gender\" или \"genre\" освобождава понятието от еротичното му звучене, което на български думата „пол\" постига успешно, но в никой език на тези думи не се придава „небиологично\" значение. В мотивите към решението са изброени изчерпателно всички случаи, в които е употребено понятието за пол, натоварено със социалните му характеристики („gender\" или \"genre\") и в нито един от тези случаи не се говори за трети пол или за нещо друго освен жени и мъже. Напротив отхвърляйки насилието над жени, изрично се споменава, че има нестереотипни полови роли т.е. има хора, чието социално полово поведение е „особено\", (т.е. отклонява се от типичното за съответните полове, „gender\" или \"genre\", които си остават два). Да се мисли, че е противоконституционна забраната да се упражнява по тази причина насилие върху тях, е абсурдно. Създава се обаче едва ли не впечатлението, че тезата на мнозинството по същество обявява за противоконституционна например забраната да се пребиват трансвестити - нещо, което противоречи и на приципите на Конституцията, и на всички действащи анти-дискриминационни и наказателноправни разпоредби. Друга погрешна интерпретация на мнозинството е свързана с понятието „идентичност, основана на пола\" („gender identity\"). Съществуването на хора, които в поведението си се отклоняват от традиционните мъжки или женски роли (и желаят да е така) е житейски, а не нормативен факт и никоя конституция или закон (дори нацистки или комунистически) не може да определи дали тях ги има или не, а само дали могат да бъдат изтребвани (в случая с нацизма), дискриминирани и изселвани (при комунизма) или снабдени с елементарна защита срещу насилие, каквото предвижда конвенцията. Очевидно публичното признаване на един съществуващ факт помага, а не вреди при гарантирането на тази защита. Да се твърди (както в някои от постъпилите становища), че някаква „българска конституционна идентичност\" противоречала на признаването на съществуващи факти от живота е нелепо. Да се твърди, че Конституцията забранява да се говори за това, понеже то „не цели постигане на равенство между половете, а заличава разликите между тях, с което принципа на равенството загубва смисъла си\" е също необяснимо.  Как точно става заличаването на разликата между половете за мен (и вероятно други със също така обикновени възприятия като моето) остава загадка. Но от това се извежда увенчаващата мотивите към решението фраза, че „ако обществото загуби способността да прави разлика между жена и мъж, борбата срещу насилието над жените остава само формален, но неизпълним ангажимент\". Излиза, че според конституционния законодател изясняването на факта, че има лезбийки или трансвестити означава, че мъжете и жените ще станат еднакви. Слава Богу нищо в текста на Конституцията не показва, че конституционния законодател е имал подобни мисли. Бурната социална реакция на българското общество, макар и подстрекавана от неверни тълкувания и внушаване на фалшиви страхове, очевидно отразява някои реални опасения, свързани с възможността ратификацията на Конвенцията а) да се окаже способ за проправяне на път към признаване на еднополовия брак и б) да открие пътя за екстравагантни неправителствени организации към насаждане по „законен\" начин сред децата на „свръхосвободени\" идеи (като самоназоваващата се така „джендър идеология\" - \"gender ideology\"). Първото опасение е неоснователно. Според чл.46, ал.1 от българската Конституция бракът е съюз между мъж и жена. Конституционни изменения не стават чрез конвенции, а единствено по начин, описан в глава IX от Конституцията. Второто опасение има своите основания. Факт е, че понякога разумни класически либерални идеи се защитават от тесногръди либералфанатици или екстравагантни авантюристи по съответен за манталитета им начин.  Конституционният съд не е призван да гадае дали такива ще се втурнат към българските училища и дали някое правителство няма да ги допусне там - нещо, което то има всичката власт да възпре, а при наличие на обратна политическа воля, то би могло да ги допусне със или без обсъжданата Конвенция. Понятието „джендър идеология\" (с което българското общество се запозна напоследък) е точно толкова популярно, колкото понятията „екофашизъм\" (ecofascism) и „феминистонацистка\" (feminazi). Общото е, че и трите понятия могат да се използват от ентусиазирани интелектуалци, но нямат никаква правна стойност. Не съществува обаче никакво основание - поради страх от това, че някое правителство няма да си свърши работата или че някои родители се считат неспособни да възпитават децата си - да се обявява за противоконституционна международна конвенция, която не противоречи на никакъв текст или принцип на българската Конституция. Съдия: Филип Димитров * * * Не сме съгласни с постановеното решение, взето от мнозинството съдии в Конституционния съд, защото обратно на тяхното становище считаме, че Конвенцията за предотвратяване и противодействие на насилието над жените и домашното насилие на Съвета на Европа (Конвенцията) е съвместима с Конституцията на Република България. Поначало, от позициите на своето място и предназначение, определени с Основния закон, чрез своите актове Конституционният съд не участва в борба за обществена подкрепа, нито може да дава оценка на една или друга социална теория или идеология. По настоящето дело неговата задача се свеждаше чрез тълкуване да разкрие точното съдържание на клаузите на един многостранен международен договор и на тази основа да прецени дали е налице съвместимост с духа и буквата на Конституцията на Република България. Питането, по което е образувано настоящето конституционно дело, условно съдържа три пласта - конституционноправен, политически и културологичен. От значение за решението е единствено поставеният конституционноправен въпрос - противоречи ли Конвенцията на текстове от Основния закон. Подложената на проверка за конституционност конвенция е приложима по отношение на всички форми на насилие над жени, включително и при домашно насилие (чл. 2, т. 1). Наред с това договарящите се страни са насърчени от нейния чл. 2, т. 2 да я прилагат в защита на всички жертви на домашното насилие (т.е. човешки индивиди, които биха могли да са и от мъжки пол), макар че особено внимание се обръща пак на посегателствата над жените. Целите на Конвенцията са ясно очертани в чл. 1, а именно: а) защита на жените от всички форми на насилие (физическо и психическо) и във връзка с това - предотвратяване, преследване и преустановяване на насилието над жените и домашното насилие; б) принос към преодоляване на дискриминацията на жените и утвърждаване на действително равенство между мъжа и жената; в) установяване на ясна система от политически решения и мерки за защита и подпомагане на жертвите на насилие; г) стимулиране на международното сътрудничество за отстраняване на насилието над жените и домашното насилие; и д) осигуряване на подкрепа и съдействие на специализираните организации и правозащитните органи за постигане на ефективно сътрудничество и възприемане на интегриран подход към премахване на насилието над жените и домашното насилие. Така посочените цели и обхват на Конвенцията не само са съвместими с духа и буквата на Конституцията на Република България (Конституцията), но в пълна степен отговарят на съдържащите се в нея ръководни принципи и специални разпоредби, които отричат всякакво неоправдано насилие над човека . Още в преамбюла на Основния закон неговите създатели са обявили верността си към такива общочовешки ценности като хуманизъм, равенство, търпимост, свобода, достойнство и сигурност на личността. Държавата изрично се е ангажирала със защитата на човешкия живот (чл. 28), противодействието на различните форми на мъчение, жестоко, безчовечно или унижаващо отношение (чл. 29), както и обезпечаването на правото на лична свобода и неприкосновеност (чл. 30). Дори правото на свободно изразяване и разпространяване на мнение е ограничено когато чрез упражняването му се разпалва насилие над личността (чл. 39, ал. 2). Понятието „пол\" се използва само в чл. 6, ал. 2 от Конституцията. То няма легално определение, поради което съдържанието му следва да се изведе от общоупотребимия български език. Според него полът (още биологичен пол, физиологичен пол) е понятие в биологията, според което група индивиди от даден биологичен вид, имащ възможност за полово размножаване, се разграничават чрез специализацията в производството на определен вид полови клетки. При хората, наред с биологичният пол, съществува и понятието „полова идентичност\", използвано в сексологията, психологията и социологията. Половата идентичност съответства на начина, по който човек разбира и чувства собственият си пол („психологически пол\") като един от четирите елемента на сексуалността. Тя е различна от „социалния пол\" - основаните на биологичните полови различия социално конструирани характеристики и поведения, свързани с „мъжествеността\" и „женствеността\". В съвременния български език понятието „пол\" носи всички тези значения. Разпоредбата на чл. 6, ал. 2 от Конституцията включва понятието „пол\" като един от защитените признаци, по които са недопустими никакви ограничения на правата или ползването на привилегии . Нормата е конкретна проекция на прогласените в предходната алинея свобода на хората по рождение и тяхното равенство по достойнство и права. Основният закон възприема разделението на хората по полов признак без изрично да отделя групата на лицата, които се намират в особени гранични състояния, по-често обусловени от биологични фактори (генетични и хормонални) и по-рядко от социална среда (семейство, приятелски връзки и пр), които обективно могат да затруднят или изключат възможността за осъществяване на естествената за човека репродуктивна функция. На този извод навеждат конституционните разпоредби на чл. 46, ал. 1 относно гражданския брак и чл. 47, ал. 2 относно особената закрила, която държавата дължи на жената майка. Отделно представителите на сексуалните малцинства разполагат със специална защита, произтичаща от всеобщите конституционни принципи на уважение към човешкото достойнство, неприкосновеност на личността, равенство пред закона и забрана за дискриминационно отношение по социален признак. Разпоредбата на чл. 4, ал. 1 от Закона за защита от дискриминация третира съответната обществена група като уязвима и изложена на по-голям риск, поради което изрично забранява всяка пряка или непряка дискриминация, основана на различията не само по пол, но и по сексуална ориентация. Във връзка със забраната за дискриминация обвързващото право на Европейския съюз допълнително възприема и признака „генетични характеристики\", несъмнено свързан с биологията на човешкия индивид по рождение (вж. чл. 21 от Европейската харта на основните права). Критиците на Конвенцията твърдят, че със своята неяснота и двусмисленост дава възможност за нарушаване на гореизложените принципни положения по българския основен закон. С това категорично не можем да се съгласим, защото нито една нейна клауза не отваря вратата към утвърждаване на някакъв „трети пол\" или обвързва държавата с ангажимент да легитимира като приравни на брака извънбрачните съжителства, които обективно съществуват, при това в повечето случаи на хетеросексуална, а не на хомосексуална основа. Също като Конституцията, Конвенцията не дава определение на понятията „мъж\" и „жена\", защото изхожда от позицията, че човешките индивиди могат да бъдат само от два биологично обусловени пола - мъжки и женски. Аналогично възприема и гражданския брак като признат от държавата съюз между двама „съпрузи\" - мъж и жена. Същевременно ясно и недвусмислено го разграничава от „партньорството\". Нормативното регулиране на различните фактически съжителства извън брачните, обективно съществуващи, както вече сме отбелязали, по-често на хетеросексуална и по-рядко - на хомосексуална основа, е предоставено изрично на вътрешното право т.е. на усмотрението на присъединилата се страна (например, вж. чл. 3, буква „б\", чл. 36, т. 3, чл. 46, буква \"а\" и чл. 59, т. 1 от Конвенцията). Следователно суверенно право на всяка отделна държава е да реши дали да ги институционализира или не. В тази насока от многостранния международен акт не произтича никакво обвързващо задължение. Неслучайно със своя чл. 9 Конвенцията предписва държавна подкрепа само за такива структури на гражданското общество и неправителствения сектор, които си поставят за цел борбата срещу насилието над жените. Не са изрично включени организациите, чиито цели се свеждат до противодействие на домашното насилие. Очевидната цел на съдоговорителите е била да бъдат разсеяни подозренията, че под прикритието на борбата с домашното насилие международният акт би могъл да се ползва и като инструмент за стимулиране на проявите на нетрадиционно партньорство. В дебата по повод ратифицирането на Конвенцията като основен проблем се постави съдържанието на дефиницията по чл. 3, буква \"в\" от Конвенцията. Определителната норма по чл. 3, буква \"в\" от Конвенцията не може да се оцени изолирано като несъвместима с Конституцията, без да се свърже с използването й в конкретни други разпоредби на подложения на анализ международен договор. Затова в случая проверката за конституционност трябваше да се съсредоточи върху въпроса какви задължения произтичат за страните-съдоговорители и на тази основа да се прецени дали тази обвързаност е съвместима с българския основен закон. С постановеното решение обаче е възприет различен подход като заключението на мнозинството за конституционна несъвместимост е основано най-вече върху неточно и дори превратно възприемане на действително съдържание на чл. 3, буква \"в\" от Конвенцията. Конвенцията е подписана на двата официални езика на Съвета на Европа - английски и френски, поради което за установяването на нейния правен ефект за Република България са нужни и минимални езикови познания. Тезата за конституционна несъвместимост се основава главно на тълкуване на разпоредбата чл. 3, буква \"в\" от Конвенцията, която, както вече отбелязахме, не съставлява нищо друго освен определение на термина „gender\" в английския текст и \"genre\" във френския, така както следва да се възприема по смисъла на международния акт с оглед на еднаквото и точното му прилагане от договарящите се страни. Поотделно двата езика използват и друга дума, която е значително по-сходна с тясното разбиране за „пол\" като принадлежност към една от двете биологично обусловени групи от човешки индивиди, а именно „sex\" в английския и съответно - „sexe\" във френския език. Същевременно, дори повърхностна справка в речниците за чужди езици сочи, че съществуват и редица други преводни значения на „gender\", съответно „genre\", например „род\" в граматиката при превод от английски език, както и „сорт\", „категория\", „тип\", „вид\" при превод от френски език. Следователно, в случая чисто лингвинистичният подход е безплоден, поради което не може да бъде решаващ за постигане на прецизен тълкувателен резултат. За правния анализатор е важно не какво е преводното значение, а какво е конкретното съдържание по същество на съответния термин, използван единствено за постигане на целта, т.е. за нуждите на самата Конвенция, както изрично е обявено още в началото на нейния чл. 3. Според определението на чл. 3, буква \"в\" под термина „gender\" (\"genre\") Конвенцията разбира: „социално изградени роли, поведения, дейности и характеристики, които определено общество смята за подходящи за жените и за мъжете\". От една страна самата дефиниция съвсем ясно и  недвусмислено отчита съществуването на двата пола в биологичен аспект - мъжки и женски , като в това отношение е в пълно съзвучие с българския основен закон. От друга - приема, че с оглед на специфичните особености на традициите и разбирането за морал, в хода на своето историческо развитие отделните общества оценяват човешките изяви като типични, присъщи само за жените и съответно - само за мъжете. Тази оценка е динамична, променя се във времето - например, преди 60-70 години българското общество е считало тютюнопушенето и носенето на панталон за мъжка изява, а преди 30-40 години така се е оценявало и упражняването на спортове като борба, бокс и вдигане на тежести. В разпоредбата на чл. 3, буква \"в\" няма и намек за фактическо обособяване, а още по-малко за възможно легализиране на някакъв биологично неопределен „трети пол\". Що се отнася до съдържащото се в нея допускане на възможността за диференцирано отношение на различните общества, включително и на българското, към определен вид човешко поведение, би било повече от абсурдно една несъмнена и неоспорима истина да послужи като основание за установяване на противоконституционност. Наистина, несъвместимост с Конституцията може да възникне при конкретното използване в другите норми на Конвенцията на дефинираното в нейния чл. 3, буква \"в\" понятие. Според нас обаче всички случаи са подчинени единствено на идеята за противодействие на проявите на насилие  (вж. чл. 2, т. 2, чл. 6, чл. 18, т. 3, чл. 60 и др.). Никъде в подложения на правен анализ международен акт не може да се открие одобряване или поощряване на такива действия на представители на единия пол, които обществото счита за характерни за другия пол, а още по-малко на договарящите се държавите се вменява задължението да стимулират подобно поведение. Единствената цел е да не се допуска насилие, насочено към определени лица, само защото имат прояви, които се възприемат от повечето членове на обществото като неприсъщи за техния биологичен пол. В цивилизованите общества унижаването на човешкото достойнство чрез използване на психическо и физическо насилие не може да бъде оправдано с утвърдените навици, предразсъдъци, традиции и други обществени практики, основани на неравенството на жената по отношение на мъжа  (в тази насока вж. чл. 12 от Конвенцията). В това се състои неоценената от мнозинството конституционни съдии сърцевина на Конвенцията, съответстваща изцяло на Конституцията на Република България, която отрича неоправданото и непропорционалното насилие дори и спрямо извършителите на най-тежки престъпления. В своите становища противници на Конвенцията поддържат, че като предписва на страните общото задължение за предприемане на „... мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете...\" разпоредбата на чл. 12, т. 1 от Конвенцията е несъвместима с българския основен закон, конкретно с чл. 32, ал. 1 и чл. 47, ал. 1 и 2 от Конституцията. Акцентът в тази теза се поставя върху очевидно негативната оценка, която международният акт дава на идеята за безусловно и безкритично съобразяване, подчиняване и налагане в живота на временно преобладаващите в общественото съзнание стереотипи за това каква е житейската роля, отредена отделно на мъжа и отделно на жената. Веднага трябва да се подчертае, че оспорваната разпоредба почти буквално следва редакцията на чл. 5, буква „б\" от Конвенцията на ООН за премахване на всички форми на дискриминация по отношение на жените от 1979 г. (ратификационен указ обн., ДВ, бр. 76 от 1981 г., в сила за България от 10.03.1982 г., пълен текст обн., ДВ, бр. 17 от 2010 г.), с който държавите-участнички са се задължили да „приемат всички надлежни мерки с цел да се променят социалните и културните модели на поведение на мъжете и жените с цел постигане изкореняване на предразсъдъците и премахването на обичаите и цялата останала практика, които са основани на идеята.......за стереотипността на ролята на мъжете и жените\". Огромното мнозинство от държавите, които членуват в най-авторитетната и най-масовата световна международна организация са подписали и ратифицирали документа от 1979 г. Сред тях са европейските държави, включително и Република България. Следователно, хипотетичното възприемане на лансираната в някои становища теза, че подложеният на критика чл. 12, т. 1 от Конвенцията е несъвместим с националната Конституция, като краен резултат ще доведе до отричане на получили всеобщо признание ценности и съответно - до изпадане на страната в изолация от международната общност. Според социалната психология под „стереотип\" се разбира обобщеното възприятие за отличителните черти на хора от определена обществена група, при което се приема, че всеки отделен индивид в групата неминуемо е носител на общата характеристика, дори това да не е вярно в действителност. Такова клиширано обобщение понякога може да е полезно при вземане на бързи решения, но е вредно, когато без основание, механично се прилага по отношение на отделната личност. Конвенцията в никакъв случай не отрича правото на индивида да има свое собствено мнение, както и възможността във всяко конкретно общество да господства определено становище по въпроса какво трябва да е поведението на жената и на мъжа поотделно. От друга страна обаче тя има пълното основание да не одобрява клишираното мислене като оправдание за прояви на насилие и дискриминация. В този смисъл противопоставянето на „стереотипните роли за жените и мъжете\" в никакъв случай не може да се разглежда изолирано от целите и обхвата на Конвенцията, развити в основополагащите норми на нейните чл. 1 и чл. 2. Наистина, родителите са свободни да възпитават своите деца, но абсолютно неприемливо за обществото е чрез това възпитание да им внушават идеи за упражняване на насилие спрямо онези, които са различни от тях. В такива случаи коригиращата намеса на държавата чрез системата на публичното възпитание е необходима. При това особено важно е да се подчертае, че предписаният от Конвенцията подход се свежда до „насърчаване\" на промени в общественото съзнание, т.е. изключва принудата като средство за постигане на целта. Следователно съвсем неоправдано е да се твърди, че изпълнението на чл. 12, т. 1 от Конвенцията би довело да конституционно нелегитимна намеса в личния живот на гражданите. Лишена от всякаква правна основа и дори още по-абсурдна е тезата, че когато говори за специфичните роли на жените и мъжете Конвенцията има предвид не особеностите на човешкото поведение, а биологичното предназначение на мъжа да създава и на жената - да ражда деца. Като всеки акт с нормативен характер Конвенцията регулира обществени отношения, без да има каквато и да е претенция, а и възможност, да се намесва в законите на природата. Тя не само не отрича правото на родителите да отглеждат и възпитават децата си (чл. 47, ал. 1 от Конституцията), както и дължимата от държавата защита на жената майка (чл. 47, ал. 2 от Конституцията), но създава условия за реализиране на конституционните предписания в обществената практика. Неоснователно е опасението, че изпълнението на произтичащия от чл. 14 на Конвенцията ангажимент за организиране на образователни програми, насочени към възпитание на търпимост, взаимно уважение и ненасилнически методи за решаване на междуличностните конфликти, включително и изучаването на излизащото от установените стереотипи поведение, може да подкопае традиционния морал на българина, устоите на неговия брак и семейство . Добре планираното обществено възпитание винаги е по-полезно за подрастващите от „уроците\", които получават на улицата. От друга страна, поетото задължение в никаква степен не накърнява суверенното право на държавата да въведе такова образование, каквото намира за подходящо. В случая изучаването на обективно съществуващото явление не е обвързано със задължение чрез обучението да се създава позитивно отношение към всички форми на нетрадиционно поведение. Например, ако приемем, че хомосексуализмът е сериозно отклонение от типичното, естественото за съответния пол поведение, което не се счита за подходящо от обществото, Конвенцията не установява никаква правна пречка образователните програми да дават отрицателна оценка на проявите, които са продиктувани единствено от социални фактори, самоцелна показност или корист. Решението за конституционна несъвместимост на Конвенцията, постановено от мнозинството съдии, се основава на противоречие с чл. 6, ал. 2 (равноправието между половете) и чл. 46, ал. 1 (гражданския брак). Позовава се още и на общия принцип на правовата държава по чл. 4, ал. 1 от Конституцията, въпреки че изложените в него съображения са в конфликт с този принцип, тъй като не отговарят на изискванията за обективност и яснота, съдържат редица двусмислия и противоречия. Преди началото на същностния правен анализ в мотивите на акта, постановен от Конституционния съд, изрично се поддържа, че преценката за конституционност „.....следва да се извърши въз основа на превода на български език на текста на Конвенцията, който е предоставен по делото от Министерския съвет на Република България.....\". Впоследствие обаче мнозинството се е отклонило от подхода, който самото то е обявило за принципна изходна позиция. Например, противно на заявеното намерение, изрично са посочени редица разпоредби на Конвенцията, които включват в съдържанието си дефиницията по чл. 3, буква „в\", като са цитирани извадки на английски език, въпреки че френският език е напълно равностоен още от самото подписване на международния договор. Според нас, тази очевидна непоследователност не е случайна. Ако действително беше използван само българският превод, съдържанието на понятието \"пол\", такова каквото е по смисъла на Конвенцията, би се свело до общественото мнение по въпроса кои роли, изяви, постъпки, действия и пр. са присъщи отделно на мъжете и отделно на жените. Би било съвсем ясно, че става дума за външната обществена оценка на определен тип поведение, която не само не отрича биологичната природа на човека, а дори точно обратното - изхожда от нея. В рамките само на българския текст обаче би било трудно, дори невъзможно за мнозинството да свърже проверката за конституционност със странични, неотносими към предмета на делото въпроси като идентифицирането на половата принадлежност според субективната воля на индивида (т.е. със самоидентифициране), действията на международната общност в защита на лицата, които са с нестандартната сексуална ориентация или по природа се намират в гранично състояние от гледна точка на проявените полови белези, сложната био-етическа проблематика на промяната в сексуалните характеристики чрез медицинска интервенция и пр. В мотивите на постановеното решение преднамерено се ползва чуждоезична терминология, за да се насочи вниманието към достъпни предимно на английски език публикации, отразяващи политиката на Съвета на Европа по мерките, насочени срещу дискриминацията в случаите на нестандартна сексуална ориентация и биологично обусловена полова неопределеност, както и така наречената „джендър идеология\" във връзка с поддържаната от отделни нейни представители идея за полово самоопределение (т.е. самоидентифициране) на отделния индивид. По този начин вместо проверката за конституционност да се съсредоточи върху истинското съдържание на Конвенцията, на читателя се внушава, че международният договор има и някакво друго, съзнателно прикрито съдържание и дълбоко законспирирани цели, които са извън принципно обявената от него задача за противопоставяне на насилието над намиращи се в състояние на повишен риск обществени групи. Според нас обаче съображения, които са основани на политика и идеология, надхвърлят предмета на дължимия по настоящето дело правен анализ. Смущаващ е фактът, че Конституционният съд встъпва в неподходящата за неговото положение роля на политически и идеологически съдник. Също така питаме дали от постановеното решение следва конституционна несъвместимост и съответна неизпълнимост по отношение на българската държава на определена категория актове на първата, най-масовата правозащитна междудържавна организация на демократична Европа. Постановеното с гласовете на мнозинството съдии решение използва с явно негативна конотация изразът \"социален пол\". Не приемаме такъв подход, основан на предварително внушена обществена нагласа, защото е несъвместим с основните принципи на правото. Юридическото понятие \"пол\" не може да има друго съдържание освен социално, защото самото право регулира единствено обществени (социални) отношения, но е безсилно пред природата. Това е валидно за всички случаи на придаване на правно значение на разграничението между човешките индивиди по пол, включително и когато основният фактор \"биология\" се свързва с общественото мнение, както конкретно е подходила Конвенцията, или с личностната самооценка, към която международният договор няма никакво отношение. Дори при най-добросъвестен прочит на мотивите на постановеното решение не може да бъде открита ясна и недвусмислена констатация, че определена разпоредба на Конвенцията е несъвместима с определен принцип или конкретно предписание на Конституцията на Република България. Има само едно изключение. Мнозинството съдии са приели, че чл. 4, § 3 на Конвенцията противоречи на принципа на правовата държава по следните причини: първо, защото, при липсата на изрично определение на понятието „идентичност, основана на пола\" (в мотивите цитатът, освен на български език, е допълнен с извадка от английския и френския текст), ще доведе до непреодолими трудности при прилагането на международния акт, и второ, защото налага на българската държава да създаде „...процедури, осигуряващи правно признаване на пол, различен от биологичния...\". Според нас и двете тези са необосновани. Както сме посочили по-горе, понятието „пол\" по смисъла и за нуждите на Конвенцията е дефинирано съвсем ясно и недвусмислено в нейния чл. 3, буква „в\". То не само не съдържа отрицание на разделението на хората на мъже и жени, а напротив - изрично го признава. Без да отрича биологичната природа на човека, определението се основава на обществената оценка, макар и динамична във времето, за мъжки и женски роли, прояви, действия, поведения и пр. Става дума за една истина, за едно явление, което винаги е било характерен елемент и на българската народопсихология. От чл. 4, § 3 на Конвенцията не произтича никаква обвързаност за държавата нормативно да признае някакъв нов пол, различен от мъжкия и женския, а единствено задължението да противостои на различните форми на насилие над жените и домашното насилие, както и да сътрудничи с международната общност в това отношение. Като възприема, неправилно според нас, конституционното понятие за пол като основано единствено и само върху биологичните различия между хората, позовавайки се на принципа на правовата държава, в мотивите на решението, макар и не съвсем ясно и категорично, се поставя и въпросът за несъвместимост на Конвенцията с конституционната дефиниция за гражданския брак. Наистина, чл. 46, ал. 1 от Конституцията урежда брака като доброволен съюз между мъж и жена, така че в това отношение половото разграничение (de lege lata) е хетеронормативно.  Както вече сме посочили, обаче, нито един текст от Конвенцията не задължава Република България да въвежда хомосексуалните или какъвто и да е друг вид бракове, поради което и в тази насока липсва конституционна несъвместимост.  С оглед на действителния смисъл и съдържание на клаузите на Конвенцията (най-вече определението по чл. 3, буква „в\"), разсъжденията на мнозинството съдии, изградени върху нововъведеното от тях в българския език, досега непознато за нас понятие за „половата бинарност\" като основа, върху която традиционно се изгражда човешкото общество, а във връзка с това и тезата им, че „...биологичният пол е детерминиран по рождение и е в основата на гражданския пол...\", са неотносими към конкретната проверка за конституционност. Повод за тревога е, че мотивите на Конституционния съд могат да се ползват като ръководни принципи и извън предмета на конкретното дело. Затова, при липсата на конституционно определение, изразяваме несъгласие с тясното и схоластичното разбиране за разделението на хората по пол като базирано единствено и само върху външно изразените първични и вторични полови белези. Като навсякъде по света, и у нас в България също се раждат хора с неопределена, неясно изразена биологична принадлежност, които не носят отговорност за това, което природата им е отредила. Във връзка с тази обективно съществуваща реалност актуални са въпросите дали такива хора подлежат на защита срещу дискриминация по полов признак, към кой от двата пола следва да бъдат причислени и кой да има решаващата дума за това. Проблематиката в това отношение е твърде сложна, за да може да бъде решена с две-три изолирани и твърде повърхностни констатации. Във връзка с горното, решението предизвиква у нас още въпроси, които надяваме се да останат реторични. Първо, дали мнозинството би се съгласило, че биологично обективно съществуващите индивиди с неопределени или смесени полови белези („интерсексуални\" - хермафродити, кастрати), за разлика от включените в статистически доминиращото мнозинство с ясно изразена сексуалност, не разполагат със защита срещу дискриминация по признака „пол\". Второ, дали същото се отнася и за лицата, чиито социален или психологически профил е различен от съответния профил на хората от мнозинството. Верните отговори на поставените въпроси не могат да бъдат достигнати без да бъде съобразявана и най-обикновената човечност, наречена в Преамбюла на Конституцията със също привнесената в българския език дума \"хуманизъм\" като обозначение на една от най-висшите конституционни ценности. За нас няма съмнение, че всички горепосочени различия попадат под защитата на чл. 6, ал. 2 от Конституцията. Конвенцията, и особено българският й превод, от правна гледна точка е далеч от съвършенството. Конституционноправното понятие за пол, обаче, се съдържа единствено в чл. 6, ал. 2 от Конституцията и като родово понятие включва както биологичния, така и психологичния и социалния пол, при това само като основание за недопускане на дискриминация. Със същата цел и в абсолютно същия спектър понятието се употребява и в подложената на конституционна проверка Конвенция, поради което липсва противоречие между нейните разпоредби и конституционния принцип на правовата държава. Затова възприетата в тази насока теза на мнозинството за конституционна несъвместимост с принципа на правовата държава е неоснователна. Не можем да спестим и въпроса дали мнозинството би се отказало от заключението си за конституционна несъвместимост, ако в превода на български език беше използвана друга дума или израз вместо думата „пол\", която се съдържа и в чл. 6, ал. 1 от Конституцията. Здравият разум трудно може да приеме, че решението на Конституционния съд, най-високопоставения блюстител на правата и законните интереси на гражданите, вместо върху непредубеден, обективен и точен анализ по същество на съдържанието на многостранния международен договор, се е основало главно върху превода на един правен термин, установен на два чужди езика. Общественият дебат по повод ратификацията на Конвенцията за противодействие и предотвратяване на насилието над жените и домашното насилие се разви като нечестен, манипулативен политически проект за привличане на електорат на фона на показна защита на традиционния морал и националните традиции на българина. Отначало се поддържаше тезата, че Конвенцията е ненужна и излишна, после стана вредна и опасна, защото лансирала идеята за „трети пол\". Дори беше предложен референдум, който без всякакво съмнение щеше да премине под знака на разисквания дали предварително обърканият гласоподавател е „за\" или „против\" хомосексуализма, еднополовите бракове, гей парадите и т.н.  Сега всичко приключва с обявяването на конституционна несъвместимост, т.е. хората трябва да са спокойни за своето бъдеще. Според нас обаче това спокойствие може да се окаже измамно и преходно. Приемаме, че основното, естественото предназначение на човека е да продължи своя род и че възпроизводството трябва да става в общуване между мъже и жени. По принцип не одобряваме вулгарното и демонстративно показване на интимния сексуален живот на хората пред широка публика. По тези въпроси обаче Конвенцията въобще не взема отношение. Затова тя не може да бъде квалифицирана нито като консервативна, нито като либерална. Нейният фокус е друг, а именно - борбата с насилието.  Същевременно не можем да се въздържим да констатираме, че радетелите за неотклонно еднопосочно сексуално поведение на мъжете и жените като че ли заобикалят отговора на такъв изключително актуален проблем на българското общество като тежката демографска криза. Само за сведение, по статистиката на ООН за 2017 година България е на незавидното 210-то място в света по прираст на новородени деца като с изключение на Германия, която е със сходни показатели, с по-висока раждаемост са всички останали държави, институционализирали еднополовите съжителства. Дори при консервативни, клерикални и тоталитарни управления винаги има отделни индивиди от единия биологичен пол с прояви, достигащи в крайната си форма до хомосексуализъм, които обществото е оценявало като типични за другия пол. Такива хора българският народ обикновено нарича „женчовци\" и съответно - „мъжкарани\". Нека си припомним, че сред тях е имало популярни актьори и певци, добри лекари, всепризнати юристи, елитни спортисти и т.н. За добро или за лошо това явление съпътства човешкото общество от началото на неговото съществуване. Опитите да бъде забранено със закон винаги са се проваляли. От друга страна, разбира се, в никакъв случай на хората не може да бъде наложено да го възприемат като нещо добро, като нещо положително, но това не прави и самата Конвенция, която само констатира една обективна реалност, т.е. една истина, без никъде да предписва мерки за нейното подкрепяне и стимулиране от държавата. Международният акт единствено застава на позицията, че реакция под формата на физическо и психическо насилие над човешки същества е абсолютно неприемлива в общества, които считат себе си за цивилизовани. Решението на Конституционния съд представлява „услуга\" за политиците от всички цветове - предотвратява възможен конфликт в управляващата коалиция и съвпада с позицията на по-голямата част от парламентарната и извънпарламентарната опозиция. Съответно е и на обществената нагласа в момента. Времето обаче ще е съдник дали то въплъщава онази безпристрастност, гражданска смелост и доблест, които са присъщи на независимото правосъдие. Съмняваме се, че конституционна юрисдикция в друга демократична европейска държава би приела, че истината може да е несъвместима с Основния закон на страната, че борбата срещу различните форми на насилие може да бъде противопоставена на конституционните изисквания. Може би Конвенцията за противодействие и предотвратяване на насилието над жените и домашното насилие е несъвършена, може би тя няма да бъде онзи ефективен международен инструмент, каквито са очакванията на нейните създатели, но в противопоставянето на българските политици и държавни институции има една негативна символика, която определено сочи на отдалечаване от идеала за „чиста и свята република\". Можем само да предполагаме какви са истинските причини за отказа да се наредим до мнозинството цивилизовани и демократични европейски държави в търсенето на лек срещу насилието като най-тежка форма на унижаване на човешкото достойнство. Във връзка с това отбелязваме само като пример, че още в Резолюцията на Общото събрание на ООН от 10 юни 2000 г. относно действията и инициативите за прилагане на Пекинската декларация и съответната платформа за действие многократно е употребена английската дума „gender\", с която днес единствено по съображения за постигане на политическа изгода, но без каквото и да е основание, се плаши българското общество. Твърде жалко е, че самоизолирането на България от международната общност, което произтича от решението на Конституционния съд, става когато бруталната агресия се е превърнала в част от нашето ежедневие в домовете, по улиците, в обществения транспорт, на стадионите, в училищата, в парковете и т.н. Съдия: Румен Ненков  Съдия: Георги Ангелов", "date": "2018.07.28", "title": "Особено мнение: Защо 4 съдии подкрепиха Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/384575-%D1%81%D1%80%D0%B8%D0%B2-%D0%B2-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%84%D0%B5%D0%B9%D1%81%D0%B1%D1%83%D0%BA", "text": "Черен четвъртък за Фейсбук. Акциите на компанията се сринаха с почти 20 процента и тя загуби около 120 милиарда долара от пазарната си стойност. А основателят на социалната мрежа – Марк Зукърбърг, загуби близо 16 милиарда долара.     От трето на шесто място се срина основателят на Фейсбук – Марк Зукурбърг, в класацията агенция “Блумбърг” за най-богатите хора. Сега богатството му се оценява на малко над 70 милиарда долара, като само допреди часове възлизаше на повече от 86 милиарда. Причина за това е сривът на акциите на Фейсбук. Според експерти е най-голямото намаляване за една търговска сесия за американска компания в цялата история. А това прави бъдещето на социалната мрежа непредвидимо.     Иън Шер, журналист: Мисля, че в момента е трудно да се каже какво е бъдещето на Фейсбук – и днес е по-трудно от вчера. Ясно е, че мрежата се променя, променя се и динамиката на онези, които я използват, в развитите са и възгледите на рекламодателите. И след този продължителен скандал ще бъде много интересно да видим как и какво ще се промени.   Акциите на Фейсбук повлякоха надолу и основния технологичен индекс – Насдак. Конкретният повод за спадът в цените на акциите беше докладът за резултатите от второто тримесечие, които се оказаха по-лоши от прогнозните. Месеци наред обаче Фейсбук се опитва да се отърси от скандала с Кеймбрдиж Аналитика. Оказа се, че компанията, чрез приложение в социалната платформа, неправомерно е използвала и съхранявала лични данни на милиони потребители по цял свят. Зукърбърг и компания предприеха спешни мерки в тази посока, както и в борбата с фалшивите новини.", "date": "2018.07.28", "title": "Срив в акциите на Фейсбук"}
{"url": "http://www.classa.bg/%D1%81%D0%B2%D1%8F%D1%82/item/384576-%D1%82%D0%B0%D0%B9%D0%BD%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Тереза Мей е само заложница, истинският премиер е друг, твърдят наблюдатели. Името му е Джейкъб Рийс-Мог. За неговата роля в сагата около Брекзита доскоро хората извън Великобритания  знаеха извънредно малко.             Депутатът Рийс-Мог е консерватор от главата до петите - като изваден от учебник: колеж в Итън, висше образование в Оксфорд, после бизнес-кариера в Лондон. От Уикипедия може да се научи, че 49-годишният политик има сестра на име Анунциата Рийс-Мог, че е женен за Хелена Де Чеър, с която имат син Питър Тиъдър Алфидж. Рийс-Мог защитава социално консервативни, стриктно десни позиции – и това му осигурява относително голяма популярност в Консервативната партия. И човек едва ли ще сбърка, ако заложи на неговата карта като евентуален бъдещ премиер. Някой ден.   Редица наблюдатели твърдят, че шоуто, наречено „Брекзит\", в момента се дирижира не от премиерката Тереза Мей, а тъкмо от Джейкъб Рийс-Мог и неговите консервативни лобисти. Но какви са целите на тази групичка, накичила се с гръмкото заглавие European Research Group (ERG, „Група за европейски изследвания\")?   Тези хора искат само едно: Обединеното кралство да излезе от ЕС по възможно най-твърдия начин - без никакви сделки и без да се вземат \"военнопленници\". Разбира се, целта не се формулира точно по този начин. Председателката на ERG Сюела Фернандес казва, че това била „група от депутати, подкрепяща правителството в усилията му да осъществи такъв Брекзит, който ще работи за всички\".   Звучи безобидно, но дали наистина е така? И как точно кръжецът около Джейкъб Рийс-Мог съумя да спечели толкова влиятелна позиция?   Матю Гудуйн, политолог от Университета на Кент, смята, че ERG и личности като Рийс-Мог отразяват един отколешен евроскептицизъм вътре в Консервативната партия. „Евроскептицизмът във Великобритания винаги е бил разделен на два лагера: умерените евроскептици, които просто искат между ЕС и Обединеното кралство все пак да има един ров с малко вода, и крайните евроскептици, които искат тази вода да е много повече и много по-дълбока – и в крайна сметка се стремят към окончателно отделяне.\"   ERG е основана през 1993 година от Майкъл Спайсър – в отговор на Маастрихтските договори, подписани от тогавашния британски премиер Джон Мейджър. Спайсър беше един от разбунтувалите се консерватори и последователно гласуваше срещу всички решения на правителството, които, според него, улесняваха придвижването на ЕС към федерална държава. През 2016 година, в навечерието на референдума за Брекзит, ERG беше реформирана и сега навярно има около 60 члена, макар че официално не публикува членския си състав.    В групата влизат водещи политици от Консервативната партия и активисти на движението за напускане на ЕС като Майкъл Гав, Дънкан Смит и Лайм Фокс. Финансирането на ERG предизвиква много възражения. Групата официално е регистрирана като звено, улесняващо работата на депутатите, и в това си качество на практика се финансира от данъците. Лейбъристката партия обаче с основание възразява, че това нарушава закона, който забранява използването на обществени средства за партийни цели.   Тереза Мей - заложница? Трима Брекзит-хардлайнери: Борис Джонсън, Джейкъб Рийс-Мог и Майкъл Гав   Миналата година ERG изпрати до Тереза Мей писмо, в което излага исканията си за твърд Брекзит: според групата, Великобритания трябва да напусне не само ЕС, но също така Единния пазар и Митническия съюз. Консервативни депутати, които са против Брекзита, вече твърдят, че ERG държи премиерката като заложник. Ана Саубри, която е една от тях, казва: „В момента управлява Рийс-Мог, Тереза Мей вече няма думата.\"   Политологът Гудуйн не е съгласен: „От една страна той наистина е популярен сред традиционните социално-консервативни кръгове и евроскептиците вътре в партията. Но Рийс-Мог даде ясно да се разбере, че ако има нов избор на лидер на Консервативната партия той самият най-вероятно ще отстъпи пред по-известни и по-влиятелни евроскептици като Борис Джонсън, например.\"   Гудуйн се пита какво ще стане, ако наесен Консервативната партия се разцепи. „Какво ще стане, ако не успеят да намерят компромис по въпроса за Европа? Какво ще стане, ако се стигне до предсрочни избори или пък до ситуацията, в която премиерът трябва да разчита на гласовете на опозицията, за да прокара законите за Брекзита?\" За отговорите ще трябва да изчакаме няколко месеца. Факт е обаче, че Брекзитът все повече се превръща в съдбовен проблем за Тереза Мей. И за нейната партия.", "date": "2018.07.28", "title": "Тайният премиер на Великобритания"}
{"url": "http://www.classa.bg/%D1%81%D0%B2%D1%8F%D1%82/item/384577-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%B7%D0%B0%D0%B3%D0%BE%D0%B2%D0%BE%D1%80", "text": "Те наричат себе си \"Граждани на Райха\" и не признават установения държавен ред в Германия. Вярват, че германският народ е жертва на гигантски заговор.  Човек, внедрил се сред т.нар. райхсбюргери, разказва пред ДВ:             Германия не била легитимна държава, полицията и правосъдието си присвоявали права, които не съществуват, а Германският Райх все още имал международно-правна и вътрешно-правна валидност... Така звучат някои от възгледите на една много хетерогенна група, която се намира под наблюдението на Службата за защита на конституцията (германското контраразузнаване). Това са поне 18 хиляди души, част от които се водят Reichsbürger (райхсбюргери или \"Граждани на Райха\"), а други се смятат за Selbstverwalter (=самоуправци).   „Дойче веле\" разговаря с театралния режисьор и писател Тобиас Гинсбург, който близо две години под прикритие изучава райхсбюргерите и написа книга за тях. Ето по-важното от наблюденията на Гинсбург:   Теориите на заговора, в които вярват и в които живеят тези хора, функционират в различни форми и варианти. Самоуправците например смятат, че могат да се отпишат от това, което наричат „ФРГ ООД\", докато райхсбюргерите от старата школа вярват, че Райхът още съществува и дори могат да си изберат райхсканцлер. Там има и неонацисти, които са убедени, че държавата е в заговор срещу хората и трябва да бъде съборена, както и съвсем незабележими граждани, в чиито глави се е загнездила конспиративна теория.   Един голям \"заговор\"   Заговорническите теории са дяволски привлекателни. В мига, в който повярваш, че германският народ е жертва на гигантски заговор, на световна конспирация, изведнъж ти олеква, че всички провали в собствения ти живот не са по твоя вина. Вече може да не мислиш за сложните взаимовръзки, за случайностите или лошия късмет, защото всичко зависи от един голям заговор. Такива хора вярват, че ако го нямаше този фатален заговор, Германия щеше да бъде перфектна страна, без никакви задължения, без никакви вини и недостатъци. Изведнъж се оказва, че можеш да заличиш всичко, което ти пречи в собствения ти живот и в собствената ти страна. Тези хора едновременно смятат себе си за жертви и за оправомощени да вземат нещата в свои ръце.     В партийната програма на „Алтернатива за Германия\" пише, че съществувал някакъв таен суверен, който ни управлявал. Да, напълно легитимно е да питаш доколко суверенна е Германия, когато взаимодейства с търговските си партньори, пък и в отношенията си с ЕС. В този контекст обаче често се заиграват с една много опасна реторика: Германия била в джоба на Вашингтон, поробена от Тел Авив и от ония-там-горе, без много ясно да се разбира кои точно са те.   Тобиас Гинсбург обвинява \"Алтернатива за Германия\", че употребява десните заговоринчески теории   Групата на хората, които мислят така, е много хетерогенна, но все пак може да бъде подведена именно под този общ знаменател: тя вярва, че има някакъв заговор. Да си представим, примерно, един човек, който е претърпял тежък удар от съдбата,или пък просто от наивност залита към езотериката и „алтернативните истини\". В мига, когато този човек окончателно повярва в конспиративната теория – примерно, че в момента е в ход организирано преместване на народи, чиято цел е да бъде поробен и изличен германският народ – в същия този миг човекът, естествено, си казва: Трябва да направя нещо, трябва да се отбранявам. Ролята на медиите   В медиите и в гражданското общество трябва да говорим повече за тези идеологии на заговора и къде преминава разделителната линия: кога хората просто изразяват крайно десни схващания и къде започва зловонното блато на антидемократичните, антихуманните, антисемитски и ксенофобски теории на заговора. Все пак аз съм оптимист. Вече е налице интерес. Сега е важно по въпроса да се говори възможно най-прецизно и да се разяснява на хората.", "date": "2018.07.28", "title": "Германският народ е жертва на гигантски заговор?"}
{"url": "http://www.classa.bg/%D1%81%D0%B2%D1%8F%D1%82/item/384578-%D0%B4%D0%BE%D0%B2%D0%B5%D1%80%D0%B5%D0%BD%D0%B8%D0%BA-%D0%BD%D0%B0-%D0%BF%D1%83%D1%82%D0%B8%D0%BD-%D0%BD%D0%B0-%D1%82%D0%B0%D0%B9%D0%BD%D0%B0-%D1%81%D1%80%D0%B5%D1%89%D0%B0-%D0%B2-%D0%B1%D0%B5%D1%80%D0%BB%D0%B8%D0%BD", "text": "Валерий Герасимов е смятан за един от най-могъщите мъже в руската армия. На Запад шефът на руския Генерален щаб е спорна фигура. Въпреки наложената му забрана за влизане в ЕС,  той бе на посещение в Берлин. Защо?           Валерий Герасимов е смятан за доверено лице на руския президент Владимир Путин и за един от най-могъщите мъже в руската армия. Като шеф на Генералния щаб той всъщност дърпа конците в руската операция в Сирия и играе решаваща роля в конфликта между Русия и Украйна. Герасимов е известен като привърженик на хибридните военни действия, тоест - на такива инструменти като пропагандата, кибератаките и икономическия натиск. На Запад той е спорна фигура. През 2014 година ЕС му забрани да влиза на територията на Общността - най-вече заради ролята му в украинския конфликт.   Доста деликатна работа   И въпреки всичко това този подизпълнител на Путин беше на посещение в Берлин. Във вторник руската делегация, начело с руския външен министър Сергей Лавров, се срещна най-напред с канцлерката Ангела Меркел и външния министър Хайко Маас. След това руснаците продължиха пътуването си към Париж, където имаха среща с президента Еманюел Макрон. Забраната за влизане, отнасяща се до Герасимов, временно беше отменена. С две думи: руската визита беше една доста деликатна работа. Неслучайно предварително никой не знаеше за нея. Тъкмо поради това в момента берлинският политически кошер се е разбунил.     Валерий Герасимов (в средата) минава за довереник на президента Путин   Вярно, да се вдигне забрана за влизане с цел водене на политически разговори не е нещо необичайно - това бе потвърдено от говорител на германското Външно министерство. Германското правителство предварително било уведомило за руската визита и своите партньори от ЕС. И все пак за срещата беше съобщено едва след приключването на разговорите, нямаше декларация, нямаше снимки, нищо. Новина от няколко реда - и толкова.   Експертът по външна политика в партията на Зелените Омид Нурипур критикува както срещата, така и информационната политика на кабинета: \"Има определени правила. Когато нарушиш или заобиколиш тези правила и поканиш на посещение човек, чието име фигурира в забранителен списък на ЕС, ти трябва да обясниш както на обществеността вътре в страната, така и на онези, които са участвали в съставянето на списъка, защо си постъпил така. Ние ще търсим отговор в парламента.\"   Политологът Ян Менцер от Форума за международни връзки и политика по сигурността защитава решението да бъде поканен Герасимов. В интервю за ДВ Менцер обяснява колко трудно е положението, когато \"в твоите забранителни списъци присъстват депутати или членове на правителството, от които ти всъщност се нуждаеш, за да намериш реални решения.\"   Менцер смята, че най-вече руският президент Владимир Путин е дал основния тласък за срещата в Берлин. Според политолога, в момента Русия много държи да има стабилни партньори на Запад. А неуравновесеното поведение на американския президент Доналд Тръмп, включително и по време на срещата му с Путин в Хелзинки, не било оставило у руснаците \"особено добри впечатления\". За какво си говориха Герасимов и Меркел?   И докато Русия се стреми към стабилни отношения със Запада, за германската канцлерка на първа линия стои друг въпрос. От Берлин съобщават, че по време на разговорите Меркел е положила усилия за стартирането на нов мирен процес в сирийския конфликт, който ще улесни завръщането на сирийските бежанци в родината им.   Станало е дума и за конфликта в Украйна, около който се очаква раздвижване. Вчера в Берлин са се срещнали и високопоставени представители на четирите държави от така наречената \"Нормандска четворка\", които преговарят за мир в Украйна. Те са разговаряли за по-нататъшното прилагане на Споразумението от Минск. Обсъжда се евентуалното изпращане на мисия на ООН в Украйна и най-вече въпросът как в източната част от страната може да бъде установен траен мир.", "date": "2018.07.28", "title": "Довереник на Путин на (тайна) среща в Берлин"}
{"url": "http://www.classa.bg/%D1%81%D0%B2%D1%8F%D1%82/item/384579-%D0%B0%D0%BA%D0%BE-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B8%D1%80%D0%B0%D0%BD-%D0%B8%D0%B7%D0%B1%D1%83%D1%85%D0%BD%D0%B5-%D0%B2%D0%BE%D0%B9%D0%BD%D0%B0", "text": "Изглежда, че след вербалните изблици от последните дни президентите на САЩ и Иран се опитват да намалят напрежението. И с право, защото една война в Близкия изток би имала катастрофални последици             Страната се променя - при това толкова много, че с нея може би дори ще може да се сключи споразумение. В речта си пред най-голямото американско сдружение на ветераните VFW Доналд Тръмп заяви неочаквано: \"Иран вече не е същата страна, каквато беше преди. Готови сме да сключим с нея сделка - но не като тази на предишното правителство, защото тя беше катастрофа.\"     Сделка с Иран - със страна, която се променяла? Тръмп не каза какво точно има предвид. Прилича на оправдание за досегашната му политика спрямо Иран, написа политическото списание \"Политико\". Посланието вероятно е, че твърдият курс, който Тръмп демонстрира с изваждането на САЩ от споразумението с Иран, постига резултати - накарал е Техеран да се замисли. Очевидно Тръмп е убеден, че неговата непреклонност се отплаща. И ако нещата продължат да се развиват благоприятно, той дори може да сключи нова сделка.   Така погледнато новото прозрение на Тръмп релативира собствените му думи, изречени от него само ден преди това: в Туитър той предупреди Иран за ужасните последици, ако страната остане заплаха за САЩ. Хасамодин Ашна, съветник на президента Хасан Рохани, отвърна на свой ред в Туитър, че не Иран, а самият Тръмп е опасност за САЩ. \"Този човек е най-голямата заплаха - както за страната си, така и за цялата международна общност\", написа Ашна. Загриженост у съседите   \"Съмнявам се, че двете страни искат война. Никой няма интерес от започването на война\", написа в \"Ню Йорк Таймс\" Барбара Славин, експертка за Иран към мозъчния тръст Atlantic Council.   В същото време размяната на остри реплики става на фона на крайно напрегната ситуация в Близкия изток: войната в Сирия допълнително изостри съществуващите конфликти в района. Израел разглежда милициите на Хизбула в Сирия като военен авангард на Иран. Много израелци споделят тревогите на премиера Бенямин Нетаняху от това, че Иран се доближава все повече до израелските граници.   Съюзници: Тръмп и саудитският престолонаследник Бин Салман   \"Израел се чувства реално застрашен и не може да си позволи никаква грешка\", посочва за ДВ историкът Даниел Мала от университета \"Лудвиг Максимилиан\" в Мюнхен.   Загрижено е и правителството на Саудитска Арабия. \"Отношенията между Иран и Саудитска Арабия са по-лоши от когато и да било. Външната политика на престолонаследника Мохамед бин Салман е насочена срещу Иран и фронтовете се втвърдяват\", изтъква в разговор за ДВ Себастиан Зонс, експерт за Саудитска Арабия в Германското дружество за външна политика.   Една война, три лагера   Една война само ще изостри напреженията в региона, смята публицистът и издател на електронен вестник Абдел Бари Атван. Според него, при евентуална война арабският свят може да се раздели на три лагера. В първия ще попаднат страните, които биха одобрили едно американско нападение срещу Иран - Саудитска Арабия, Обединените арабски емирства, Катар и Йордания. Тази група би се съгласила Израел да участва в съюза, макар отдавна да минава за общ враг на всички арабски държави. Във втория лагер ще се обединят онези държави, които отхвърлят както американски удар, така и общ съюз с Израел - Ирак, Алжир, Ливан, Сирия и палестинските автономни територии. В третата група ще попаднат неутралните държави като Мароко и Тунис, уточнява публицистът.   Стратегическият Ормузки проток, видян от космоса   В една евентуална война лесно биха се намесили и религиозни мотиви, опасява се Атван. Тук разделението би минавало по шиитско-сунитския фронт с водещи сили Иран и Саудитска Арабия. Трудно би било обаче да се спечелят за войната арабските граждани. \"Войната между Иран и Ирак през 1980-те години причини щети, съизмерими с тези в Европа по време на Втората световна война\", посочва още Атван. Стратегическият Ормузки проток   В случай на конфронтация със САЩ е много вероятно да бъде затворен Ормузкият проток - тесният пролив между Персийския и Оманския залив, през който минава един от най-важните търговски пътища, вкл. за износа на петрол от Саудитска Арабия. Това би се отразило пагубно на световната търговия с петрол. Но също и за Иран затварянето на протока не би било много желателно, защото и той няма да може да изнася петрол.   Преди всичко обаче САЩ биха разглеждали затварянето на Ормузкия проток като обявяване на война и съответно биха реагирали на това. Последиците от едно военно нападение, вкл. екологичните, обаче биха накарали САЩ сериозно да се замислят дали да прибегнат до подобна стъпка.   САЩ многократно превъзхождат Иран във военно отношение. Но пък, както много добре се видя през 2003 г. във войната в Ирак, проблемите започват, след като оръжията са замлъкнали.", "date": "2018.07.28", "title": "Ако между САЩ и Иран избухне война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384580-%D1%81%D0%B2%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%B8-%D0%B4%D1%8F%D0%BA%D0%BE%D0%BD%D0%B8-%D0%BF%D1%80%D0%BE%D1%85%D0%BE%D1%80,-%D0%BD%D0%B8%D0%BA%D0%B0%D0%BD%D0%BE%D1%80,-%D1%82%D0%B8%D0%BC%D0%BE%D0%BD-%D0%B8-%D0%BF%D0%B0%D1%80%D0%BC%D0%B5%D0%BD", "text": "    Тези св. апостоли от 70-те били избрани за дякони със  ,   и Николай, когато в обществото вярващи възникнало някакво недоволство от начина, по който тогава били раздавани всекидневните дажби в йерусалимската църква. Там било поверено да раздават помощи на нуждаещите се.      Освен това те деятелно се занимавали с проповядване на Словото Божие и почти всички умрели от мъченическа смърт. Ние разказваме за св. първомъченик Стефан (27 декември) и за св. дякон Филип (11 октомври). Дякон Николай не влиза в числото на светците.     Св. Прохор  придружавал известно време  . Сетне станал спътник на   и с него делил и трудове, и заточение в Патмос. Св. Прохор записвал  , които св. Йоан Богослов получил. По-късно той бил епископ в Никодимия. Загинал е мъченически, убит от езичниците.   Св. Никанор  бил убит от юдеите, когато след мъченическата смърт на архидякон Стефан започнало голямо гонение против Божията църква.   Св. Тимон  бил – както се предполага – епископ в един аравийски град. Той понесъл жестоки мъки и умрял разпнат на кръст.   Св. Пармен  изпълнявал вярно и усърдно повереното му служение. Завършил живота си тихо пред очите на апостолите. Някои обаче предполагат, че умрял мъченически.   ©   Синодално издателство, София, 1991 година ,  под редакцията на Партений, епископ Левкийски и архимандрит д-р Атанасий (Бончев).", "date": "2018.07.28", "title": "Свв. апостоли и дякони Прохор, Никанор, Тимон и Пармен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384581-28-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1330 г. - В Битката при Велбъжд цар Михаил III Шишман търпи поражение от сръбската войска. Начело на 300 каталани, Стефан Душан разгромява царската татарска гвардия, а Михаил Шишман умира три дни по-късно (31 юли 1330) от раните си и в плен.     1402 г. - В Битката при Ангора (дн. Анкара) Тимур разгромява завоевателя на Търново Баязид I и го взима в плен.   1402 г. - Започва Османско междуцарствие.   1540 г. - Томас Кромуел е обезглавен със заповед на крал Хенри VIII по обвинение в измяна; в същия ден кралят се венчава с петата си жена - Катрин Хауърд.   1609 г. - На Бермудските острови се установяват първите заселници от Англия.   1794 г. - Максимилиан Робеспиер, един от лидерите на Френската революция, е екзекутиран с гилотина в Париж.   1821 г. - Хосе де Сан Мартин декларира независимостта на Перу от Испания.   1868 г. - В САЩ влиза в сила 14-та поправка на Конституцията, която дава определение на американското гражданство.   1879 г. - Излиза първият брой на Държавен вестник.   1913 г. - Сключен е Букурещки мирен договор, с който приключва Междусъюзническата война от 1913 г.   1914 г. - Първата световна война: Австро-Унгария обявява война на Сърбия точно един месец след убийството на австро-унгарския престолонаследник Франц Фердинанд в Сараево, което е начало на войната.     1942 г. - Втората световна война: Съветският ръководител Сталин подписва известния Указ №227, съгласно който всяко отстъпление от позицията се наказва с разстрел.   1943 г. - Втората световна война: В рамките на Операция Гомора Британската авиация извършва масирана бомбардировка над Хамбург, по време на която загиват 42 000 цивилни граждани.   1945 г. - При сблъсък на американски бомбардировач B-25 в една от най-високите сгради на Ню Йорк - Емпайър Стейт Билдинг - загиват 14 души и са ранени 26 души.   1962 г. - На заседание на Германския футболен съюз на в Дортмунд е въведена Първа Бундеслига   1976 г. - Таншанското земетресение, което изравнява със земята град Таншан в Китайската народна република, взима 242 769 жертви и ранява 164 851 души, и става най-смъртоносното природно бедствие на 20 век.   1984 г. - Открити са Летни олимпийски игри в Лос Анджелис, САЩ   1986 г. - Михаил Горбачов обявява началото на изтеглянето на съветските войски от Афганистан.   1991 г. - Провежда се 39-то за Голямата награда на Германия и девети кръг от сезон 1991 във Формула 1.   2000 г. - Направени са значителни промени в 4-тото правителство на Македония.   2005 г. - Ирландската републиканска армия (ИРА) официално обявява пълно и окончателно прекратяване на въоръжените действия срещу британската власт в Северна Ирландия.   2012 г. - Проведено е състезанието по плуване на Летните олимпийски игри 2012 - 400 м съчетано за мъже.  ", "date": "2018.07.28", "title": "28 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/384573-%D1%82%D1%83%D1%80%D1%81%D0%BA%D0%B8-%D0%B1%D0%BE%D0%B3%D0%BE%D1%81%D0%BB%D0%BE%D0%B2-%D1%84%D0%B5%D1%82%D1%85%D1%83%D0%BB%D0%BB%D0%B0%D1%85-%D0%B3%D1%8E%D0%BB%D0%B5%D0%BD-%D0%B5-%D0%BC%D1%8A%D1%80%D1%82%D1%8A%D0%B2", "text": "В интервю във в. „Акит\"той казва, че обвиняваният за подстрекател на преврата през 2016 г. не е починал от естествена смърт, а е бил убит. И че е погребан е в еврейското гробище в Ню Джърси   Известен турски мюсюлмански богослов - професор Джеват Акшит, твърди, че проповедникът Фетхуллах Гюлен, обвинен за ръководител на осуетения опит за преврат преди 2 години, е починал в Америка, където е погребан.     В интервю във в. „Акит\" богословът твърди още, че Гюлен не е починал от естествена смърт, а е бил убит. И че е погребан е в еврейското гробище в Ню Джърси.   Турската страна знаела, че Гюлен е убит. Фактът бил регистриран в турските полицейски архиви, но американската страна го държала в тайна.   „Ако Гюлен не беше умрял, досега турската полиция щеше да успее да го върне в Турция. Но сега американците искат турските власти да освободят пастора (Андрю Брънсън, който след 21 месеца в затвор бе поставен под домашен арест) и тогава ще предадат трупа на Фетхуллах Гюлен\", казва проф. Акшит.   Богословът Акшит е известен с острите си нападки срещу Гюлен и неговото движение Хизмет. Той твърди, че много пъти е бил заплашват от неговите хора.   Неотдавна турски медии съобщиха, позовавайки се на близки до движението Хизмет източници, че Гюлен бил болен от рак.", "date": "2018.07.28", "title": "Турски богослов: Фетхуллах Гюлен е мъртъв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384574-%D0%B1%D1%81%D0%BF-%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B0%D0%B1%D1%81%D1%83%D1%80%D0%B4%D0%BD%D0%B8-%D0%B8%D0%B4%D0%B5%D0%B8-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "БСП представи наскоро своята \"Визия за България\". Някои идеи в нея са абсурдни, други - странни, трети - в пълно противоречие с предишни обещания на социалистите. Какво ни казва всичко това?           България да не влиза в еврозоната; да отмени плоския данък; стратегическите предприятия в забранителния списък за приватизация да не се отдават на концесия; в българските търговски вериги да има определен процент храни \"родно производство\"; държавните и общинските болници да не са търговски дружества; да се раздвижи капиталът в банките, държавата да участва дялово във финансирането на инфраструктурата към индустриалните зони; да се регионализира икономиката. Това са само част от предложенията на БСП, описани в документ, наречен \"Визия за България\", представен в края на миналата седмица.     На пръв поглед някои предложения изглеждат абсурдни, а други меко казано - странни. Трети пък са в пълно противоречие с първоначални ангажименти, поемани от левицата. Например идеята България да не влиза в еврозоната - въпреки че в БСП много добре знаят, че стъпката към еврото означава редица тестове за българската банкова система. Тестове, които биха осветили проблеми в нея, за които всички подозират, че се замитат от българските власти. Това на фона на скорошното обявяване на левицата срещу \"паралелната държава\" изглежда не просто като фарс, а събужда подозрения, че именно социалистите (заедно с ГЕРБ) правят всичко възможно омертата да не бъде разплетена.   Блянът \"Вишеград\"   Извън явните противоречия обаче \"визията\" на левицата се отличава с още нещо - става дума за многократно подчертавания афинитет на партийния лидер Корнелия Нинова към Вишеград. По време на представянето на визията тя даде за пример политиката на държавите от Вишеградската четворка. \"Някои ги обвиняват, че са популисти. Не, те са реалисти\", каза Нинова и съобщи, че е изпратила специалисти, за да видят какво от политиките на Вишеградските страни може да е добро за България. \"Взеха им законодателството и то много отива на България\", каза още Нинова и предложи темата да се обсъжда в следващите месеци.   Документът на БСП заедно с хрумването на Нинова левицата да заимства управленски идеи от Вишеград свидетелстват за следното: тенденцията за антиевропейски настроения в партията се засилва, а платформата, с която социалистите ще се явяват на избори в България (без значение какви) ще бъде популистка.   Схемата на новото позициониране на БСП се вижда ясно от антиджендърската реторика, преориентирането на партията наследник на БКП към \"християнските ценности\", антиевропейските виждания, както и методично лансирания нов образ на Корнелия Нинова, която често изглежда като опозиционната версия на Обединените патриоти.   Ето защо стратегията е ясна. БСП за пореден път, при пореден лидер демонстрира пълното си нежелание да се модернизира и да заприлича на съвременна лява, европейска партия. Нещо повече - този път социалистите са сигурни, че \"орбанизацията\" ще им донесе повече избиратели и повече национални позитиви, с които да разширят позициите си.   Два сценария   Популистките виждания и националистическите заемки вече са факт - изглежда, че социалистите \"надвиха\" в битките с ГЕРБ - както за Истанбулската конвенция, така и за наложеното в парламента решение България да не приема върнати обратно бежанци.   По-тревожното обаче е друго - самата партия на Борисов тества подобни нагласи сред своите избиратели чрез различни институти и консервативни кръжоци, които създаде постепенно през годините. И ако стратегията на Нинова да бъде левия Орбан бъде доказана като социологически успешна, със сигурност ГЕРБ няма да се посвени също да я използва, за да опита да запази властта си.   В тази територия, разбира се, играят и т.нар. патриоти. Що се отнася пък до електората на ДПС: отдавна е известно, че той не е политически, а брандово ориентиран.   Ето защо очертаващата се картина в България, предшестваща най-малко два вота догодина, е битка на популизмите. В тази ситуация ще бъде особено трудно да се чуят разумни, балансирани за развитието на държавата и управлението идеи.   Има, разбира се, и друг сценарий. И той изглежда така: антиевропейските виждания на БСП да тласнат вече разколебаните избиратели отново към Борисов, а ГЕРБ отново да се превърне в не особено желан, но \"по-приемлив\" избор, както се случи на предсрочните избори преди повече от година. С което на практика Нинова ще помогне за пореден път, съзнателно или не, на управляващите. Както се случи с доста нейни ходове през изминалия парламентарен сезон.   Проблемът е, че и при двата сценария реална алтернатива сред тези политически субекти няма. Тогава на избирателя няма да му остане нищо друго освен да търси по-малкото зло.", "date": "2018.07.28", "title": "БСП и няколко абсурдни идеи за бъдещето на България"}
{"url": "http://www.classa.bg/%D1%81%D0%B2%D1%8F%D1%82/item/384572-%D0%BE%D1%80%D0%B1%D0%B0%D0%BD-%D0%B8%D1%81%D0%BA%D0%B0-%D0%BD%D0%BE%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D0%BE%D0%BC%D0%B8%D1%81%D0%B8%D1%8F", "text": "Унгарският премиер Виктор Орбан смята, че е необходима нова Европейска комисия, която да води нова миграционна политика. Според него дните на сегашната комисия са преброени до края на мандата й следващия май, съобщава “Ройтерс”.     Пред унгарското радио Виктор Орбан отново разкритикува Европейската комисия, която, според него, не трябва да наказва страните от ЕС, които защитават границите от прииждащите мигранти.     “Нуждаем се от нова комисия, от нов подход”, каза Орбан. “След европейските избори ще имаме нужда от комисия, която да не наказва страни като Унгария, които защитават границите си”, добави той.   Ръководителят на унгарското правителство заяви, че Европейската комисия трябва да накаже държавите, които позволяват на милиони мигранти в Европа да нарушат правилата на ЕС.   Европейската комисия започна юридическа битка с Унгария по мигрантския въпрос, тъй като смята за незаконно новото унгарско законодателства, което криминализира подкрепата за търсещи убежище.   Унгария бе докладвана пред Съда на Европейския съюз поради “несъответствие” на новото законодателство с правото на общността.   Орбан смята, че решението на Европейската комисия няма стойност и мандатът й скоро ще приключи.", "date": "2018.07.28", "title": "Орбан иска нова Европейска комисия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384565-%D0%BD%D0%B5-%D0%B6%D0%B5%D0%BD%D0%B0,-%D0%B0-%D0%BE%D0%B3%D1%8A%D0%BD", "text": "Американската актриса Дженифър Анистън е, както изглежда, обичана от всички. В далечното минало, когато Джен почти бе решила да сложи край на актьорската си кариера заради неудачни роли, тя случайно попадна на кастинга на култовия сериал \"Приятели\".    Оттогава медиите не спират да говорят за красавицата, а в последно време за нея се заговори с още по-голяма сила на фона на надеждите, че тя отново ще се събере с бившия си мъж Брад Пит. Бившите възлюблени, очевидно, в момента поддържат само приятелски отношения.      През изминалите дни папараците уловиха 49-годишната актриса, докато тя си почива.      В момента Анистън е заета със снимките на комедията \"Загадъчно убийство\", които протичат в италианския град Портофино.      Но за всичко си има време и място. Актрисите също трябва от време на време да си почиват.      В почивките между работата на камерата Джен събира тен. Точно в този момент я уловиха и папараците.      Журналистите отбелязват, че 49-годишната актриса просто има прекрасна фигура.      Нейните почитатели веднага обсипаха звездата с прелестни коментари.      Актрисата не веднъж е казвала, че се поддържа във форма с редовен спорт и балансирана диета.      Също така, Джен едва успя да се разведе през зимата с Джъстин Теру, а в личния ѝ живот отново бушуват страсти.      Според източници, актрисата е ухажвана от двама мъже едновременно. Единият от тях е основателят на Google Сергей Брин.      Не жена, а направо огън!", "date": "2018.07.28", "title": "Не жена, а огън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384566-%D1%82%D1%8F-%D0%B5-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81%D0%B8", "text": "Феновете на английския Уест Хям имат поводи за двойна радост. Освен че бразилският халф Фелипе Андерсон се превърна в рекордната им покупка за всички времена - 45 милиона паунда, той доведе със себе си и... много сексапилна половинка.   25-годишната бразилка се казва Евелин Макри. Самата тя е спортна натура и описва себе си като \"пристрастена към спорта\". Също така красавицата впечатлява и с интелигентност, тъй като е завършила магистратура по специалност \"Международни отношения\".   Сексапилната Макри не пропуска да се хвали и с прекрасното тяло, което притежава в социалните мрежи:                                                ", "date": "2018.07.28", "title": "Тя е много секси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384567-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BC%D0%BE%D1%80-%D0%B2-%D0%BC%D0%BE%D1%81%D0%BA%D0%B2%D0%B0", "text": "Народният артист на СССР Йосиф Кобзон беше свързан с апаратура за изкуствено дишане, пишат руски медии. По-рано бе съобщено, че първият заместник-председател на Комитета по култура на Държавната Дума, певецът Йосиф Кобзон, е прехвърлен в интензивното отделение на отдела по неврохирургия в едно от лечебните заведения на столицата. Той е там от 20 юли.      Според наличната информация, той се намира в тежко, но стабилно състояние. Сериозните здравословни проблеми на Кобзон започнаха още прец 2001 г. През 2004 г. му откриха онкологично заболяване, след което той премина през няколко операции. Междувременно стана ясно, че преди няколко дни е бил хоспитализиран и друг известен руски певец - Иля Резник.", "date": "2018.07.28", "title": "Истински мор в Москва"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384568-%D0%BF%D0%BE%D1%80%D0%B5%D0%B4%D0%B5%D0%BD-%D0%B3%D0%BE%D0%BB%D1%8F%D0%BC-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BC%D0%B0%D1%80%D0%B0%D0%B4%D0%BE%D0%BD%D0%B0", "text": "Диего Марадона продължава със скандалите. След като се развихри на Световното първенство, сега великият аржентинец подкара и роднините си. Дон Диего нахули доста сериозно племенника си в телевизионно предаване. Самият Марадона поиска включване в ефир, за да му отговори.    Повод за това стана коментар на племенника – Мачука, по повод решението на Марадона, което е взел да предложи брак на 29-годишната си приятелка Росио Олива.     В ефир бившият футболист защити годежа си и засипа с обиди племенника си.   \"Гледам този страхливец №1, който е мой племенник. Забавлявам се как правите това шоу с фалшиви неща, с него. Той е човек, чиято майка не го вижда и който не ме е виждал от дълго време.    Той счупи доста от моите коли. Дори открадна пари от мен. Той е най-големият страхливец на света, защото се крие\", избухна Марадона.   \"Защо изобщо говориш за мен, ако майка ти не го иска? Женя се, когато реша. Когато се женя, ще поискам ръката на Росио. Ще питам нея, а не теб.\"", "date": "2018.07.28", "title": "Пореден голям скандал с Марадона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384569-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%8E%D0%BB%D0%B8", "text": "ОВЕН ( 21 март - 20 април ) Днес, е по-добре да изоставите важните дела и да отидете сред природата. Почивката, ще ви помогне да укрепите здравето си и ще ви зареди с оптимизъм. Не трябва да преживявате за минали любовни чувства. Още повече, ако на хоризонта, вече се е появил симпатичен непознат. Поне му се усмихнете в замяна. ТЕЛЕЦ ( 21 април - 21 май )  Днес обстоятелствата, ще ви предпазят от агресия, но с контролът върху ситуациите, ще трябва да се справите сами. Може да чуете неприятни слухове зад гърба си, за които и преди сте се досещали. Не си струва да посвещавате, дори близки приятели в нюансите на вашата любовна история. За да избегнете здравословни проблеми, трябва да изключите от менюто си, мазнини и въглехидрати. БЛИЗНАЦИ ( 22 май - 21 Юни ) Трябва да бъдете тактични и усърдни, така че, да не ви се изплъзне нищо. Положението с парите, ще е напрегнато и може да влезете в дълг. Не се притеснявайте, ще върнете всичко от заплатата си. В романтичните си отношенията, трябва да поддържате баланс. В противен случай, дори малка кавга ще доведе до раздяла.   РАК ( 22 юни - 23 юли ) Анализирайте всички минали грешки в мислите си, за да не ги направите отново. Това може да се случи не само в личната сфера, но и в работата. Възможно е бизнес пътуване в чужбина, доходоносен договор и бизнес контакти. Всичко това ще ви помогне, да укрепите авторитета си и да станете по-целенасочени. За финансови инвестиции, денят не е добър. ЛЪВ ( 24 юли - 23 август ) Отношенията с новия ви избраник, може да влязат в задънена улица. При това, няма да знаете дори какво да си кажете един на друг. Възможна е раздяла, но без паника. Понякога принудителната пауза, помага да се съхрани връзката. Затова пък във финансовата сфера, трябва се активизирате до там, че да си върнете всичко, което безсмислено сте изхарчили. ДЕВА ( 24-ти август - 23 септември ) Бъдете активни и подвижни, през целия ден. Ако имате проблеми с физическото или емоционалното състояние, не разчитайте на успех, финансова печалба и признание. Говорете по-малко и работете повече – златно правило за вас, особено ако се стремите да реализирате плана си, за кратко време. ВЕЗНИ( 24 септември - 23 октомври) Трябва да останете оптимисти, дори ако работната среда ви дразни и възмущава. Търсете алтернатива на всичко, което не върви по начина, по който искате. В любовта, не досаждайте с откровения на избраника си. Може би, е добре да забравите за миналото и да живеете в настоящето? Денят е добър, за подписване на дългосрочни договори.   СКОРПИОН ( 24 октомври - 22 Ноември ) Препоръчително е, да се съсредоточите върху това, което не работи. Ако въпросът касае финансите, тогава е по-добре да направите пауза и да изчакате. Проблемите ще се решат от само себе си, така че не трябва да се притеснявате. В новите контакти, е необходимо да спазвате дистанция, така че никой да не ви обвини в прекомерно любопитство.   СТРЕЛЕЦ ( 23 Ноември - 21 Декември ) Трябва да използвате своите нереализирани идеи, в областта на творчеството. Всички технически задачи, оставете настрана, няма да ви донесат печалба. Добър ден за справяне с лошите навици, включително негативни качества. В любовта може да имате проблеми въз основа на това, че сте прекалено фокусирани върху чувствата си. КОЗИРОГ (22 Декември - 20 януари ) Препоръчва се, да прекарате този ден в самота, някъде сред природата или на плажа. Колкото по-енергични сте физически, толкова по-бързо ще се освободите от мрачните мисли. Внимавайте при пътуване с кола и воден транспорт. Може да попаднете в авария или да получите травми и нараняване. Вечерта ще ви подари романтична среща.  ВОДОЛЕЙ ( 21 януари -  19  февруари ) Не трябва да се месите в личния живот на другите, особено като давате непоискани съвети. Нека другите, сами се справят с проблемите, а вие по-добре се заемете със собствената си съдба. Колко дълго може да се скитате по света в търсене на идеалния партньор? Погледнете по-отблизо вашето обкръжение. В работата, от груби грешки, ще ви предпази по-опитен колега.   РИБИ ( 20 февруари - 20 март ) Препоръчително е, да вземете като основа в работата си минали проекти и задачи. Нека те да ви служат като пример, тогава пропуските ще бъдат много по-малко. Денят е добър, за работа с документи, сключване на договори и споразумения. В семейството, са възможни конфликти на финансова основа. По-добре е, да се съгласявате с всичко, отколкото да спорите.", "date": "2018.07.28", "title": "Дневен хороскоп 28 юли"}
{"url": "http://www.classa.bg/%D1%81%D0%B2%D1%8F%D1%82/item/384570-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B8%D1%82%D0%B5-%D1%81%D0%BD%D0%B5%D0%B6%D0%B8%D0%BD%D0%BA%D0%B8-%D0%BE%D1%82%D0%B2%D1%80%D1%8A%D1%89%D0%B0%D1%82-%D0%BD%D0%B0-%D1%83%D0%B4%D0%B0%D1%80%D0%B0", "text": "След като в края на миналата седмица режисьорът на \"Пазителите на галактиката\" Джеймс Гън беше уволнен заради туитове с черен и груб хумор, сега поредната цел на онлайн атаки заради стари шеги е актрисата и комик Сара Силвърман. А обвиненията срещу нея са в... педофилия.   Всичко започва от туит, писан на 7 юли 2009 г., който по нейни думи е само и единствено шега, макар и да спада в графата черен хумор.    Самият туит гласи: \"Хей, приема ли се за сексуално насилие, ако детето направи първата крачка? Ще ми трябва бърз отговор.\"   Hey, is it considered molestation if the child makes the first move? I'm gonna need a quick answer on this.   В сряда консервативното издание \"Townhall\" публикува история за този туит със заглавие \"Гласът на \"Дисни\", актриса и комик Сара Силвърман също се е шегувала с педофилия\".     Или как комици биват обвинявани в педофилия и тормоз заради стари туитове   В статията е отбелязано, че потребител от Twitter се конфронтира със Силвърман относно публикацията от 2009 г.: \"Вероятно това трябва да е забавно? Защото не е.\"   Отговорът на Силвърман е директен: \"Това е ок, кукло. Комедията е субективна. Мислех, че това е смешно/тъп туит, когато го публикувах преди 8 години\".   that's ok doll. Comedy is subjective. I thought it was a funny/dumb tweet 8 years ago when I posted it   Сега историята обаче се раздува. Това принуди Силвърман да публикува официална позиция по темата на профила си в Twitter. \"Някои доста странни хора казват, че съм педофил заради шега от едно време не толкова отдавна, когато мрачните и абсурдни шеги, казани от комици, се приемаха за това, което са - шеги - а не тайна заплаха за хората, които неискрено се възмущават (докато проглушават страната с възмущението си през компютъра).\"   Силвърман е поредната фигура от шоубизнеса, срещу която в различни консервативни сайтове и списания се вадят стари шеги, туитове отпреди години и т.н.   По-рано тази седмица продуцентът Дан Хармън се извини за видео през 2009 г., в което той симулира секс с кукла. \"През 2009 г. направих пилотен епизод на сериал, който се опитваше да пародира поредицата \"Декстър\", и с това само успях да засегна някои хора. Бързо осъзнах, че съдържанието е прекалено безвкусно и веднага свалих видеото. Никой никога не би трябвало да вижда това, което сте видели, и за това искрено се извинявам\", казва той в свое официална позиция.   Скечът, създадена за онлайн платформата на Хармън, наречена \"Канал 101\", се появява след това и във 4chan със заглавие \"Педофилът Дан Хармън е разкрит\".   \"Ако те вземат скалпа на някого заради расистки вицове и шеги, ние можем да вземем техните скалпове заради шеги за педофилия\", коментира един от потребителите във 4chan.   Това изказване, както и цялата вълна по темата са препратки към уволнението на актрисата Розан Бар от сериала й по ABC. Тя беше уволнена заради коментар в Twitter срещу съветничка на бившия президент на САЩ Барак Обама, възприет като расистки. Тогава социалните мрежи избухнаха, тъй като Бар беше написала за Валъри Джарет: \"Мюсюлманските братя и Планетата на маймуните си родиха бебе = вдж\".   Часове след това дойде и новината, че сериалът \"Розан\", където актрисата играе главната роля, е спрян от телевизията в опит да се отговори на социалния натиск.   Гневни реакции срещу комици винаги е имало, особено срещу тези, които проявяват малко по-тежко и мрачно чувство за хумор. Комици като Рики Джървейс, Джими Кар и Джим Джефрис редовно коментират в стендъп шоутата си моменти с гневни писма от засегнати хора, в които понякога дори има и директни (а понякога и доста абсурдни) заплахи.   Концепцията да се изкарват стари шеги, които да бъдат изваждани от всякакъв контекст, обаче е сравнително нова. И макар доскоро това да беше тактика, приписвана по-скоро на крайно либерални групи и активисти, все повече се вижда и десният им отговор - набелязване на прогресивни лица от Холивуд и извършване на подобни кампании срещу тях. Именно такъв беше случаят с режисьора Джеймс Гън, чийто стари (и откровено казано безвкусни) шеги за изнасилвания и педофилия.   Една от тези стари шеги гласи: \"Най-хубавото нещо на това да те изнасилят е моментът, в който всичко свърши, и си кажеш \"Ех, колко е готино да не те изнасилват\".\"   И двете теми се избягват изключително много от \"Дисни\" - компанията, държаща правата върху \"Пазителите на галактиката\", тъй като тя се представя като ориентирана към семейството и изцяло избягва показването на насилие или груб език. А свързването с подобни нападки в сексуален тормоз и педофилия, били те и само заради шеги, не помогнаха.   Самият Гън тогава се дистанцира от тези си туитове, коментирайки, че става въпрос за нещо от миналото, когато се е опитвал да бъде по-провокативен.   Резултатът все пак беше същия - уволнението на Гън от проекта \"Пазителите на галактиката\".   Всичко това говори за своеобразен ответен удар и възход на консервативните \"снежинки\" - определение, с което по-консервативните кръгове осмиват либералните активисти за социална справедливост. И очевидно тази борба на \"снежинките\" в Twitter - леви и десни - едва сега започва.", "date": "2018.07.28", "title": "Консервативните \"снежинки\" отвръщат на удара"}
{"url": "http://www.classa.bg/%D1%81%D0%B2%D1%8F%D1%82/item/384571-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D1%86%D0%B5%D0%BB%D1%83%D0%B2%D0%BA%D0%B0-%D0%BA%D0%B0%D0%BA-%D1%8E%D0%BD%D0%BA%D0%B5%D1%80-%D0%BE%D0%BC%D0%B0%D1%8F-%D1%82%D1%80%D1%8A%D0%BC%D0%BF", "text": "Някакво лично привличане към колегата му ветеран в умело сключване на сделки и светкавичното усещане, че Доналд Тръмп е готов да се пазари, помогнаха на Жан-Клод Юнкер да постигне изненадващо споразумение за предотвратяване на трансатлантическа търговска война, засега.   Такава е гледната точка на служители на Европейската комисия, запознати със срещата на ръководителя на изпълнителната власт на ЕС в Белия дом в сряда, след която президентът на САЩ обяви, че между двете страни се е възцарила „любов“ и оттегли заплахата да наложи нови мита върху автомобилите от ЕС, което би предизвикало ответни мерки в Европа.     „Очевидно председателят Юнкер и президентът Тръмп много си допадат. Това помага“, каза представител от ЕС, присъствал там. „Човешкото измерение е от решаващо значение.“   Юнкер критикува Тръмп, особено на срещата на върха на Г-7 миналия месец, но влезе в Белия дом, излъчвайки очарование. Тръмп пусна в Туитър снимка на Юнкер, който го дарява с целувка, негова запазена марка. Той му даде и снимка на гроба в родния му Люксембург на един от героите на Тръмп – преливащият от енергия генерал от Първата световна война Джордж Патън, с бележка, напомняща на „скъпия Доналд“ за общата история.   „Юнкер беше твърд с Тръмп в миналото, а Тръмп уважава това“, каза друг представител на ЕС при завръщането си в Брюксел в четвъртък. „Още от началото се усещаше, че Тръмп е заинтересуван от сключването на сделка“.   Тази сделка преследваше две цели: да укроти Тръмп като размаха заплахата на Европа да ограничи достъпа до най-големия световен пазар; да представи преобладаващо стари и на практика не костващи нищо предложения на ЕС като нещо, което Тръмп може да пласира пред избирателите преди изборите през ноември – нови преговори за намаляване на митата на ЕС за промишлени стоки от САЩ, пазар за газа и соевото зърно от САЩ и потенциална подкрепа на ЕС в търговските кавги с Китай.   Делегацията на ЕС, която нямаше особени очаквания, призна с известна изненада колко добре е минало всичко, изказвайки предположение, че Тръмп, който у дома е на прицел по редица въпроси, видя изгода в това да представи пред хората сделка с ЕС вместо по-голяма търговска война. Самият Юнкер каза за информационния сайт „Политико“: „разбираме се изненадващо добре“ и добави, че Тръмп е приел добре критиката в миналото: „Той не обича онези, които увъртат нещата“.   „Старата лисица“   Двамата имат твърде различен произход. 63-годишният Юнкер е бил в политиката през целия си живот, повечето време се е занимавал със задкулисни пазарлъци в EС като министър на финансите и министър-председател на Люксембург; Тръмп, магнатът на недвижимите имоти и звезда от реалити предавания по телевизията, не беше заемал никаква длъжност преди удивителната си изборна победа през 2016 г.   Все пак, и двамата обичат по различен начин да се показват като умели в преговорите, а Юнкер ще се наслаждава на хвалбите, с които го отрупаха – особено отдъхналите си германски износители, – за онова, което екипът му признава,че може да е само примирие, докато Тръмп се ангажира с преговори преди всяко действие. „Юнкер знае как да укроти Тръмп“, написа левият в. „Стандарт“ във Виена, описвайки сделката като „шедьовър“.   „Старата лисица показа, че дори и от най-трудната политическа ситуация може да се намери дипломатически изход“. Ситуацията е напълно различна от тази преди две седмици, когато някои германци се осъмниха дали е в състояние да си върши работата, след като той залитна заради ишиас, както заяви, не заради алкохол, по време на срещата на върха на НАТО, където Тръмп нападаше наред европейските си съюзници.   „В подготовката им беше вложена много всеотдайност“, каза дипломат от държава членка в Брюксел за това как Еврокомисията, в една от най-мащабните си задачи, предприети от изпълнителната власт на ЕС от името на правителствата на отделните държави членки, е подготвила плана си относно Тръмп.   С думите си, че ЕС ще внася повече газ от САЩ, Юнкер успя да изненада президента, казаха двама представители на ЕС. Той му каза, че забавянето на продажбите отчасти се дължи на бюрокрацията на САЩ при издаване на разрешителни за износ. Във всеки случай, това е част от дългосрочен план на ЕС за разнообразяване от руския газ и не може да стане бързо, тъй като все още предстои изграждането на специални терминали.   Като каза, че вносът на соево зърно също ще се увеличи, Юнкер всъщност посочваше пазарните условия, тъй като китайските ограничения понижиха цената на американската соя, и я направиха привлекателна за европейски фермери, които я използват за фураж.   Освен морков обаче, Юнкер размаха и голяма пръчка: „Мисля, че те прецениха какво би означавало да отпушат търговски кошмар от над 50 милиарда евро“, каза трети чиновник от ЕС в опит да обясни как Юнкер успя там, където други, особено в Азия, се провалиха. „Те не могат да знаят как би свършило това“.", "date": "2018.07.28", "title": "Всичко започна с целувка: как Юнкер омая Тръмп"}
