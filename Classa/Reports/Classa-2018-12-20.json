{"url": "http://www.classa.bg/%D1%81%D0%B2%D1%8F%D1%82/item/390703-%D0%BA%D0%B0%D0%BA-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D1%81%D1%81%D1%81%D1%80-%D0%BF%D0%BE%D0%B4-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D1%81%D0%B0%D1%89", "text": "  Вашингтон притиска Горбачов да даде съгласието си за унищожаването на съветските ракети “Ока” (по класификациите на НАТО SS-23 Spider) и в крайна сметка постига своята цел. Русия успява да запълни дупката в сигурността едва след две десетилетия с разработването на “Искандер”. Наскоро се навършиха 30 години от подписването на първия Договор за разоръжаване между Съветския съюз и САЩ, който премахва опасността от ядрен Холокост, разразила се над цялата планета в продължение на десетилетия. Основният договор от декември 1987 г. предвижда унищожаването на всички съветски и американски ядрени ракети с малък и среден обсег (500 до 5500 км).         Макар да е световно постижение в безпрецедентни мащаби, за СССР то оставя горчив послевкус… Не само защото Москва е трябвало да унищожи 2,5 пъти повече ракети и 3 пъти повече бойни глави, отколкото Вашингтон, както   изследовател от Фонд “Карнеги”. Съветите освен това трябва да се откажат и от ракетите си от най-висок клас, макар те да не са засегнати от изискванията в договора, тъй като не могат да достигнат повече от 400 километра. И това са “Ока” – съветските тактически балистични ракети, в които са вложени уменията на най-добрите руски инженери и ракетни конструктори.   Като гръм от ясно небе   По онова време това е най-модерното оръжие, което в началото на 1980-те сменя остарелите съветски ракети тип “Скъд”. “Ока” и усъвършенстваната версия “Ока-У”, която я следва същата съдба, са с увеличена точност и успяват да поразяват движещи се цели. Освен това “Ока” реагират бързо – за изстрелването им са необходими едва 5 минути. Ракетите са трудни, почти невъзможни за прихващане, докато самите те могат да преминат през всякакви противоракетни системи. Те нямат аналог за времето си.         “Ока” беше върха на нашата креативност и триумф в школата на ракетните производители, който се проявява в най-тясно сътрудничество с научния елит на страната ни”, пише в мемоарите си главният конструктор на ракетата Сергей Непобедими. Според него новините, че “Ока” е включена в клаузите на Договора за  РСМО идва “като гръм от декемврийското небе”. “В мемоарите си си припомних какво си помислих, когато разбрах за това. Първо, помислих си, че е невъзможно, защото просто няма как да се случи: може би е печатна грешка или необяснимо объркване”, пише Непобедими.   “Фурор в съветската армия”   Същевременно Москва се отказва от “Ока” не през декември, а през април 1987 г. В книгата си “Съветска външна политика относно Източна Германия” Ахилеас Мегас отбелязва, че това се случва по време на посещението на държавния секретар на САЩ Джордж Шулц в Москва. След това външният министър на СССР Едуард Шеварнадзе се съгласява да ликвидира всички съветски SS-23. По думите на друг учен – Стивън Дж. Залога, военното ръководство реагира бурно на решението на администрацията на Горбачов “да се подчини на американската воля”: “Това предизвика вълна от протести в съветската армия и водещите руски военни промишлени предприятия”. Началникът на съветския Генщаб заплашва да подаде оставка заради случая с “Ока”.  Непобедими нарича хода на Горбачов “престъпление, акт на държавна измама”. Въпреки това до 1989 г. всички подобни бойни ракети (повече от 200 на брой) са унищожени заедно със 106-те ракетни установки. Ракетите “Ока”, които СССР дава на държавите от Източния блок, “постепенно са унищожени под натиска на САЩ, като България последна се съгласява да демилитаризира ракетите си през декември 2011 г.”, пише в книгата “Балистични ракети “Скъд” и пускови установки 1955-2005″ Залога. Няма защита от  Spider Но защо САЩ толкова се плашат от ракетите и толкова силно настояват за унищожението им? Американските военни експерти от Kорпорация RAND през 1987 г.  , че с ракети “Ока” СССР би могъл да осъществи ефективна неядрена атака по базите на НАТО, започвайки конвенционална война “при благоприятни условия”. Особено подчертан тук е основният проблем – “липсата на защита срещу такава заплаха”.         Но как е могло съветското ръководство да реши да се откаже от такова перфектно оръжие? Според Владимир Дворкин, експерт по ракетите от “Карнеги”, ако Вашингтон е искал да подпише споразумението, при условие, че Съветският съюз унищожи и ракетите “Ока”, то Горбачов и неговото обкръжение не са имали голям избор. Кремъл е бил заинтересован от премахването на ракетите “Першинг-2”, разположени от американците в Европа през 1983 година. Тези ракети са били способни за няколко минути да стигнат до европейската част на Русия – време крайно недостатъчно за реакция от страна на СССР.   “Искандер” вместо “Ока”   Същевременно Горбачов по-късно обяснява историята с “Ока” по различен начин, твърди Непобедими. Ако Кремъл е държал на “Ока”, тогава американците са щели да започнат да модернизират своите подобни ракети. Ракетният конструктор се подиграва с този аргумент, посочвайки, че “огромният арсенал от готови за употреба бойни ракети” не може да се сравни с нечие потенциално решение. В споразумението не са споменати никакви американски ракети. И така към края на 1980-те години старите ракети в СССР вече са извън експлоатационните си срокове, а новите са унищожени. Въпреки това Непобедими не се отказва и започва нов проект – стартира разработката на днес познатите ни “Искандер” и “Искандер-М”. Поради икономическия и политически хаос в Русия през 1990-те години разработката и изпитанията на ракетните установки продължават чак до 2006 г., а първите ракети са приети в армията едва през 2011 година. Според експертите добрата страна на този дълъг процес е, че ракетите “Искандер” в много отношения се оказват далеч по-напреднали от предшествениците си “Ока”.", "date": "2018.12.20", "title": "Как Горбачов доброволно унищожава най-добрите ракети на СССР под натиска на САЩ"}
{"url": "http://www.classa.bg/%D1%81%D0%B2%D1%8F%D1%82/item/390698-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BB%D0%BE%D0%B2-%D0%B7%D0%B0-%D0%B2%D0%B8%D1%81%D0%BE%D0%BA%D0%BE%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8%D1%82%D0%B5-%D0%BA%D0%B0%D0%B4%D1%80%D0%B8", "text": "Британското правителство представи най-голямата реформа на имиграционната си политика от десетилетия, като прекрати специалното отношение към гражданите на страни от ЕС, предаде Ройтерс, цитирана от БТА. На компаниите ще им бъде дадено време да се адаптират към плановете си за периода след Брекзита. В дългоочакван програмен документ за това как Великобритания възнамерява да подхожда към миграцията, след като излезе от ЕС, правителството посочва, че системата ще дава предимство на висококвалифицираните кадри и ще има еднакво отношение към гражданите на страните от ЕС и страните извън блока.     Притесненията за дългосрочните социални и икономически последици от имиграцията бяха движеща сила при референдума за излизането на страната от ЕС през 2016 година, но обещанията на премиера Тереза Мей да сложи край на свободното движение на граждани от Евросъюза предизвикаха притеснения у някои ръководители на компании дали ще могат да наемат нужния им персонал. В документа не е посочена точна цифра за годишната нетна миграция, но се отбелязва, че броят ще бъде намален до \"устойчиви равнища,\" както е посочено в манифеста на Консервативната партия. Обещанието в предизборната кампания от 2017 година бе мигрантите да бъдат сведени до под 100 000 годишно. Квалифицираните работници, които ще идват във Великобритания според новата система ще трябва да бъдат финансирани от компании и ще имат минимален праг на заплащане, чието равнище ще бъде определено след консултации с бизнеса през идната година. Няма да има ограничение за броя на квалифицираните работници.Ще има преходна схема за временно заетите работници, която ще позволява на граждани на страни от ЕС и на работници с различно равнище на квалификация от нискорискови държави да пристигат във Великобритания без предложение за работа за до 12 месеца наведнъж. Министърът на вътрешните работи Саджид Джавид посочи, че това са най-значимите промени в имиграционната система от над 40 години и работодателите ще имат нужда от време да се приспособят. Той отбеляза, че схемата за временно наетите работници ще гарантира на компаниите, че ще имат служителите, от които се нуждаят и ще могат плавно да преминат към новата имиграционна система.Временната миграционна схема ще бъда доста ограничаваща, като служителите няма да имат право на уседналост, да водят семействата си или достъп до определени държавни фондове. Схемата ще бъде преразгледана до 2025 година и може да бъде закрита, ако икономическите условия го позволяват. Работниците по тази схема трябва да напуснат Великобритания за 12 месеца за т. нар. охлаждащ период преди отново да кандидатстват да се върнат с друга виза за временна работа, се посочва в документа. Правителството, което ще представи проектозакона в парламента утре, отбелязва, че планира да ускори обработката на работни визи и да намали товара за компаниите, поддържащи работници. Гражданите на страни от ЕС няма да имат нужда от виза за туристически посещения във Великобритания до шест месеца, се отбелязва в документа. Ирландските граждани ще могат да продължат да пътуват и работят свободно във Великобритания. Новата система ще бъде постепенно въведена след преходния период след Брекзита. Няма да има ограничение за броя на чуждестранните студенти в страната. Те ще могат да останат във Великобритания за определен период, след като са приключили образованието си, за да си намерят работа - шест месеца за студенти в бакалавърски и магистърски програми и година за докторанти. Гражданите на ЕС, които вече са във Великобритания, ще трябва да кандидатстват за статут на уседналост, трябва да са живели във Великобритания пет години, за да имат право да кандидатстват. Чужденците, които пристигнат преди края на преходния период до края на декември 2020 година, но не са били във Великобритания в продължение на пет години, могат да кандидатстват за статут преди получаване на статут на уседналост, така че да могат да останат, докато натрупат пет години.", "date": "2018.12.20", "title": "Великобритания тръгва на лов за висококвалифицираните кадри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390699-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80-%D0%B3%D0%BE-%D1%83%D0%BB%D0%B8%D1%87%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B0-%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F", "text": "Маргрете Вестагер, еврокомисарят по конкуренцията обясни, че Европейската комисия е настоявала за преструктуриране на холдинга „Булгарски енергиен холдинг“ и дъщерните му „Булгаргаз“ и „Булгартрансгаз“.  Еврокомисарят по конкуренцията препоръча бизнесът на двете дъщерни компании на холдинга да бъде разделен.  „Разнообразието на източниците на енергийни доставки носи сигурност. Това се отнася за всяка страна-членка. За нас беше важно да се промени структурата на енергийния холдинг, за да не се повтаря незаконната дейност”, посочи Маргрете Вестагер, европейски комисар по конкуренцията.    Това е можело да стане чрез изваждането от шапката му на доставчика на газ и оператора на газовата мрежа, за да не могат да съгласуват действията си и да вредят на пазара.  Как обаче ще се извърши преструктурирането е било оставено на българското правителство, което е можело да избира между различни опции, стана ясно от думите на Вестагер. Те реално опровергават премиера Бойко Борисов, че условието на ЕК да прекрати наказателната процедура и да не наложи обявената преди глоба от 77 млн. евро било да се приватизира газовият оператор „Булгартрансгаз“.  По-рано във вторник Борисов обяви във Виена, че подобно съгласие би било национално предателство и медиите щели да излязат със заглавия „Борисов даде тръбите на България“, а в мрежата щели да влязат руски и турски фирми.  От думите на Вестагер пред журналисти обаче излиза, че Брюксел не е поставял такива изрични условия  „За нас беше важно действията на „Българския енергиен холдинг“ (БЕХ) да не се повтарят, защото бяха незаконни“, обясни тя мотивите за взетото преди ден решение трите български дружества да бъдат глобени със 77 млн. евро заради отказан достъп до газопреносната мрежа и газовото хранилище в Чирен на външни фирми.  За нас разнообразяването на източниците на енергийните доставки носи сигурност.  Според нас беше важно да се промени структурата (на БЕХ), за да не се повтаря незаконната дейност.  Продавачът решава на кого иска да продаде, това не е наше решение, поясни тя по повод възможността дейностите в БЕХ да бъдат разделени и частично приватизирани. „Може да кажете, че по причини, свързани със сигурността, не желаете даден купувач. Например, ако се раздели компанията на две, сами решавате (на кого да продадете). Сещам се за няколко случая, в които купувач бе отхвърлян заради националната сигурност“, посочи Вестагер, цитирана от БТА във вторник.  Дейностите за доставката и преноса на газ можеше да се разделят наистина, да нямат една „шапка“, посочи тя.  „Дали това щеше да се направи на основата на обществен или частен бизнес, или смесено – не е важното. Истинското структурно разделение бе важно, за да се избегнат съгласуваните действия, които възпрепятстват конкуренцията. Това обсъждахме с българските власти“, поясни еврокомисарят.  Тя посочи още, че „винаги се радваме да намерим решение чрез споразумение, ако то отчита нашите тревоги“. „Очаквах критики, че са ни били необходими три години в опит да постигнем решение със споразумение. Целта е отварянето на пазара, осигуряването на съревнование, гражданите да се възползват от това. Притесненията ни бяха, че незаконното поведение може да се повтори“, поясни еврокомисарят. ЕК опроверга твърдението на премиера Борисов, че Европа е искала приватизация на „Булгартрансгаз“, заяви лидерът на БСП Корнелия Нинова в парламента в декларация от името на парламентарната си група.  „Уважаеми български граждани, както вече знаете, ЕК наложи глоба на БЕХ за 77 млн. евро – приблизително 150 млн. лв. За ваша информация БЕХ е държавно дружество, неговото управление се осъществява от екип, излъчен, назначен от правителството. Наложената глоба е за злоупотреби с господстващо положение“, каза Нинова.  И продължи:  „Реакциите не закъсняха. Премиерът Борисов, цитирам: „Нашето усещане за собствеността на газопреносната мрежа е, че ако не е собственост на българските граждани и българската държава, би било предателство“. И нашето усещане е такова г-н премиер, и затова БСП подкрепихме решение да не се приватизира „Бургартрансгаз“. По думите на премиера ЕК е изискала от него „Булгартрансгаз“ да бъде приватизирано. Вчера попитахме ЕК вярно ли е, че са си позволили да поставят условия на България – или приватизирате, или ви глобяване. Отговорът дойде светкавично в рамките на деня“. Нинова подчерта, че представител на ЕК е опровергал твърдението на българския премиер.  Според Нинова да критикуваш ЕС е нормално, но да набеждаващ ЕК в нещо, което не е искала, за да си спасиш собствената кожа, е антиевропейско.  „Какви са изводите от тази ситуация. БЕХ е извършил незаконни действия. Еврокомисията е реагирала, българското правителство – не. В резултат на това, на България се налага глоба от близо 150 млн. лв. За да оправдае бездействието, некадърността, нарушаването на европейските и българските закони на правителството си, премиерът на държавата Бойко Борисов си позволи да излъже, че му е поставено условие за приватизация. Както е видно от изявлението на европейския комисар такова условие не е имало. Резултатите от това положение за България и Бойко Борисов – ГЕРБ и тяхното правителство вкараха България в европейски скандал.  Ще носите отговорност за това за този скандал, в който вкарвате България на терена на ЕС“, обърна внимание лидерът на БСП. „България ще трябва да плати тези 150 млн. лв. Ето тук дойде втората лъжа от г-н премиера, който каза, че няма да я плащат българските граждани, а БЕХ. Добре, но БЕХ откъде ще вземе тези пари – от кредити, които ще трябва да се връщат, или от собствени приходи. Тези приходи от какво са, уважаеми колеги?“, попита още Нинова.  По думите ѝ правителството не е защитник на националния интерес, а хора некомпетентни да управляват енергетиката и страната. БСП спекулира, че българите ще плащат глобата на БЕХ – няма как 77 млн. евро да влизат в крайните цени, отговори й обаче народният представител от ПГ на ГЕРБ и председател на Енергийната комисия Делян Добрев.  „Народното събрание задължихме Министерски съвет да обжалва едно евентуално негативно решение на ЕК на налагането на глоба. Освен това спекулирате с това, че едва ли не, глобата като се плати от трите дружества, това ще излезе от джоба на българските данъкоплатци. Изобщо не е вярно, защото глоби, каквито и да са те, не са ценообразуващ елемент във формулата на КЕВР“, каза Добрев.  По думите му, когато КЕВР определя цените, няма никакво значение дали някой е платил глоба или не и добави, че разсъждението от страна на БСП е елементарно.  „Ако искате излезте от трибуната да ме репликирате, питате откъде ще дойдат парите – ще дойдат от неразпределени печалби на дружествата, от приходи от транзит, от износ на електроенергия и от много други места, но не и през цената на тока и газа и която и да е друга цена, която плащат потребителите“, допълни Добрев.  „Знаете ли, уважаеми управляващи, за колко пари е осъдена България по време на вашето управление и колко сме платили, платил е всеки българин. Тези глоби за нарушения, за незаконни действия на правителството ги плащаме всички. Ние поискахме официална справка от Министерство на финансите. Български граждани са осъдили представители на правителството за нарушаване на техните права за 15 563 961 лв.“, каза Нинова.  По думите ѝ тези пари са платени и ще бъдат платени сега тези 150 млн. лв.  „Кога, уважаеми г-н премиер, ще започнете да изпълнявате законите на България?“, попита Нинова.  Тя заяви, че БСП са задали въпрос колко искове е завел министър Горанов за вреди на държавата от страна на служители, а отговорът на Министерство на финансите е бил, че няма такива. По думите ѝ докато поне един не си плати от джоба своята некомпетентност, това ще продължава.  „Рано или късно всеки такъв държавен служител ще носи такава отговорност“, каза още лидерът на БСП.  ", "date": "2018.12.20", "title": "Еврокомисар уличи Бойко Борисов  лъжа и манипулация"}
{"url": "http://www.classa.bg/%D1%81%D0%B2%D1%8F%D1%82/item/390700-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%81%D0%BF%D0%B0%D0%B4-%D0%B2-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Цената на фючърсовите опции за петрол „Брент“ с доставка през февруари 2019 г. се понижи на борсата в Лондон ICE с 6,6% до 55,9 долара за барел. В същото време американския лек суров петрол (West Texas Intermediate) се  срина до ново 15-месечно дъно.  Един барел се продава тази сутрин за под  49 долара за барел (48,35 долара) – спад от 3,5 на сто , съобщава  .     За последен път цената на петрола „Брент“ е била по-ниска от 56 долара за барел на 12 октомври 2017 г. В края на миналия месец световните цени на петрола нараснаха с 2-3% в рамките на корекцията след спада със 7% ден по-рано. Стойността на януарския фючърс на петрол сорт „Брент“ се покачи с 2,54% до 64,12 долара за барел.   Цената на януарския фючърс на петрол сорт WTI нараснал с 3,65% до 55,38 долара за барел. Петролните цени са под  натиск заради свръхпроизводство и по-слабата световна икономика.   По-рано този месец страните членки на ОПЕК и съюзниците им, включително Русия, постигнаха споразумение за намаляване на производството, въпреки че президентът на САЩ Доналд Тръмп оказа натиск да не се правят промени. ОПЕК и съюзниците им ще намалят производството с 1,2 милиона барела на денонощие, но това ще стане от януари 2019", "date": "2018.12.20", "title": "Рекорден спад в цената на петрола"}
{"url": "http://www.classa.bg/%D1%81%D0%B2%D1%8F%D1%82/item/390701-%D0%BA%D0%BE%D0%B9-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B2-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B5%D0%B2%D1%80%D0%BE%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": " евроинтеграция предизвиква все повече недоволство в Украйна. В украинското МВнР признаха пълната ѝ профанация. Защо надеждите за икономическо чудо се превърнаха в чудовищен провал на Украйна? Европейският съюз, въпреки обещанията, не вижда за Украйна възможност за интеграция в своя пазар, смята съветникът във Външното министерство на Украйна Тарас Качка.     Единственото изключение в настоящия дневен ред е енергетиката и това потвърждава общото правило. Украйна не може да наложи на ЕС интеграционната логика на Споразумение за асоциация”, написа той в статия за изданието „Зеркало недели”. Според украинския политик все още няма разбиране как изпълняването на споразумението се отнася към икономическата интеграция. Особено много този проблем се забелязва на примера на Споразумението за оценка на съответствието и приемствеността на промишлената продукция. През последните години Украйна няколко пъти докладва за съответствието на своето законодателство на това на ЕС в сферата на техническото регулиране на промишлената продукция”. „И вече няколко пъти съобщаваха, че всеки момент ще започнат преговори за споразумението ACAA, тоест за взаимното признаване на изискванията към промишлената продукция… Но със самото заключение се творят някакви чудеса. Всички обещания за „всеки момент” се оказаха заобикалки”, сочи съветникът в министерството. В Брюксел съзнателно отлагат сключването на споразумение в тази сфера. В първата четвърт на 2019 г. страните се договориха само да „изучат възможността за начало на оценка на инфраструктурата на Украйна от страна на ЕС”. „Тоест дори не започна самата оценка, която би дала основания за формално провеждане на преговори, а само да се обсъди възможността за такава. И така, споразумението, толкова необходимо за промишлената интеграция на Украйна с икономиката на ЕС, се отлага отново”, заключва Качка. Генералният директор на Украинския аналитичен център Александър Охрименко обвинява в бездействие министерството на икономическото развитие на Украйна. В споразумението за асоциация много важен е пети раздел. Той предполага, че Украйна трябва да проведе хармонизация на стандартите с ЕС. С това трябва да се занимава министерството на икономиката. Но, честно казано, те проточиха работата”, смята Охрименко. Според него, по-рано ЕС дори е отделил 1,2 милиарда евро и част от тези пари трябваше да се използват за хармонизирането на стандартите и техническите условия. „Парите са изхарчени дявол знае за какво, а резултати няма”, смята Охрименко. А ако всичко това бъде направено правилно, то Украйна би могла да извърши икономическо чудо, смята украинският икономист. Защото единните стандарти и технически условия биха дали възможност за всеки украински предприемач да доставя своята продукция в Европа без допълнителни проверки. „Защо Полша има толкова добър ръст? Защото в Полша малките предприятия изпълняват поръчки за германските без каквито и да е допълнителни документи, не е нужно всеки път да се обяснява, да се доказва нещо. Това би дало възможност и за Украйна, защото тогава тук и в най-дълбоката провинция би се открил цех на френски или испански завод, който да произвежда продукция и без каквито и да е допълнителни изисквания да правят доставки по цялата страна. Но нашето министерство на икономиката вече пет години прави всичко друго, но не това, което трябва”, обяснява Охрименко. Но за какво им е на европейските държави да инвестират в украинската икономика с висок политически риск, след като я има Полша – членка на ЕС? Още повече, че евтината украинска работна ръка и без това сама отива да работи там. Това, че икономическата евроинтеграция е театрална постановка, бе известно от самото начало. В самото споразумение между Украйна и ЕС пише, че на взаимно откритите пазари се отделят цели 10 години. А преминаването към европейските стандарти на украинската икономика трябва да се състои в течение на пет години. Тоест никой по начало не е бързал да открива огромния европейски пазар за украинците. Затова и Брюксел може да си позволи да обсъжда интеграцията с Украйна толкова дълго, колкото му се иска. Никой в Европа не се интересува какво ще стане с украинската икономика за тези 5-10 години. Технически, украинските фабрики не са в състояние да преминат към европейските стандарти. В крайна сметка хармонизирането на техническите регламенти и стандарти означава фундаментални промени както в производствените методи, така и при контрола на качеството и при сертифицирането. За да се премине към стандартите на ЕС, е необходимо първо да се премахнат старите стандарти, да се преустрои напълно индустрията и земеделието в Украйна. И това, както се изчислява, изисква инвестиции от десетки милиарди долари - включително разглобяването на старо оборудване и закупуването на ново чуждестранно, в противен случай няма да се произвежда продукция в съответствие с европейските стандарти. Западните инвестиции обаче не идват - нито в откриването на ново производство на мястото на старото, нито в създаването на заводи от нулата на открито поле. Много предприятия, които изведнъж загубиха своя основен пазар - Русия и ОНД, просто затвориха. Тъй като споразумението за зона за свободна търговия с ЕС изключва едновременното участие на Украйна в митническия съюз с Русия. Брюксел в това отношение е не по-малко жесток. Въпреки че Киев може да извади компромисни решения, които да са предимно от полза за собствената му индустрия. В същото време преходът към стандартите на ЕС в селското стопанство, например, изобщо не означава подобряване на качеството на стоките. Генетично модифицираните продукти, съгласно споразумението, се равняват на обикновените стоки. Освен това стандартите за санитарен контрол на ЕС не се отнасят до продуктите, отглеждани в малките частни украински стопанства. В същото време Киев не може да повлияе на европейците и да подобри ситуацията с всевъзможни ограничения - няма лостове на влияние. Украйна, например, вече изрази недоволство от твърдите квоти за безмитен износ на украински селскостопански продукти за ЕС. Квотите се избират през първите няколко месеца на годината. Така че тази година до април Украйна напълно изразходва квотите за мед, малц, пшеничен глутен, преработени домати, сокове от грозде и ябълки, както царевица и пшеница. След това и се налага да доставя тези продукти вече с мита, което ги прави по-малко конкурентни. Призивите на Киев за увеличаване на квотите дори не се разглеждат в Брюксел. В резултат на това зоната за свободна търговия с ЕС не доведе Украйна до икономическо чудо или европейски стандарт на живот. Напротив, според изчисленията на Александър Колтунович от партия „Украинският избор”, общо преките загуби на Украйна при износа на стоки за европейския потребителски пазар за четири години възлизат на 5.8 млрд. долара. Това са то условията на свободната търговия с ЕС. Отрицателното салдо на търговския баланс между Украйна и ЕС, което се увеличава всяка година, остава. През 2014 г. е минус 2,3 млрд. долара, през 2017 г. - вече минус 4,5 млрд. долара. Това означава, че европейците са в състояние да увеличат продажбите на своите продукти за сметка на Украйна, но украинците не. „Нарастването на украинския износ на европейския пазар през последните години се дължи само на увеличаването на търсенето на суровини”, смята Колтунович. Разбира се, европейците могат да бъдат разбрани - те защитават собствените си фермери, които просто ще фалират под натиска на Украйна, богата на чернозем. И индустриалните стоки, произведени в Украйна, са просто ненужни за европейците - те имат свои собствени световни гиганти. Един прост пример е украинската автомобилна индустрия.   Превод: В.Сергеев  ", "date": "2018.12.20", "title": "Кой е виновен в провала на икономическата евроинтеграция на Украйна"}
{"url": "http://www.classa.bg/%D1%81%D0%B2%D1%8F%D1%82/item/390702-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B3%D0%B0%D0%B7%D0%BE%D0%B2%D0%B8-%D0%BC%D0%B5%D1%87%D1%82%D0%B8", "text": " с американския втечнен газ, която уж трябваше да изтласква от европейския пазар руския „Газпром”, продължава вече няколко години. Съвършено аналогични приказки се разказваха за „шистовата революция, в резултат на която САЩ ще залеят целия свят с шистов петрол. Но този отрасъл в САЩ в момента преживява, меко казано, не най-добрите дни – повечето добиващи компании са затънали до уши в кредити, най-богатите находища са вече на границата на изчерпването, а липсата на загуби (да не говорим за печалбата), така и не са достигнати. И най-вероятно никога няма да бъде постигната.     И какво имаме в наличност. Няколко терминали за втечнен газ в Европа: четири във Великобритания (те не са ни интересни, защото тя напуска ЕС, а и никой не е имал намерение да прокарва до нея тръба от Русия), четири във Франция, седем в Италия, в Испания работят шест, а още три се строят (макар и доставките от тях ще идват от Магреб), по една в Белгия, Холандия, Португалия и Гърция. Някои от терминалите за втечнен природен газ (особено в страните под външен контрол на Съединените щати) са нерентабилни - например полските и литовските не се изплащат. Дори когато терминалите за втечнен природен газ работят нормално, те най-често консумират газ извън САЩ - от Норвегия, Алжир, Мароко, Нигерия и т.н. Делът на действителния американски газ в Европа е незначителен, той дори не надхвърля 0,7%. За сравнение, през 2017 г. Русия доставя 194,4 милиарда кубически метра на европейския пазар, а САЩ - по-малко от 2 милиона тона ВПГ (около 3 милиарда кубически метра). Това означава, че е 65 пъти по-малък от Русия. Освен това е ясно защо американците трябва да политизират този въпрос в най-голяма степен - те не могат да направят нищо с руския пазар на газ чрез чисто пазарни механизми. Тъй като газът от тръбопроводите е по-надежден (по-стабилен), по-евтин и често с по-високо качество. Ето защо думите на председателя на Европейската комисия Жан-Клод Юнкер през лятото, че „ЕС е готов да инвестира в изграждането на нови терминали за получаване на ВПГ, главно от САЩ, ако цените са конкурентни”, могат да се приеме само като превъзходно подигравка. Защото те няма да бъдат конкурентни. ВПГ се използва по принуда, когато няма други налични методи за доставка на газ. Доказателство за това е простият факт, че повечето от терминалите, които вече са построени, работят слабо, с непълен капацитет. Съществуващият европейски капацитет може да побере около 160 милиона тона, но в действителност през 2017 г. общият европейски внос възлиза на едва 47 милиона тона, т.е. малко над една четвърт от основия капацитет. Така че всички ужасяващи истории за изтласкването на „Газпром” от европейския пазар са нещо абсолютно нереално. И всички участници в процеса са наясно с това: Русия, европейците и самите американци. Тъй като икономиката е по-силна от политиката, а политиката е само надстройка, обслужваща икономиката. Това е А и Б, другари. Имам още един аргумент, който по някаква причина досега никой не е цитирал в такива съображения. За да се изгони или поне значително да се изтласка Русия от европейския газов пазар, американците абсолютно не разполагат със съществуващите транспортни възможности. За това те се нуждаят от около 100 до 150 газови танкери. И ако планират наистина да се възползват от този пазар, тогава, според логиката на нещата, те би трябвало да поръчват нови транспортни кораби за следващите години. Но такава дейност не се забелязва в американските (и в другите) корабостроителници. Никой няма да изгради такъв брой газови танкери. И това означава само едно нещо - никой в бизнес средите не вярва наистина, че американците ще могат да се възползват от този пазар. Затова никой не инвестира в безнадеждното и нерентабилно събитие. Продажбата на малко количество ВПГ на завишени цени на полските или балтийски русофоби е хубаво нещо. Малка частна афера на отделни бизнесмени и политици, които лобират за техните интереси. Но за да се получи широкомащабно разширяване на американския втечнен газ на европейския пазар - това са напълно различни размери и условия. Всеки разбира степента на илюзорност на такива проекти. И така, опитите да се предотврати изграждането на нови руски газопроводи отново са частни прищевки на отделни американски политици, които имат своя собствена изгода от продажбата на ВПГ на различните „много независими” страни-лимитрофи. Не е нужно да разглеждате това като някаква дълбока дългосрочна стратегия. Както и в случая с нахлуването в Ирак, това е просто бизнес. Превод: В.Сергеев", "date": "2018.12.20", "title": "За американските газови мечти"}
{"url": "http://www.classa.bg/%D1%81%D0%B2%D1%8F%D1%82/item/390693-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0-%D0%B2%D0%BE%D0%B9%D0%BD%D0%B0-%D0%B8-%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B0%D0%BD%D0%BE%D0%BD%D0%B8%D0%BC%D1%83%D1%81-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "Една група от активисти, която твърди, че е свързана с хакерите Anonymous, е огласила нова партида документи, свързани с дейността на организацията \"'Integrity Initiative\" (II) със седалище в Шотландия (Великобритания), \"една мащабна тайна информационна служба, финансирана от британското правителство под претекст за противодействие на руската пропаганда\".   Новите течове сочат връзките на проекта II с разузнаването и британската армия, и разкриват методите му за влияние върху общественото мнение чрез тайни споразумения с журналисти от различни европейски медии.   В един от изтеклите документи, френската компания, Lexfo уж прави на II предложение \"за строго поверително за многоезично разпространение на неговата пропаганда чрез стотици сайтове с достоверни новини и дори да създаде привидно независими новинарски сайтове, за да се гарантира тяхното доверие и по този начин да се постигнат целите на II\". Lexfo също предлага, мониторинг и редактиране на Уикипедия страници, стартиране на агресивни кампании, за дискредитиране и сплашване на сайтове или структури, които насърчават \"неверни новини\" чрез правни действия, както и насърчаване на рекламодателите да се откажат от тези платформи, според документа. В обобщение, Lexfo предлага \"огромна и амбициозна информационна война, която би била невъзможна за проследяване\". Новите течове също разкриха повече подробности за Крис Донели, ключов играч в \"Института за държавничество\", който е създаден по проекта II през 2015 г. Донъли има богат опит в британското военно разузнаване. Документът, който е резюме на пътуване на Донели в Париж през 2016 г., потвърждава, че проект II се е опитал да наеме няколко журналисти. Представен е списък с кандидати, които могат да бъдат \"безопасно включени в проекта и които виждат нещата по нашия начин\". Според друг изтекъл документ, проектът II също влиза в действие след двойното отравяне на руския ексагент Сергей Скрипал и дъщеря му, през март миналата година, като изготвя предложение за наблюдение на дебата в социалните мрежи и \"оценка на начина, по който се възприема инцидента\" в цялата Европа. Целта е да се създадат \"ключови влиятелни точки в социалните мрежи и да се определи кой е приятелски настроен към Обединеното кралство\". В един доклад се посочва, че в Италия са повдигнати съмнения във версията на Великобритания, от \"висококачествени вестници и за противопоставяне на тази италианска тенденция се предлага по подходящ начин обръщане към ключови политически лидери, тяхните нови популистки партии и ключови редактори, чрез информационна кампания и ефективна, дискретна и артикулирана информация \". През ноември, след изтичане на първата партида информация относно проекта II, руският посланик в Обединеното кралство Александър Яковенко, описа разкритията като \"само част от дейностите по разузнаването на Обединеното кралство\". Прави впечатление, че в списъка на \"постиженията\" на проекта II е \" Кампания Монклоа \", която е предотвратила назначаването на полковник Педро Баньос, известен със своите русофилски позиции, за директор на националната сигурност на Испания.", "date": "2018.12.20", "title": "\"Информационна война и намеса във вътрешната политика\": Анонимус разкрива британска кампания"}
{"url": "http://www.classa.bg/%D1%81%D0%B2%D1%8F%D1%82/item/390694-%D1%80%D1%83%D1%81%D0%B8%D1%8F-%D0%B0%D0%BA%D0%BE-%D1%81%D0%B0%D1%89-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B0%D1%82-%D0%B2-%D0%B5%D0%B2%D1%80%D0%BE%D0%BF%D0%B0-%D0%BD%D0%B0%D0%B7%D0%B5%D0%BC%D0%BD%D0%B8-%D1%80%D0%B0%D0%BA%D0%B5%D1%82%D0%B8,-%D0%BA%D0%BE%D0%B8%D1%82%D0%BE-%D0%BD%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82,-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8%D0%BC", "text": "Руският заместник външен министър Сергей Рябков заяви пред вестник Комерсант, че ако Съединените щати се оттеглят от Договора за ракети със среден и малък обсег (INF), Русия няма да игнорира възможното разполагане на такива американски ракети, ако те заплашват Москва или нейните съюзници.   Ако се случи тази ситуация, \"ще бъдем принудени да предприемем ефективни мерки от компенсаторно естество\", заяви заместник-министърът на външните работи на Русия. \"Дори да приемем, че днес Вашингтон и неговите съюзници нямат планове за разполагане на ракети и среден обсег в Европа, ние не можем да изключим да им хрумнат такива идеи в бъдеще, функция на дълбоките промени към по-лоши условия на сигурност в Атлантическа Европа, на продължаващата антируска нагласа на Конгреса на САЩ и русофобските демонстрации в НАТО \", добави Рябков.   За Сергей Рябков намерението на Вашингтон е пример, че \"в сегашната среда, политическите споразумения и дори правно обвързващите договори не могат да предложат пълна и безкрайна гаранция\". В същото време Рябков подчерта, че Русия категорично отхвърля американските обвинения за предполагаемо нарушение на договора от страна на Москва. \"Тези обвинения остават напълно неоснователни и след 5 години обсъждане на този проблем, Съединените щати все още не са представили конкретни доказателства за нашата вина\", подчерта той. \"Декларирам, с цялата отговорност: Русия не е произвела и не е тествала ракети, които са включени в Договора INF и са напълно забранени. Това се отнася напълно за ракетите 9M729\" декларира Рябков. В началото на декември американският държавен секретар Майк Помпео даде на Русия два месеца за да \"се върне към изпълнение на договора INF\" и предупреди Москва, че в противен случай Вашингтон ще го напусне. През последните години Русия и САЩ се обвиняват взаимно за нарушаване на договора, но Москва многократно е заявявала, че стриктно спазва задълженията си в това отношение. На 20 октомври американският президент Доналд Тръмп обяви намерението си да се оттегли от договора за INF, постигнат през 1987 г. между САЩ. и тогавашния СССР.", "date": "2018.12.20", "title": "Русия: Ако САЩ разположат в Европа наземни ракети, които ни заплашват, ще трябва да отговорим"}
{"url": "http://www.classa.bg/%D1%81%D0%B2%D1%8F%D1%82/item/390695-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%B7%D0%B0-2019-%D0%B3", "text": "Руското министерство на отбраната е разкрило в годишен доклад плановете си за следващата година, включващи разполагането на свръхзвукови ракети, подводници клас Борей и завършване на важен етап в Арктика.   Докладът бе представен от министъра на отбраната Сергей Шойгу на среща на министерския колектив, председателствана от президента Владимир Путин. Министърът предостави много подробности за новите оръжия, които въоръжените сили планират да включат през 2019 г. Руските ядрени сили тази година са доказали способността си да изстрелват ракети възможно най-бързо. Тази способност е от решаващо значение за война, в която врагът се опитва да елиминира целия ядрен арсенал и да ограничи щетите от репресивна атака. Един тест през май миналата година на стратегическата подводница Юрий Долгорукий, изстреля четири междуконтинентални ракети Булава една след друга от Бяло море, срещу цел на полигон на полуостров Камчатка, на повече от 5000 километра. Друг мултиплен старт бе направен миналия месец от модернизирания стратегически бомбардировач Tu-160 с 12 круизни ракети J-101, по цел в Арктика. Свръхзвуковата ракета Кинжал е в тестово разгръщане и самолети-прехващачи МиГ-31 вече патрулират в пространството над Черно и Каспийско море, носейки този тип ракети. Според Шойгу през тази година са извършени 89 мисии. Министърът спомена също тестването на лазерната система Пересвет, което започна на 1 декември. Лазерът е част от обявения отговор на Русия за разработването от САЩ на глобална инфраструктура срещу балистични ракети. Въпреки че целта му все още не е потвърдена, някои военни експерти твърдят, че може да деактивира спътниците на наземното разузнаване, като елиминира техните оптични сензори. Министърът потвърди, че са в ход тестове на ядрената подводница Княз Владимир. Това е първата от модернизираната версия Борей-A, която подобрява стелт и комуникационните възможности в сравнение с Юри Долгорукий.. Шойгу каза, че Княз Владимир ще влезе на редовна служба през 2019 г. Друго оръжие, което се очаква да влезе в експлоатация през следващата година, е хиперзвуковия планер Авангард. Според доклада, първият ракетен полк, въоръжен с ракети-носители \"Ярс\", ще бъде разгърнат през 2019 г. Ракетата \"Сармат\" обаче беше спомената само за кратко - все още е в период на тестове - без да се предвижда вписването й. Шойгу спомена за напредъка в развитието на военната инфраструктура в Арктика. Тази година летището Северноморск-1, в северозападната част на Русия, достигна минималната степен на готовност за действие, след като е бил ообект на значителни ремонти, а на базата за радиооткриване на остров Александрова земя, са построени 59 нови сгради. Очаква се, че 2019 ще е важна за присъствието на руската армия в Арктика, до голяма степен, защото се очаква да завърши почистването на военните отломки, останали в района от съветските войски в Арктика, след разпадането на СССР. Понастоящем остава само около 9% от замърсяването, но до края на 2019 г. то изцяло ще бъде елиминирано, каза министърът.", "date": "2018.12.20", "title": "Руските военни планове за 2019 г"}
{"url": "http://www.classa.bg/%D1%81%D0%B2%D1%8F%D1%82/item/390697-%D1%82%D1%80%D1%8A%D0%BC%D0%BF-%D1%81%D1%82%D0%B5%D0%BD%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%B1%D1%8A%D0%B4%D0%B5-%D0%BA%D1%80%D0%B0%D1%81%D0%B8%D0%B2%D0%B0-%D0%B8-%D0%B0%D1%80%D1%82%D0%B8%D1%81%D1%82%D0%B8%D1%87%D0%BD%D0%BE-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0%D0%BD%D0%B0", "text": "Американският президент Доналд Тръмп обяви на своя личен акаунт в Twitter, че стената, която ще бъде построена на границата с Мексико за предотвратяване на потока от мигранти от страните от Централна Америка, ще бъде \"красива и артистично проектирана\".   \"Демократите ясно твърдят, че те не искат да се изгради бетонна стена, но ние не строим бетонна стена, а стоманени листове с художествено оформление, така че лесно можете да виждате през тях\", каза президентът.   \"Ще бъде красива и в същото време, ще даде на страната ни сигурността , която нашите граждани заслужават. Ще се реализира бързо и ще ни спести милиони долари на месец, след като бъде завършена!\" добави той в друг туит. Миналата седмица Доналд Тръмп лобира пред лидерите на Конгреса, доминиран от Демократите, да подкрепят искането за милиардите долари за граничната стена между САЩ и Мексико. В същото време президентът посочи, че ако не получи исканата подкрепа, американската армия ще изгради такава инфраструктура.   \"Хората не осъзнават колко от Стената, включително наистина ефективното обновяване, вече е построена и ако демократите не дадат гласовете за осигуряване на страната ни, армията ще построи останалите части от стената.\" Изграждането на стена за предотвратяване на нелегалната имиграция не е нов план за Съединените щати. Всяка администрация, начиная с Роналд Рейгън, е създавала преграда или стена, след вълната от нелегални имигранти, пристигнали от Мексико и Централна Америка през 80-те години на миналия век. Границата с Мексико преминава през територията на щатите Калифорния, Аризона, Ню Мексико и Тексас, обхваща около 3200 км от Тихия океан до Мексиканския залив, но стената не трябва да бъде толкова дълга, благодарение на естествените граници като Рио Гранде. Самият президент поясни, че стената ще покрива само около 1600 километра именно поради тези \"естествени бариери\".", "date": "2018.12.20", "title": "Тръмп: Стената с Мексико ще бъде \"красива и артистично проектирана\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390696-%D0%B4%D0%BE%D0%BA%D0%B0%D1%82%D0%BE-%D1%82%D1%80%D0%B8%D0%BC%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%88%D0%B5%D1%84%D0%BE%D0%B2%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB%D0%B8-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B4%D0%BE%D0%B7%D0%BD%D0%B0%D1%82%D0%B5%D0%BB%D0%BA%D0%B0,-%D0%BD%D0%B5%D0%B9%D0%BD%D0%B0-%D0%BA%D0%BE%D0%BB%D0%B5%D0%B6%D0%BA%D0%B0-%D1%8F-%D0%B4%D1%8A%D1%80%D0%B6%D0%B0%D0%BB%D0%B0-%D0%B4%D0%B0-%D0%BD%D0%B5-%D0%BC%D1%8A%D1%80%D0%B4%D0%B0", "text": "Колежката на дознателката, която бе изнасилена от началниците на полицейското отделение в град Уфа, е заподозряна като съучастничка в жестокото престъпление. По-рано тя бе привикана пред съда като свидетел, но сега следствието разполага с нови данни. Според медиите по-възрастната колежка на 23-годишната дознателка може да стане обвиняема по делото, като бъде обвинена в съучастие в изнасилването.      \"Има данни, че тя е помагала и е държала потърпевшата за главата и ръцете, за да не мърда по време на насилните действия\", коментира полицейски източник. По-рано стана ясно, че по време на почивка дознателката се сбила с колежката си заради 34-годишния началник на отдела по въпросите на миграцията и тя се прибрала вкъщи.     \"Към този момент тя е преведена в друго отделение и я заплашва углавно дело\", твърдят още от полицията. Нови подробности за изнасилването се появяват на практика всяка седмица. Например в края на ноември единият от обвиняемите предостави видеоалиби, а по-рано стана известно, че преди да бъде изнасилена, дознателката е била пребита.      На фона на всичко това колеги на младата жена се отнасят скептично към твърденията й и дори имат намерение да я бойкотират.", "date": "2018.12.20", "title": "Докато тримата полицейски шефове изнасилвали красивата дознателка, нейна колежка я държала да не мърда"}
{"url": "http://www.classa.bg/%D1%81%D0%B2%D1%8F%D1%82/item/390692-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%B7%D0%B0-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D0%BE%D1%82-%D0%BF%D0%BE%D0%BB%D0%B5%D1%82-%D0%B4%D0%BE-%D0%BB%D1%83%D0%BD%D0%B0%D1%82%D0%B0", "text": "Група от изследователи от университета в Стоуни Брук (щата Ню Йорк, САЩ) е представила миналата седмица неотдавнашното си изследване, в което е установено, че лунния прах е изключително опасен за човешкото тяло и може да увреди ДНК на клетките, да причинява мутации и рак.   \"Това е сериозен здравословен проблем за бъдещите астронавти\", заяви Доналд Хендрикс, един от авторите на изследването, цитиран от списание New Scientist. Като част от работата си, учените са изследвали симулираните почви, съставени от същите частици, като пробите от лунни скали, донесени от мисиите Аполо на НАСА. Експериментът показал, че около 90% от човешките белодробни клетки и неврони от лабораторни мишки умират, когато са изложени на контакт с частици, образуващи слоя прах на Луната. Според проучването, прахът, който се намира на повърхността на естествения спътник на Земята, съдържа някои елементи, които бързо реагират с човешките клетки и произвеждат токсичен хидроксил, който се свързва с рак на белия дроб. \"Лунният прах е един от рисковете, на които хората ще трябва да се подложат при мисии на повърхността й\", гласи изявление на резултатите от проучването, публикувано на интернет страницата на Американския Геофизичен Съюз, в която е представено проучването. Експертите казват, че опасните частици могат да останат в човешките дробове \"за дълги периоди от време\" и следователно могат да причинят дългосрочни отрицателни последици за здравето. В този контекст, водещият автор на изследването, генетикът Рейчъл Кейстън, каза „Бъдещите пилотирани мисии за изследване на Луната и отвъд, включват опасности за здравето на астронавтите, които са по-сериозни , отколкото непосредствените рискове от самия космос\". Те ще бъдат от същата природа като онези, с които се е сблъскал екипажът на мисията Аполо 17. След вдишване на фин прах по време на пътуването си до Луната през 1972 г., астронавтът Харисън Шмид каталогизира реакцията на тялото си като \"сенна хрема\" с кихане, сълзене на очите и болки в гърлото. Симптомите на този екипаж са били ефимерни, но изследователите признават, че лунният прах може да причини дори генетични мутации.", "date": "2018.12.20", "title": "Смъртоносни последствия за човешкото тяло от полет до Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390685-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2-%D0%B2-%D0%B1%D1%81%D0%BF-%D0%BD%D1%8F%D0%BC%D0%B0-%D1%80%D0%B0%D0%B7%D1%86%D0%B5%D0%BF%D0%BB%D0%B5%D0%BD%D0%B8%D0%B5,-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B5-%D0%B5%D0%B4%D0%B8%D0%BD%D0%BD%D0%B0", "text": "\"Чудя се как може умни хора да говорят такива приказки\", коментира той думите на Румен Овчаров, според когото вътрешно-партийните отношения на БСП приличат на епизоди от сериала „Междузвездни войни“ В БСП няма разцепление, партията е единна. Това каза в обзорното предаване „Това е България“ на Радио „Фокус“ Стефан Данаилов, политик от БСП и народен представител в 6 парламента.    Според него много неща са се изговорили за партията и това кара хората да не я искат на власт. Но дори да спечели изборите, трябва да се помисли за коалиционни партньори.   \"Влудяваща е липсата на чуваемост между партиите. Свидетели сме на монолози между глухи със самочувствие. Има и умни хора без значение от кой лагер са, които заслужават да бъдат чути, каза той и допълни, че те нямат достъп до трибуната. Там са активистите, каза Данаилов.  Той коментира и думите на Румен Овчаров, според когото вътрешно-партийните отношения на БСП приличат на епизоди от сериала „Междузвездни войни“.  „Чудя се, как може умни хора да говорят такива приказки. Личното неудовлетворение води до такива мисли и съображения. Той не харесва сегашното ръководство. Чух дори по-страшни неща от него, че партията е разцепена. Няма такова нещо. БСП е толкова единна в момента. Това, че 20-ина човека бият тъпаните и са все недоволни, и се чудят как да пречат на ръководството, е друг въпрос. Не е разцепление това, че 20 човека имат друго мнение. Те плюят, защото не са в ръководството на партията и в парламента“, коментира той.  Стефан Данаилов каза още, че на предстоящия конгрес на БСП „Визия за България“ ще се оформи като предизборна програма.   \r\n  ", "date": "2018.12.20", "title": "Стефан Данаилов: В БСП няма разцепление, партията е единна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390686-%D1%80%D1%83%D1%81%D0%B8%D1%8F-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%BA%D1%8A%D0%BC-%D0%BF%D1%80%D0%BE%D0%B5%D0%BA%D1%82%D0%B0-%E2%80%9C%D1%8E%D0%B6%D0%B5%D0%BD-%D0%BF%D0%BE%D1%82%D0%BE%D0%BA%E2%80%9D", "text": "Заявлението бе направено на среща със заместник-председателя на българското Народно събрание Емил Христов и съпредседателя на групата за приятелство между Русия и България в парламента Красимир Велчев. “Когато проектът “Южен поток” бе прекратен, естествено, се разтревожихме. Много се надяваме, че това решение не носи необратим характер и ще успеем да се върнем към него със съвместни усилия”,   Косачов. Според него по този въпрос е много важна общата позиция на ЕС, но и суверенната позиция на България. Главата на групата за приятелство с българския парламент в Съвета на Федерацията Василий Иконников предложи двата парламента да проведат редица мероприятия и да активизират стъпките в сферата на енергетиката. “Например, това може да се отнася до АЕЦ “Белене” и частта от “Руски поток”, която да мине през България, за да стане тя газоразпределителна страна в рамките на ЕС”, каза той. Според него трябва да се обсъди и активизирането на търговското сътрудничество по групите несанкционни стоки и работата на научно-техническите комисии на двете страни. Той подкрепи и съвместната работа на руските и българските законодатели “срещу фалшификацията на историята”. ", "date": "2018.12.20", "title": "Русия се надява България да се върне към проекта “Южен поток”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390687-%D0%B8%D0%B3%D0%BD%D0%B0%D0%B6%D0%B4%D0%B5%D0%BD-%D0%B5", "text": "Игнажден е. той се чества на 20 декември и е голям църковен неподвижен празник, на който се отслужва празнична литургия. Посветен е на Св. Игнатий Богоносец, ученик на Йоан Богослов. Смята се, че той е детето, което Исус Христос посочва, когато обяснява кой е най-голям измежду себеподобните.      Наричан е Богоносец, защото сам казвал, че носи в сърцето си Бога. Ръкоположен е за втори архиепископ в град Антиохия. Въвежда в богослужението пеенето на два хора. Осъден на смърт от римския император Траян (98-117) заради верските си убеждения. Загива мъченически, разкъсан от лъвове. Игнажден е традиционен народен празник.      Вярва се, че от този ден започват Новата година и коледните празници. В народните поверия този ден се смята за начало на Мръсните дни (от Игнажден до Богоявление) и прехода от старата към новата година. Вечерта срещу празника е първата Кадена вечер. За нея приготвят постни храни. На трапезата се слага сурово жито и орехи. Върху хляба или житото се запалва свещ, а най-възрастния обхожда с тамян и въглен и кади. Пепелта, свеща и орехите се запазват за останалите кадени вечери. Според християнската традиция от този ден започват родилните мъки на Богородица.      Това е периодът, през който младите и нераждали жени, наричани \"мъченици\" не работят, за да забременяват и раждат по-леко своите деца. Българите тачат този голям християнски празник под имената: \"Игнажден\", \"Идинак\" (Северна България), \"Идинажден\", \"Игнатьовден\" (Родопите), \"Полаз\" или \"Полязов ден\" (Котленско) или \"Млада година\". За него е типичен обредът \"полязване\" или \"булезене\". През целия ден домакините следят какъв човек ще прекрачи най-напред прага им. Щом първият гост е добронамерен и заможен стопанин, вярват, че годината ще е имотна. Има поверие, че ако този пришълец пък е момиченце, ще се плодят женски животни. Когато гостът-полазник влезе вкъщи, трябва да донесе със себе си трески и съчки, събрани край дръвника на двора. Поставя ги на купчинка пред домашното огнище и кляка или сяда над тях като вика: \"пиу-пиу\". Домакинята го поръсва с орехи и сушени плодове, нареждайки: \"кът-кът\". Това символично ритуално действие с имитативен характер има за цел да осигури добър приплод на кокошките и останалите домашни птици. После гостът се изправя и разравя огъня, така че да изскочат много искри. Докато върши това, той благославя: \"Колкото искрици в огъня, толкова пиленца, агънца, яренца, теленца и прасенца в таз къща!\" В западните български краища стопанката подава на полазника решето с различни семена в него и го кара символично да сее наоколо. А той нарича да се роди много ечемик, пшеница и царевица. Първият гостенин се кани на трапезата и се гощава обилно, както изисква българското гостоприемство. Стопаните го черпят с ракия и вино и му дават специален \"игнатски кравай\". За благословията си той е обсипан с пшеница и сушени плодове - за плодородие. Стопаните може да го дарят с риза, чорапи, кърпа или къделя вълна. Ако годината се окаже изобилна, на следващия Игнажден те канят отново същия човек да споходи първи дома им. В Родопската област Игнажден се назовава още \"хайвански празник\", тъй като тук животните се наричат \"хайвани\". През деня мъжете не впрягат добитъка, за да се съхрани здрав и пъргав през цялата година. Жените раздават питки из махалата за здравето на домашните животни. В Източна България на Игнажден домакинята загражда с въже или червен мъжки пояс всички кокошки и ги захранва с варена царевица. Това се прави, за да не се губят птиците по чуждите дворове и да не снасят яйцата си навън. На празника не бива да се изнася нищо от къщи - огън, жар или сол, за да не \"излезе берекетът\" от дома. Не се иска и не се дава нищо на заем. От Игнажден започва и събирането на коледарските дружини. Само в Русенско и отчасти в Разградско е познат обичаят вардене квас, пазене квас. Изпълнението му се пази в тайна. За лек и магия в нощта срещу празника моми и жени се събират в една къща и две от тях замесват с гръб към нощвите (дървено корито, в което се е месел хлябът) тесто, в което бабите са поставили магьоснически билки. Дванадесет нощи до Васильовден омъжена жена стои будна край тестото и го пази, а останалите играят хоро. Последната сутрин поделят кваса между участничките, които го пазят строго за себе си и своя дом, вярвайки, че той защитава от зли духове, магии и болести и ще им помага да спечелят и задържат любовта на избраниците и съпрузите си. На трапезата задължително трябва да има боб, жито, ошав, орехи, варена царевица, зеле, лук, туршия от пипер, картофи с ориз, булгур, пита с мая и кравайчета.  ", "date": "2018.12.20", "title": "Игнажден е!"}
{"url": "http://www.classa.bg/%D1%81%D0%B2%D1%8F%D1%82/item/390688-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%BF%D0%BE%D0%B4%D0%B5%D0%BB%D1%8F-%D1%81-%D0%BA%D0%B8%D1%82%D0%B0%D0%B9-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%BD%D0%B0%D1%82%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F", "text": "на руската космическа промишленост „Енергомаш” обяви своето решение да започне съвместно с китайците да разработва двигатели на свръхтежка ракета. Наистина, това решение трябва да се утвърди от правителството на Русия. Досега нашите инженери отговаряха с отказ на молбата на КНР да се споделят такива технологии. Какви методи използваха китайците, за да добият най-накрая своето?     Следващата година, може би, ще стане година на пробив за руско-китайското сътрудничество в сферата на ракетно-космическа технология. Това, в частност, стана известно в понеделник от думите на Игор Арбузов, директор на „Енергомаш\", разработчик и производител на ракетни двигатели. На срещата с колективното конструкторско бюро той заяви, че сътрудничеството с КНР е придобило „предметен характер”.     Той напомни, че през ноември на Международното авиационно-космическо изложение в Чжухай „Енергомаш” и неговият китайски аналог, Шеста академия на китайската космическа корпорация за наука и техника, подписаха протокол за разработка и производство на течно-горивни ракетни двигатели на компоненти на кислородно-керосинено гориво, кислородно-водородно и кислородно-метанно гориво.     Според Арбузов, китайците „изразяват силен интерес” към съвместна инженерна експертиза „на конструкторската документация на 480-тонен двигател”, който в КНР вече сами ще създадат за ракетата-носител свръхтежък клас. „Ние ще изграждаме нашето сътрудничество, за да бъде безусловно изгодно и за двете страни и при това да не заплашва националните интереси и интересите на предприятието”, заяви той. Сега решението ще бъде взето от руското правителство/ то трябва да разреши или забрани подобно сътрудничество с Пекин за двигателя на свръхтежката ракета. Съответните документи на „Енергомаш” обещават да издадат около Нова година. Любопитно е, че не по-далеч от началото на декември същият този Арбузов в интервю пред „Комерсант” очерта границите на това сътрудничество. Той подчертава, че в „Енергомаш” „никак не са готови” да предават на Китай каквито и да е технологии. Арбузов, съгласил се с това, че трансферът на технологии е моден вариант на сътрудничеството, направи уговорката, че това „ще бъде в други области, но със сигурност не в ракетното двигателостроене”. Да не би за няколко седмици това мнение да се е променило? Както е известно, внимание при технологичното сътрудничество с Пекин проявяват много страни. Китай се слави с учението си да създава аналози на чуждестранното ноу-хау. Китайците заимстват неведнъж, в това число и от Русия. Така, чак до 90-те години основата на китайската авиация са самолети, създадени на основата на съветските МиГ. В първото десетилетие на века нещо подобно се случва. На основата на руския изтребител Су-27СК (по лиценз започват да го пускат в Китай под името J-11) неочаквано за нас е създаден китайският изтребител J-11B. Китайците го снабдяват със собствен двигател и частично с радиоелектроника и го предлагат за продан на други страни, така подбивайки цената на руските изтребители. Сумата на договора, на който руската и китайската страна планират да излязат вероятно още догодина, не се разгласява. Както предполага директорът на Института за космическа политика Иван Моисеев, фактическата промяна на позициите на „Енергомаш” е свързана именно с парите. При това Моисеев не се опасява от изтичането на технологии в ръцете на Пекин. „Технологията е бързооборотна стока, днес тя е авангардна, съвременна, а след няколко дни може да стане остаряла. Това е постоянно наблюдение”, заяви експертът пред „Взгляд”. „Ако някоя държава е готова да плати достатъчно пари, които да устроят „Енергомаш”, то аз бих приветствал това. Видимо е, че по-рано сумата не е устройвала „Енергомаш”, а сега Китай е предложил доста добри пари. И трябва да се продава. Ако не се продава, то работата ще е на загуба”. Говорейки за нежеланието да се предават каквито и да е технологии на Китай, Арбузов може би първоначално е лъгал. Според старшия научен сътрудник на Далекоизточния институт на РАН Василий Кашин, в случая сътрудничеството с Китай всъщност произтича от продажбата на технологии. „Какво? Да седим на тези технологии? Шегуваш се. Три страни могат да правят тежки носители на ракети. Свръхтежки? Ето какво имат намерение да правят китайците. И нека правят. Ако ни платят, то какво губим от цялата тази история?”, риторично пита Кашин. Той свърза поведението на Арбузов със спецификата на преговорите с Китай по повод двигателите, които продължават вече пета година. „Първоначално присъства комплексният въпрос за сътрудничеството с китайците. Става дума за това, че ще има насрещен обмен на технологии”, напомня Кашин. Според него, на Пекин са му нужни технологии от Русия, свързани с мощните течни ракетни двигатели за перспективни ракети-носители. А на Москва биха били много нужни китайските технологии, свързани с производството на електронните компоненти за космическите техники. Както отбелязва Кашин, проведени са „много дълги, сложни, объркани преговори”. Засега не се съобщава публично дали е постигнат успех. Според Кашин преговорите за двигателите „са свързани не с това, че „Енергомаш” или някое отделно предприятие е поискало това, а по-скоро с това, че се случват някакви промени на политическо равнище, за които все още не знаем. Видимо е, че се обсъждат по-мащабни проекти за сътрудничество”. Но Кашин се затруднява за каже какви точно проекти. Не е изключено, че това е свързано с китайската космическа програма, която сега се развива с ускорени темпове. За нея са нужни свръхтежки ракети-носители, каквито да могат да изнесат в орбита над 50 тона товар. Сега такава ракета – Falcon Heavy - е налична единствено в САЩ. Тя доставя в това число и за МКС. А тя, както е известно, си остава основно руско-американски проект без китайско участие. „Китай създава собствена космическа станция. Все още не се знае как ще стане, но успехи в това направление вече има”, заяви пред „Взгляд” ръководителят на групата за Китай в ИМЕМО на РАН Василий Михеев. Той подчертава, че за Москва сътрудничеството с Пекин по ракетно-космическата програма е много изгодно, при това не само от финансова гледна точка. Нали това сътрудничество може да осигури достъп до китайската космическа станция, което ща бъде много важно при проблем с МКС, която е много стара”. Срокът на употреба на МКС изтича през 2024 г., но в момента, както напомня експертът, се обсъжда идеята експлоатацията ѝ да продължи до 2030 г. „Не е изключено, че Москва се надява на отстъпки от Пекин. Руснаците някога отказват да вземат със себе си китайците в проекта за МКС. Но сега помощта за създаването на свръхтежката ракета теоретически може да стане добър билет за пропуск на бъдещата китайска станция”. Превод: В.Сергеев", "date": "2018.12.20", "title": "Трябва ли Русия да споделя с Китай тайните на ракетната технология"}
{"url": "http://www.classa.bg/%D1%81%D0%B2%D1%8F%D1%82/item/390689-%D0%BD%D0%B0%D1%83%D1%87%D0%BD%D0%BE-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%B8%D0%B7-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BA%D0%B0%D0%BD%D0%B0%D0%B1%D0%B8%D1%81%D0%B0", "text": "Канабисът е невероятен. Може да облекчи стреса, тревожността, болката, гаденето и още редица симптоми. Но като всяка дрога, и той носи своите рискове, главният от които се нарича \"разстройство в употребата на канабис\" (CUD). Изследванията показват, че около 9 на сто от потребителите на марихуана развиват някаква зависимост към нея. Признаците за такова състояние са загуба на контрол, компулсивна употреба и болезнени последици от употребата на канабис. Нарастваща поносимост към марихуаната също може да бъде симптом на пристрастяване. В сравнение с дрога като хероина, към която се пристрастяват около една четвърт от взимащите я, рискът от развиване на зависимост към канабиса е много по-малък. Симптомите на абстиненция след прекратяване на употребата също са далеч по-безобидни, в сравнение с халюцинациите и припадъците след спирането на хероина. А и свръхдоза канабис не може да ви убие.     Но докато медицината и обществото стават все по-толерантни към марихуаната, рискуваме да пренебрегнем потенциалните опасности от нея, особено за подрастващите и техния мозък, който тепърва се развива. Много повече хора употребяват канабис, а не хероин, което означава, че далеч повече хора са в риск да се пристрастят. А проучванията сочат, че страдащите от CUD стават все повече. Не е ясно дали това е в резултат на все по-широката легализация на канабиса, отпадането на стигмата върху потребителите му, или заради други фактори, които все още не са ни известни. Марихуаната има забележителен потенциал да подобри физическото и психическото състояние на човек, но разбирането и обяснението на тъмните й страни е от изключителна важност.     Зависимостта е различна от пристрастяването. Тя е физически феномен, при който тялото развива толерантност към дадена дрога и след това изпада в шок, ако приемът й спре. Пристрастяването се характеризира със загуба на контрол. Можете да развиете зависимост от медикаменти, например стероиди, без да стигнете до пристрастяване. Можете да сте пристрастени, без да развиете физическа зависимост - напиването през определен период от време например е състояние, в което употребата на алкохол е вредна за организма и е излязла от контрол, но тъй като не се случва ежедневно, няма да се развие физическа зависимост. Общото между алкохола, канабиса и другите упойващи субстанции е, че имат тенденцията да насърчават по-нататъшната им употреба. Канабисът също може да доведе до физическа зависимост, пристрастяване и до абстиненция след спирането му.  Но марихуаната е само част от уравнението. Рискът от зависимост не се корени толкова в дрогата, колкото в потребителите й. Ако опираше само до дрогата - всеки щеше да е пристрастен. Фактори като гени и социална среда допринасят за по-високия риск. Друг фактор е дозата. През годините култиваторите успяват да създадат сортове с още по-високо съдържание на THC. Дали повишаването на броя страдащи от CUD не се дължи на все по-силната марихуана? Хората, които за първи път опитват канабис и той е с високо съдържание на THC, имат четири пъти по-голям шанс да развият първите симптоми на CUD за една година. Изясняването на подобни детайли може да ни помогне да разпознаваме и третираме състояния на зависимост към канабиса. Ранната диагностика е важна, за да не се стига до силно и трудно обратимо пристрастяване. За да стигнем дотам, трябва да знаем и кога и как се проявяват симптомите. Отговорът на тези въпроси е особено важен при юношите потербители. Системната употреба на канабис при тях може да доведе до промени в мозъчното развитие. Тревожен факт е и че немалко учени намират връзка между употребата на марихуана в тийнейджърските години и отключването на шизофрения след навършването на 20 години. Важно е да се отбележи, че канабисът е далеч по-безопасен за употреба от опиатите. Заради рестрикциите обаче учените дълги години нямаха възможност да изследват как влияе марихуаната на човешкия организъм, как влияе на различните хора и как би могло да се стигне до CUD. Веднъж придобити, тези знания ще ни помогнат да информираме потребителите за опасностите от канабиса. Марихуаната в крайна сметка оказва влияние върху настроението и винаги има потенциален риск от развиване на зависимости. Регулации вместо забрани могат да намалят чувствително този риск. Както повечето зависимости, CUD също може да бъде третирана, а ако изследователите имат повече информация за разстройството, ще са в състояние да посочат и по-ефикасна терапия. Канабисът има и огромен потенциал да лекува различни болести. Ако сме наясно с рисковете от него, ще сме наясно и с ползите, които може да ни донесе.", "date": "2018.12.20", "title": "Научно пътешествие из тъмната страна на канабиса"}
{"url": "http://www.classa.bg/%D1%81%D0%B2%D1%8F%D1%82/item/390690-%D0%BD%D0%BE%D0%B0%D0%BC-%D1%87%D0%BE%D0%BC%D1%81%D0%BA%D0%B8-%D0%B0%D0%B1%D1%81%D1%83%D1%80%D0%B4-%D0%B5-%D0%B4%D0%B0-%D0%BE%D0%B1%D1%80%D1%8A%D1%89%D0%B0%D0%BC%D0%B5-%D0%B3%D1%80%D1%8A%D0%B1-%D0%BD%D0%B0-%D1%80%D1%83%D1%81%D0%B8%D1%8F", "text": "Историите на американските СМИ за сговора между Тръмп и Русия — това шега ли е? \r\n Професор Ноам Чомски ни предлага да си спомним историята на САЩ за последните 135 години. \r\n Ако така силно ви тревожи проблемът за чуждестранната намеса, то погледнете Израел. \r\n А нахлуването на САЩ в Ирак е много по-страшно престъпление, отколкото каквото и да е направено от Русия, счита Чомски. \r\n Превод: \r\n В своето  ! политическият дисидент, лингвист и професор Ноам Чомски заяви, че в другите страни на света считат, че историите на американските СМИ за сговора между Тръмп и Русия — това е шега, отчитайки историята на САЩ за последните 135 години, и че ако така силно си тревожи проблемът за чуждестранната намеса, то Израел оказва по-голямо влияние върху американската политика, отколкото може когато и да е да се надява да направи Русия. \r\n \r\n «Намесата на Израел в американските избори в значителна степен превъзхожда всичко това, което биха могли да направят руснаците. До такава степен, че премиерът на Израел Нетаняху направо влиза в Конгреса, дори без да информира за това президента, а и говори пред американския Конгрес, а речта му се посреща с бурни аплодисменти. \r\n \r\n «Русия не бива да се отказва от сделка със САЩ само, защото САЩ извършиха най-страшното престъпление на столетието, нахлувайки в Ирак — много по-страшно от всичко, които би могла да извърши Русия. \r\n Те не бива да се отказват от взаимодействие с нас по тази причина, а ние не трябва да се отказваме от взаимодействие с тях. \r\n \r\n Що се отнася до съществените въпроси на съвремието ни, то считам, че трябва да се търси ПРИЧИНАТА за миграцията, да се разреши причината, да се понесе ОТГОВОРНОСТ за миграцията, да се търсят пътища за преодоляването й. \r\n По този въпрос никога не се говори. \r\n А това е извънредно важен въпрос. Един от многото. \r\n От всички решения на Тръмп най-опасното и деструктивно е решението за климата. Това може да се превърне в екзистенциална заплаха. \r\n   Заплашва ни неминуема опасност, не в далечно бъдеще, а може би скоро — това ще причини огромни вреди и загуби. \r\n Предвестниците вече се виждат. \r\n Ако нивото на морето се вдигне само с няколко фута, то това ще причини невероятни разрушения. \r\n Това ще превърне днешните тревоги за миграцията в дреболии. \r\n И администрацията добре знае това. \r\n Тръмп знае за опасните последствия в краткосрочна перспектива от глобалното затопляне. \r\n Неотдавна той се обърна към властите в Ирландия да му разрешат да изгради стена, за да защити полето си за голф от вдигналото се ниво на водата в океана. \r\n \r\n \r\n Защо никой не говори за тази намеса?!? \r\n А те ни проглушиха ушите за някаква си малкосъществена тема за някакви си руски хакерски атаки. \r\n Това е пълен абсурд! \r\n Около самите граници на Русия има свръх голямо напрежение, което във всеки момент може да се превърне във взрив и да се провокира ядрена война, която да стане последната за живота на Земята. \r\n Много близко сме това. \r\n Ще попитате как се случи това? \r\n Първо, ние трябва да предприемем мерки, за да подобрим ситуацията. \r\n Второ, трябва да попитаме защо се случи всичко това. \r\n \r\n НАТО разширяваше своите граници и при Клинтън — първо при Буш-старши, а след това главно при Клинтън, който се приближи точно до руските граници, а след това и при Обама. \r\n САЩ предложиха на Украйна да я приемат в НАТО. \r\n А Украйна — това е централният елемент от геостратегическите опасения на Русия. \r\n Затова, да, около руските граници в момента се наблюдава напрежение — забележете, около руските, а не около американските или мексиканските. \r\n Точно на тези въпроси трябва да се обърне внимание. От това зависи съдбата на цялото организирано човешко общество — и дори оцеляването на човечеството. \r\n   \r\n", "date": "2018.12.20", "title": "Ноам Чомски: Абсурд е да обръщаме гръб на Русия"}
{"url": "http://www.classa.bg/%D1%81%D0%B2%D1%8F%D1%82/item/390691-lenovo-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%8F-%D1%81%D0%BC%D0%B0%D1%80%D1%82%D1%84%D0%BE%D0%BD-%D0%B2-%D1%81%D0%B2%D0%B5%D1%82%D0%B0-%D1%81-12-gb-ram", "text": "Компанията Lenovo представи в Пекин своя нов смартфон Z5 Pro, първият в света с RAM от 12 GB. В допълнение, устройството е оборудвано с най-новия и най-мощен микропроцесор Qualcomm Snapdragon 855, което го прави смартфона с най-добри резултати към днешна дата: сервизния тест AnTuTu на Z5 Pro постигна 368.000 точки, надминавайки настоящия лидер, Huawei Mate 20 Pro ( с 305,437 пункта). Също така, водещото устройство ще разполага с 512 GB памет за съхранение. Компанията е подготвила и модификации с 6 и 8 GB RAM. Смартфонът разполага и с плъзгащ се екран, 2 двойни камери (отпред и отзад), сензор за пръстови отпечатъци под екрана и система за лицево разпознаване. Продажбите ще започнат в Китай на 24 януари. Флагманският модел с 12 GB RAM ще струва $ 640, а модификациите с по-ниска производителност ще се продават за $ 390 и $ 490. Компанията не уточни дали ще пусне своя нов продукт в чужбина.", "date": "2018.12.20", "title": "Lenovo представи най-мощния смартфон в света с 12 GB RAM"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390684-%D1%81%D0%B0%D1%89-%D1%81-%D1%8F%D1%81%D0%BD%D0%B0-%D0%B7%D0%B0%D1%8F%D0%B2%D0%BA%D0%B0-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D1%84-16-%D1%89%D0%B5-%D0%BF%D0%BE%D0%B4%D0%BE%D0%B1%D1%80%D0%B8%D0%BC-%D0%BE%D1%84%D0%B5%D1%80%D1%82%D0%B0%D1%82%D0%B0,-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%B7%D0%B0%D0%B2%D1%8A%D1%80%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5", "text": "В официално съобщение на държавния департамент Майк Помпео припомни колко много милиони долари е инвестирала Америка за българската армия \"САЩ приветстват плана за модернизация в отбраната на България и очаква предстоящия избор на страната за нов многоцелеви изтребител\". Това заяви държавният секретар на САЩ Майк Помпео в официално съобщение, което бе публикувано на интернет страницата на държавния департамент.    Вчера Майк Помпео проведе телефонен разговор с премиера Бойко Борисов, който е бил по настояване на дипломат №1 на САЩ, обявиха от пресслужбата на българското правителство. Сега Помпео намери за нужно и да запознае американската общественост за какво е говорил с Борисов.  \"Подчертах по време на телефонния ми разговор с премиера Бойко Борисов на 18 декември, че САЩ се ангажират да работят с българското правителство да изработи сделка за Ф-16, която да се впише в бюджета и операционните изисквания, като същевременно предлагаме още по-добри възможности\", заявява Помпео и припомня колко са помогнали американците по отношение на отбраната на страната ни.  \"САЩ са предоставили на България отбранителна помощ на стойност повече 200 милиона долара в последните 25 години, за да увеличи военния си персонал и оперативната съвместимост с НАТО. САЩ също така инвестираха повече от 100 милиона долара за подобрения в центъра за обучение в тренировъчния център Ново Село и във военновъздушната база Граф Игнатиево, и планират да продължат в бъдеще. САЩ продължат да приоритизират инвестициите в България, които изграждат съвместимост с НАТО\", допълва Помпео.  И в заключение заявява:  \"САЩ очакват завършването на финалните преговори с българското правителство\".        ", "date": "2018.12.20", "title": "САЩ с ясна заявка за доставка на Ф-16: Ще подобрим офертата, очакваме завършването на преговорите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390682-%D0%BF%D1%80%D0%B8-%D0%B7%D0%B0%D0%BF%D0%BB%D0%B0%D1%82%D0%B0-560-%D0%BB%D0%B2-%D1%80%D0%B0%D0%B1%D0%BE%D1%82%D0%BD%D0%B8%D0%BA%D1%8A%D1%82-%D1%89%D0%B5-%D0%B2%D0%B7%D0%B5%D0%BC%D0%B0-%D1%87%D0%B8%D1%81%D1%82%D0%BE-434-%D0%BB%D0%B2-,-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D1%8F%D1%82-%D1%89%D0%B5-%D0%BF%D0%BB%D0%B0%D1%89%D0%B0-666-%D0%BB%D0%B5%D0%B2%D0%B0", "text": "Правителството официално обяви, че от 1 януари 2019 г. минималната работна заплата ще се вдигне с 50 лева и ще стане 560 лева. Звучи добре, но тези пари са само на книга. Чистите пари, за които обикновено работникът говори, когато стане дума за заплата, са доста по-малко. Разходите за труд, за които работодателят си прави сметка, пък са доста повече. При новата минимална заплата от 560 лева, работникът ще получи чисто 434,55 лв., ако не му се полагат някакви други надбавки, например са стаж. За да получи работникът своите 434,55 лева, работодателят ще трябва да плати 665,95 лева. Разликата е 231,40 лв. От тях 183,19 лева отиват за осигуровки, 48,21 лева е данъкът общ доход, който теоритично работникът плаща, но всъщност работодателят начислява още преди плащането на заплатата. Управляващите (без значение кои са те) винаги се хвалят, че данъчната тежест у нас е ниска и удобно премълчават колко е осигурителната тежест. Затова нека си дадем сметка, че заплатата на всеки един от нас би била с 42% по-висока, ако нямаше осигуровки. Осигурителната тежест у нас е 32,7%-33% (сметнато като процент от брутната заплата). Тя се поделя в съотношение 40:60 между работник и работодател, като една малка вноска (0,4-0,7% за трудова злополука) е изцяло за сметка на работодателя. Най-голямата вноска е за пенсии. Тя е общо 19,8%. За родените след 1960 г. тя се разпределя 13,8% за НОИ (първа пенсия) и 5% за частен фонд (втора пенсия). При положение, че вноската за втора пенсия е задължителна, загадка е по каква логика пенсионните фондове удържат 4% такса за управление върху вноските. Такава такса би била оправдана при инвестиционните фондове, които търсят клиенти. А клиентите на пенсионните фондове са осигурени със закон, а парите се събират от НАП. Тази такса изглежда дребна сума и вече 10 години никой не се занимава с нея. Но при сегашните заплати прави около десетина милиона лева месечно, които биха могли да отиват в НОИ (консервативен вариант) или да се натрупват в личната партида за втора пенсия. Този „дребен пропуск“, който за 10 години е налял над 1 милиард лева необосновани пари в частните фондове, удобно се премълчава всеки път от синдикатите, когато заговорят за вдигане на и без това високите осигуровки. Къде отиват останалите пари? 3% от заплатите ни отиват за фонд „Общо заболяване и майчинство“, от който се плащат болничните. 1% отиват за обезщетения за безработица.     Най-голямият и най-трудният за обосноване разход е здравната осигуровка. Тя е 8%. Ако се питате защо непрекъснато се появяват излишни болници, които са по-скоро хотели и в тях няма лекари, защо се изписват фалшиви клинични пътеки, защо ви водят, че сте на легло, а сте си вкъщи или най-лошото – защо ви правят операция, от която нямате нужда, отговорът е в тези 8%. Размерът на тази вноска е абсолютно необоснован. Разходите, които сега се отделят за здравеопазване са в пъти повече, отколкото преди така наречената „реформа“. Дори в началото й вноската беше 6%. Пак беше необосновано висока, но тихомълком и пак без разумно обяснение нарасна до 8%. Далеч сме от мисълта, че не трябва да има осигуровки. Но смятаме, че половин заплата месечно е достатъчно голяма сума, за да сме по-чувствителни към въпроса къде отиват тези пари, за какво се харчат и няма ли осигурителни вноски, които биха могли да се намалят.", "date": "2018.12.20", "title": "При заплата 560 лв. работникът ще взема чисто 434 лв., работодателят ще плаща 666 лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390683-%D1%81%D0%B0%D0%BC%D0%BE%D1%82%D0%BD%D0%B8%D1%8F%D1%82-%D0%B1%D1%83%D0%BD%D1%82%D0%BE%D0%B2%D0%BD%D0%B8%D0%BA-%D1%81%D1%80%D0%B5%D1%89%D1%83-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": " абсолютно всяка сряда, от половин година насам, в дъжд, пек, вятър, сняг или при минус 4 градуса, както тези дни пред парламента се появява самотен възрастен мъж, който държи надпис \"Оставка\". Народното събрание често е обект на протестни действия. Замерваха го с домати, с яйца, минаваха покрай него с викове, с плакати, с яростни недоволства, с огромна тъга, но този образ не се вписва в нито един от тези протести. Той е начело на свой собствен. Ежеседмичното му присъствие е станало така обичайно, че дори полицаите са свикнали с него и не притесняват самотния протестиращ с присъствието. А човекът държи плаката всяка сряда и е толкова точен, че по него можеш да измерваш времето. Застава на поста си още в 8 часа, за да е сигурен, че минаващите от там депутати, макар и с крайчеца на окото си, ще засекат неговия протест, преди притеснено да потънат в лабиринтите на голямата бяла сграда.     Тези дни най-накрая се престраших да отида при човека и се разговорихме така, че откарахме цял час. С удивление разбрах, че самотният му бунт е персонално срещу Бойко Борисов. При минус 4 градуса той дълго и напоително ми описа история, която е твърде оплетена, за да бъде описана тук (струва си да бъде разказана отделно), но в нея са намесни имоти в Банкя, съдебна сага, дълга колкото \"Дързост и красота\", както и призрачно-зловещата сянка на министър-председателя. Когато човек я чуе, започва да разбира упоритостта на самотния бунт и отдадеността на единствения участник в него. Разпалено ми беше обяснено, че Бойко Борисов е престъпник, зараза, гангрена, гнойна рана върху тялото на България и всички трябва да го научат. Нямаше как да не се съглася, но и не можех да не му кажа, че самотните бунтове са красиви, естетически издържани, но политически безпомощни. Моят събеседник не се съгласи. - Аз ще съм тук отново и отново - каза ми той. - Добре де, човече - попитах го аз. - Докога смяташ да протестираш? Бунтовникът ме изгледа смаяно. - Как докога? Докато не изхвърлим Бойко Борисов от политиката и не влезе в затвора! В живота на човек на пръстите на едната ръка се броят миговете, които са достойни за поезия. Този беше от тях. Точно в този миг на мен, подобно на Пеньо Пенев във великото стихотворение \"30 стотинки\", ми идваше да извикам: \"Братя българия, гордея се с вас\". В тази уникална творба през образа на едни 30 стотинки Пеньо Пенев вижда рухването на капитализма и го описва така трогателно, че дори да си пазарно камикадзе, пак ще се просълзиш. Заради това старата българска поезия е незаменима. Нейната пленителна вяра в хората е в състояние да извади човек от транса на най-голямото отчаяние и да му придаде смисъл като бърза инжекция с адреналин. Аз нямах толкова драматично видение, но просто за първи път с удивителна сигурност и кристална яснота усетих, че Борисов наистина е пътник. Той вече е отпътувал от властта, просто реалността трябва да стигне до него. И доказателството за този факт е удивителното постоянство на един бунтовен самотник, чийто многократен ритуал упорито доказва, че съдбата на премиера е предопределена. Министър-председател, който може да събуди такава степен на отрицание, е обречен да потегли към канализацията на историята и завинаги да се удави там. Цялата медийна машина от любов, свирки, превиване на гръбнак, блюдолизничество и целуване на кубинките не струва колкото един самотен протест в студа. Протест на човек, който вече няма какво да изгуби, освен оковите си. Как да не се гордееш с такива хора? Гордост, примесена с горчивото осъзнаване, че всички сме пленници на една упорито потъваща държава, където единствената ясна форма на съществуване е протеста срещу това безумие. Дори и неуспешен, този протест е знак, че си жив, че си се запазил, че още имаш надеждата, че някой може да те чуе и че България може да е различна държава. Следващата сряда парламентът не работи, но се изкушавам да намина. Имам усещането, че самотният бунтовник пак ще е там... И не ми остава нищо друго освен и аз да кажа като него:  Оставка!", "date": "2018.12.20", "title": "Самотният бунтовник срещу Бойко Борисов"}
{"url": "http://www.classa.bg/%D1%81%D0%B2%D1%8F%D1%82/item/390676-%D0%BD%D0%B0-%D0%BA%D0%BE%D0%B3%D0%BE-%D0%BF%D1%80%D0%B5%D1%87%D0%B8-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD", "text": "Продължават антиправителствените протести в Будапеща и други градове на Унгария. Протестите отдавна преминаха в агресивна фаза. Акциите се наблюдават и координират чрез социалните мрежи, а организацията е на високо ниво – доставка на храна, сандвичи, топли напитки и даже дрехи, както и всичко от първа необходимост, е само част от добре планираната стратегия по дестабилизиране на страната. На лице е изкуственото нагнетяване на обстановката в Унгария преди Рождество Христово. А основното послание на режисираното и подгрято народно недоволство върви под лозунга «Орбан трябва да си ходи!». И тук възниква напълно логичния въпрос – на кого пречи толкова Виктор Орбан, че се прилагат такива усилия по свалянето му?     Пред очите ни се разгръща генералното настъпление на либерал — фашизма в Унгария, а всичко започва по позната схема с искане за смяна на властта. В конкретния случай-свалянето на Виктор Орбан. Паметливите помнят, че именно той показа вдъхновяваща и смела позиция по отношение на мигрантската политика, която донесе много проблеми на цяла Европа. Унгария в лицето на Виктор Орбан си спечели врагове сред представителите на Киевския режим заради последователната и твърда позиция по отношение на скандалния украински закон забраняващ на националните малцинства да говорят и изучават родните си езици. За европейски член, Унгария показа много пъти твърде независимо поведение, а това е срещу «правилата» на «кукловодите». И те обикновено «глобяват» за такива неща. И така, след Франция, която сериозно се разбушува след като Макрон спомена няколко пъти идеята си за «европейска армия», не закъсня и «бурята» на недоволство в Унгария. Акциите продължават и стават все по-ожесточени, отново се използват ударни групи, които извършват погроми и предизвикват сблъсъци с полицията. Западните кукловоди, които се плашат от понятието «народ» и от силата му, започнаха да използват вълните на недоволство по особено хитър начин-яхвайки протестите в своя полза. ", "date": "2018.12.20", "title": "На кого пречи Виктор Орбан?"}
{"url": "http://www.classa.bg/%D1%81%D0%B2%D1%8F%D1%82/item/390677-%D0%B2%D0%BB%D0%B8%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B0%D1%80%D0%B0%D1%81%D1%82%D0%BD%D0%B0,-%D0%BD%D0%BE", "text": " проучване на аналитичния център Pew, влиянието на Русия на международната арена е нарастнало през последните години. Повечето от респондентите обаче заявиха отрицателното си отношение към Москва, свързано с действията на президента Владимир Путин, отбелязва немският вестник Frankfurter Allgemeine. В същото време, се оказа, че младите хора в света оценяват Русия по-позитивно от по-старото поколение.     Ако някой има власт, това не означава, че го обичат. По отношение на Русия, това твърдение е справедливо, счита журналистът на германския вестник Frankfurter Allgemeine Кристоф Щраух. През 2014 г. Барак Обама нарече Русия   и това сериозно засегна Кремъл, отбелязва авторът на статията. В крайна сметка Владимир Путин постоянно подчертава стремежа си да действа равнопоставено със Съединените щати и да формира многополюсен световен ред. Сега, четири години по-късно, Русия изглежда съумя да опровергае думите на Обама. Във всеки случай това показват резултатите от изследването на изследователския център Pew във Вашингтон, проведено от май до август 2018 г. в 25 страни, в което участват 26,612 респонденти. Според данните от проучването, относително мнозинство от 42% се съгласява, че Русия е увеличила влиянието си в света в сравнение с предходното десетилетие. 28% не забелязват никакви промени, а едва 19% смятат, че влиянието на Москва отслабва. В същото време в Европа, Северна Америка и Близкия изток, където страните пряко се сблъскват с руската външна политика, усещането за нарастващо влияние на Москва е по-изразено, отколкото в Азиатско-тихоокеанския регион, Латинска Америка или в Африка на юг от Сахара, където особено активно действа Китай. Най-вече в ръста на руското влияние са уверени в Израел и Гърция - 65% от анкетираните казаха там. Междувременно, втората част от проучването показва, че нарастващото влияние не означава непременно нарастване на популярността, отбелязва Frankfurter Allgemeine. На въпроса как оценяват Русия, мнозинството от респондентите от 54% отговарят, че се отнасят към нейните действия негативно, а само 34% дават обратния отговор. В 16 от 25 държави преобладава броят на хората, които са оценили Русия отрицателно. Показанията по този въпрос също варират в зависимост от региона. Например, в Европа или Северна Америка едва 21-27% от респондентите са положително настроени спрямо Русия, докато в други страни резултатите не са толкова еднозначни. Най-голямо симпатия към Русия се усеща във Филипините (63%). Освен това Южна Корея (53%), Тунис (55%) и Гърция се оказаха единствените държави, в които повече от половината от анкетираните изразиха положително мнение за най-голямата държава на планетата. Гърция също така стана единствената европейска страна, участваща в проучването, в което \"приятелите на Русия\" преобладават над скептиците, се казва в статията. Както отбелязва вестникът, резултатите от проучването се оказаха неочаквани по отношение на разпределението на респондентите по възрастови групи. По-специално се оказа, че по-младото поколение на възраст между 18 и 29 години се придържа към много по-позитивни възгледи по отношение на Русия, отколкото анкетираните на възраст над 50 години. Особено големи разминавания се оказаха в Тунис, където 66% от младите хора отговориха положително за Русия и едва 42% от по-възрастното поколение. Следващата част от проучването изясни ситуацията: не най-добрият образ на Русия, както се оказа, до голяма степен се свързва с репутацията на нейния президент. Изследователи от центъра Pew искаха да разберат колко участници в изследването вярват на Владимир Путин и неговите действия в международната политика. 63% са казали, че нямат доверие, а противоположният отговор е даден от 26% от анкетираните. В европейските държави повече симпатизиращи на Путин се намират в десните партии. Сред поддръжниците на Марин Льо Пен съотношението на тези, които вярват на руския президент и неговите опоненти, е 40% до 16%, в Италианската лига, чийто лидер вицепремиерът Салвини неколкократно призовава за вдигане на антируските санкции - от 38% на 28%, в немската „Алтернатива за Германия\"- от 51% на 32%. Впрочем, Владимир Путин, с не високия си \"рейтинг\", е в добра компания, пише немският вестник. 70% от респондентите не вярват на американския президент Доналд Тръмп, 56% от респондентите - на китайския лидер Си Цзинпин. Малко по-добри резултати бяха постигнати от френския президент Емануел Макрон (доверяват му се 46% и му нямат доверие 34%), както и германският канцлер Ангела Меркел (52% и 31% съответно), заключава Frankfurter Allgemeine Превод: М.Желязкова", "date": "2018.12.20", "title": "Влиянието на Русия нарастна, но ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390678-%D0%BB%D0%BE%D0%BD%D0%BE-%D0%B0%D0%B2%D1%80%D0%B0%D0%B0%D0%BC%D0%BE%D0%B2%D0%BE-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%B5%D0%BD-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%B9%D0%BE%D1%81%D0%B8%D1%84-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B8-%D1%86%D0%B5%D0%BB%D0%BE%D0%BC%D1%8A%D0%B4%D1%80%D0%B5%D0%BD%D0%B8", "text": "  Прекрасен по душа и тяло, блаженият Иосиф (на евр. - да преумножи, да прибави, бел.ред.) бил син на ветхозаветния патриарх Иаков, внук на Исаак и правнук на Авраам*. *  Авраам  (от евр. \"баща на множество\") - библейски патриарх, родоначалник на избрания еврейски народ, призван от Господа за опазване на истинската вяра. Историята на неговия живот е изложена в книга Битие 11:26-25:10; незначителни допълнения към това свещено повествование намираме у Филон, Иосиф Флавий и други иудейски писатели. Исаак (от евр. \"смях\" - Бит. 21:5, 6) - библейски патриарх, син на престарелите Авраам и Сара, носител на всичките дадени им обещания. Когато той бил на 25 години, Авраам получил от Господа повеление да го принесе в жертва и той с кротост се подчинил на баща си; жертвеният нож, който вече бил повдигнат над него от ръката на баща му, бил отклонен от ангел.      Жена на Исаак била Ревека, внучката на неговия месопотамски чичо Нахор; от нея имал двама сина - Исав и Иаков. Исаак умрял на 180 години. Историята на неговия живот е изложена в книга Битие 17:19-35:29. Иаков - (от евр. \"запъващ се\") вторият син на Исаак и Ревека, е роден в Лахай-Рой заедно с Исав, когато Исаак бил на 59 години, а Авраам на 159. Историята на неговия живот е изложена във втората половина на книга Битие (от 25 до 50 гл.) Заради кротостта си той се ползвал от предразположението на майка си и с нейно съдействие получил от Исаак благословението, което се полагало само на първородния. На 78 г. от своя живот Иаков, бягайки от отмъщението на брат си, се отправил към Месопотамия, при своя чичо Лаван. По пътя към тази страна, когато бил заспал в Луза, насън му се явил Господ и му обещал от неговото потомство да се роди Изкупителят. В Месопотамия Иаков се оженил за двете дъщери на чичо си, от които имал 12 синове и една дъщеря Дина. След завръщането си от Месопотамия, той живеел в Палестина, като заемал със стадата си становете на Авраам и Исаак. Иаков завършил живота си в Египет, където се преселил при своя син Иосиф. От неговите синове произлезли 12-те колена на израилския народ; той пророчески предсказал тяхната съдба в своето предсмъртно благословение на синовете си. Иаков умрял на 147 години; тялото му, според неговото завещание, било пренесено в обетовната земя. Бел.ред. Той се родил от втората жена на Иаков, Рахил която била неплодна, докато Бог не я чул и не отворил утробата й за раждане на деца. Първо родила момченцето Иосиф, който бил единадесетият син на Иаков. Вторият син на Рахил бил Вениамин, дванадесетият син на Израиля. След като родила Вениамин, Рахил умряла и я погребали в Ефрат*, тоест във Витлеем**. * Иаков погребал Рахил по пътя към Ефрат, тоест във Витлеем и поставил над гроба й паметник (Бит. 35:18, 19). Гробницата на Рахил била добре известна много векове по-късно (1 Цар. 10:2). Местните иудеи и мохамедани и досега се отнасят към гробницата на Рахил с особено благоговение. Арабите се събират тук за тържествени молебени по време на бездъждие. Омъжените жени взимат оттука камъчета и ги носят по време на бременността си. Паметта за самата Рахил се запазила в нейното потомство в последвалите времена. Жителите и старейшините на Витлеем, благославяйки потомството на Вооз и Рут, му пожелавали такова щастие от Бога, каквото Рахил донесла на Израиля (Рут 4:11). Пророк Иеремия, изобразявайки бедствията на пленените иудеи, представя Рахил като прамайка на израилтяните, осиротяла и безутешно плачеща за синовете си, задето ги няма. (31:15) Евангелист Матей в това печално, описано от пророка събитие, вижда препратка към друго, не по-малко печално - избиването на Витлеемските младенци от Ирод: витлеемските деца били от потомството на Рахил, и тя, като тяхна майка, неутешимо плаче, защото ги няма\" (Мат. 2:18). Бел.ред. **  Витлеем  - град в Палестина: във Ветхия Завет е известен като родина на най-великия иудейски цар Давид, а в Новия - като родина на Иисуса Христа. Той се намира на два часа път южно от Иерусалим и е разположен на два хълма, чиито склонове изобилстват с лозя, а в полите им се простират добре обработвани житни полета. От това плодородие вероятно произлиза и самото наименование \"Витлеем\" - от евр. \"домът на хляба\". В древността той се наричал Ефрата (Мих. 5:2) (от евр. \"дава плодове\"). От времето на Рождеството на Спасителя Христа Витлеем станал свещено място за всички християни. До завладяването на Палестина от мохамеданите (ХV век) Витлеем неведнъж бил разрушаван до основи, а по това време настъпил пълният му упадък, от който се съвзел едва в началото на ХIХ столетие. Сега (края на ХIХ в.) това е неголям град с население до 6000 жители араби, наполовина православни, наполовина католици, който носи названието Бейт-Лахам. (\"дом на месото\") На мястото на вертепа, или пещерата, в която се родил Господ Иисус Христос, има храм; пещерата се намира под олтаря; стените и подът й са облицовани с мрамор. За място на раждането се смята вдлъбнатината в пещерата, осветявано с 5 сребърни кандила. На пода е вкопана сребърна звезда с надпис на латински: Hic de Virgine Maria Jesus Christus natus est - тук от Дева Мария се е родил Иисус Христос. На три крачки от това място има падина, която се смята за местонахождение на яслите, в които е бил положен Христос. На северозапад от пещерата се простира тесен подземен проход, с престол и кули, а също и с пещерата, където е погребан блаженият Иероним (†420 г.). Бел.ред. Синовете на Рахил, Иосиф и Вениамин, били много скъпи на Иаков, защото Бог му ги изпратил в залеза на дните му, и освен това те му напомняли възлюбената съпруга Рахил, чиято смърт много го наскърбила. Иаков толкова много я обичал, че заради нея в продължение на четиринадесет години работил на тъста си Лаван. И двамата синове на Рахил били добронравни, целомъдрени и достойни за любов, но особено блаженият Иосиф, у когото от млади години се заселила благодатта на Светия Дух. Когато той станал на седемнадест години, тръгнал да пасе стадата на баща си заедно със своите братя, родени от други майки. Като гледал греховните дела на братята си, Иосиф се гнусял да взима участие в тях. Напротив, обичайки ги с желание да спаси душите им, той довеждал до знанието на баща си някои техни беззакония, за да ги накаже отечески и по този начин да отвърне от своя дом Божия гняв. Иаков, като виждал у него такъв разум, съчетан с целомъдрие и страх пред Бога, го обикнал още повече и му ушил шарена дреха. А братята силно възненавидели Иосиф - едни заради това, че не взимал участие в техните греховни дела и съобщавал за тях на баща им; а други за това, че баща им го обичал повече от тях. Те не можели дружелюбно да разговарят с Иосиф, хвърляли върху него зли обвинения и го клеветели пред баща им. Но Иаков, като знаел добре, че Иосиф е невинен, не им вярвал. По това време Дух Свети, Който живеел у Иосиф, започнал чрез сънища да му разкрива, като на пророк, всичко, което се отнасяло до бъдещия му живот. Без да крие нищо, Иосиф разказвал всичко на баща си и братята. - Слушайте - казал той веднъж, - ще ви разкажа какъв сън сънувах. Присъни ми се, че връзваме снопи на полето; моят сноп застана прав, а вашите снопи, които бяха около него, се поклониха на моя сноп. На това братята му отвърнали: - Нима ти ще царуваш над нас и ще ни владееш? И те започнали още повече да го ненавиждат заради съня му. После Иосифсънувал друг сън и също го разказал на баща си и братята: - Сънувах - казал той, - как слънцето, месецът и единадесет звезди ми се поклониха. Като чул това, бащата смъмрил Иосифа с думите: - Какво означава този сън? Нима аз и майка ти (мащехата му Лия) и братята ти ще дойдем и ще ти се поклоним? Бащата го смъмрил само привидно. Така той искал да спаси сина си от още по-големия гняв на братята му. В действителност този сън дълбоко заседнал в душата на Иаков. - Какво може да бъде това? Струва ми се, че Господ чрез това добродетелно момче иска да удиви всички с милостта Си. И той се радвал в душата си. А пък братята още по-силно възненавидели Иосиф и замислили да му сторят зло. Веднъж, когато братята пасели овцете в Сихем*, Иосиф с баща си бил в долината Хеврон. Чедолюбивият баща, загрижен за синовете си, които били в Сихем, казал на своя възлюбен син Иосиф: *  Сихем  - древен град в обетованата земя; намира се в Самария, на Ефремовата планина, на 18 часа от Иерусалим, на 16 от Назарет, в долините Харизим и Гевал, които изоблистват с кайсии, праскови, сливи, рози и мирти. Когато Авраам пристигнал за пръв път, тук била само дъбравата Мамвре (Бит.12:6); а когато Иаков се върнал от Месопотамия, това място вече се наричало градът Сихем. (Бит. 33:18, 19) От Емор, бащата на Сихем, Иаков купил част от полето, разпънал тук шатрата си, поставил жертвеник и призовал името на Господа Израилевия Бог. (Бит. 33:19, 20) Това било единствената собственост на Иакова в обетованата земя. Наблизо бил вероятно и Иакововият кладенец, за който се споменава в Новия Завет. (Иоан. 4:5, 6) Тук Иаков изпратил Иосиф при неговите братя и около тези места той бил продаден от тях на измаилтяните. Участъкът около Сихем Иаков пред смъртта си подарил на Иосиф, който и бил погребан тук. (Ис. Навин 24:32) В днешно време Сихем, или Наблус, служи като местонахождение на самаряните. Бел.ред. - Иди, дете, при братята си, да ги видиш здрави ли са, и стадата дали са цели и по-скоро се върни при мене. Изпълнявайки нареждането, Иосиф се отправил към братята си, за да им предаде поздрава на баща им; а Вениамин, понеже овце бил малко момче, останал при баща си. Иосиф се лутал из Сихемската пустиня и съвсем не можел да намери братята си. Той вече започнал да се безпокои за съдбата им, когато срещнал един човек, които го запитал: - Какво търсиш, момко? Той отвърнал: - Търся братята си; кажи ми, ако знаеш, къде пасат стадата? Тогава човекът му казал: - Те са си отишли оттук, защото ги чух да казват: \"Да идем в Дотан!\"* *  Дотаим  - град, близо до планината Тавор и Ездрилонската долина; оттук бил пътят от Галад за Египет, по който минавали кервани с различни стоки. (Бит. 37:25) Сега това име е запазил един зелен хълм от югоизточната страна на голямата равнина, с извор в подножието на планината, на север от Самария. Бел.ред. И му показал пътя. Иосиф тръгнал по следите на братята си и ги намерил в Дотан. Когато ги видял отдалече, много им се зарадвал, защото ги обичал. Те също го видели отдалече, но се разярили срещу него като диви зверове и започнали да се съвещават как да го убият. Те си казали: - Ето, иде съновидецът. Хайде да го убием и да го хвърлим в някой ров. После ще кажем, че го е изял звяр. Да видим тогава как ще се сбъднат сънищата му. Най-големият брат Рувим, като слушал това, искайки да спаси Иосиф от братоубийствените им ръце, казал: - Не го убивайте, не проливайте кръвта на вашия брат - по-добре го хвърлете в онази яма, която се намира в пустинята. Нека там да си умре сам, но вие не слагайте ръце на него! С това Рувим смятал да спаси невинния юноша от смърт. Той искал тайно да го измъкне от рова и да го прати при баща им. Кротък като агне, Иосиф нищо не подозирал за злобата на своите братя. Той се приближил до тях и приятелски ги разцелувал, като ги поздравил от името на баща им. А пък братята, като зверове се хвърлили върху него и му смъкнали шарената дрешка. Те скърцали със зъби, като че искали жив да го изядат. Биели го с юмруци и всякак го обиждали. В злобата си братята му изглеждали свирепи и безпощадни. Иосиф вече не се надявал някой да се застъпи за него. Затова извисил глас и със сълзи и ридания започнал да моли братята си за пощада: - Защо сте се разгневили? Моля ви да ме освободите за малко и да изслушате молбата ми. Братя! Вие знаете, че баща ни всеки ден плаче за края на моята майка. Нима ще се решите да му нанесете нова рана, докато старата още не е зараснала? Умолявам ви, не ме разделяйте от баща ми, иначе той от мъка ще слезе в гроба. Заклевам ви в Бога на отците ни, Авраам, Исаак и Иаков (Марк. 12:26), Бога, Който заповяда на Авраам да излезе от земята и дома на баща си и да се засели в обетованата земя (Бит. 12:1-3), в Бога, Който обеща да направи потомството на Авраам многобройно като заездите на небето (Бит. 15:5) и пясъка на морския бряг (Бит. 28:14). Заклевам ви във Вишния Бог, дарил на Авраам сила на волята при жертвоприношението на сина му Исаак и изпратил агне, да бъде заклано вместо сина му (Бит. 23:1-19). Заклевам ви в Светия Бог, Който е благословил нашия баща Иаков чрез устата на Исаак (Бит. 27:27-29), неговия баща, и Който не е напускал Иаков и в Харан, който е в Месопотамия (Бит. 28:10-19)*, откъдето е излязъл Авраам: тук Бог е избавил Иаков от нещастието! Във всичко това ви заклинам и ви моля да не ме разделяте с Иаков, както смъртта го раздели с Рахил. Иначе Иаков ще плаче за мен както плаче за Рахил, и ще се затворят очите му, без да дочакат завръщането ми. Смилете се над мен и ме пуснете при баща ми! *  Месопотамия  - тоест Междуречие, древният Сенпаар (Бит. 10:10), мястото, където се е родил и живял Авраам до излизането в земя Харан (Бит. 11:28; Деян. 7:2), така се нарича пространството между реките Тигър и Ефрат, ограничено на юг от Персийския залив, на север от планините на Армения. В по-тесен смисъл Месопотамия се нарича северната част на тази област, т. н. Ел-Джезир, докато южната част е известна под името Вавилония, днешен Ирак - Арабия, т.е. древната Вавилония. През епохата на римляните страната била разделена на две части - Озроена, на Запад, с главен град Едеса, преминала към Рим през 217 г. сл. Р. Хр., и Мигдония на Изток, с главен град Низибида, завоювана през 115 г. от римския император Траян. Началото на християнството в Месопотамия е положено от спътник на ап. Тома, Иуда или Тадей, според преданието един от 70-те ученици на Господа Иисуса Христа. В околностите на Низибида се е родил свети Ефрем Сириеца (II-IV век); низибийският епископ Тома Варсума бил ревностен привърженик на несторианската ерес, която учи, че предвечно роденото от Отца Слово Божие само обитавало в човека Иисус, пребивавайки с Него в особено нравствено съединение. През ХI век при нападението на селджуките Месопотамия тръгнала към упадък и сега принадлежи на Турция. Нейните жители са араби, кюрди, арменци, сирийци. Бел.ред. Така умолявал Иосиф братята си чрез Бога на своите отци. Ала жестоките братя ни най-малко не се смилили над него и без да се боят от Бога, повлекли Иосиф към ямата. Той ги хващал за нозете, плачел и казвал: - Братя, простете ми! Но те го хвърлили в ямата. Тази яма била някога дълбок кладенец, който впоследствие пресъхнал. Като седял в нея, Иосиф плачел с горчиви сълзи и призовавал в себе си баща си: - Виж, татко, какво стана със сина ти! Хвърлиха ме като мъртъв в ямата. Ти ме чакаш да се върна, а аз като разбойник лежа в ямата. Ти сам, татко, ми каза: \"Иди, виж братята си и стадата и бързо се връщай при мен.\" Ала братята се отнесоха с мен като свирепи вълци и гневни ме разделиха от тебе. Добри ми татко! Ти вече няма да можеш да ме видиш и да чуеш гласа ми, и аз няма да мога да бъда утеха за твоята старост. Повече няма да мога да видя твоите бели коси, защото ме погребаха, по-лошо отколкото мъртвец. Плачи, татко, за твоето дете, така както детето ти плаче за теб, своя баща. Разделиха ме с тебе в толкова ранна възраст! Кой би ми дал гълъбица, която знае човешки език, за да долети и да ти разкаже за моята мъка? Нямам повече сълзи и от стенанията загубих гласа си. Няма нищо, което би могло да ми помогне в моята скръб! О, земя, земя! Ти, както казват бащите ни, си се обърнала към Бога, да се застъпиш за несправедливо убития Авел (срв. Битие 4:10) (\"защото и земята вика заради кръвта на праведника. Обърни се сега за мене към моя баща Иаков и му разкажи всичко, което направиха с мен братята ми! Така ридаел Иосиф до изнемога в ямата и нямало кой да го утеши. А жестоките братя, като хвърлили Иосиф в рова, радостно започнали да ядат и да пият. Те така весело и тържествено празнували, като че ли са победили неприятел, или са превзели град. Докато се веселели, заблязали да се приближават към тях измаилтянски търговци*, които пътували от Галаад към Египет. С тах вървели камили, натоварени с тамян, ладан и други аромати. Тогава Иуда, четвъртият син на Иаков, казал на братята си: - Каква полза да убием брат си и да скрием кръвта му? По-добре да го продадем на тези измаилтяни, нека те да го отведат надалече. Иосиф ще умре в чуждата страна и ние няма да ставаме убийци на родния си брат. * Измаилтяни - потомци на Измаил, Авраамовия син от Агар. (Бит. 16:2). Бел.ред. Останалите братя се съгласили с Иуда. Отишли и измъкнали Иосиф от рова. Измаилтяните, които преминавали, дали за Иосиф тридесет златни монети. По време на продажбата Рувим го нямало - той бил отишъл някъде. Като се върнал, Рувим отишъл при рова, но не намерил в него Иосиф. Тогава раздрал дрехите си, върнал се при братята и казал: - Момчето го няма в рова! Къде ще се дена? Как ще понеса риданията на баща ни за него? На Рувим му било жал за Иосиф. Търговците, които купили Иосиф, стигнали по своя път до онова място в Ефрат, където бил гробът на Рахил: тя умряла тук, когато Иаков се връщал от Месопотамия. Щом видял гроба на майка си Рахил, Иосиф веднага изтичал и паднал на него. После силно, с горчиви сълзи заговорил: - Рахил, майчице моя! Стани от земята и виж Иосиф, когото ти обичаше! Виж какво се случи с мене! Ето, чужденците ме отвеждат в Египет. В робство ме продадоха на тях братята ми, и при това гол ме продадоха, като злодей. Иаков не знае това, че са ме продали. Отвори ми гроба си, майко моя, и ме приеми при себе си! Нека твоят гроб бъде едно смъртно ложе за нас двамата! О, Рахил! Вземи сина си, за да не очаква смъртта на чужда земя. Рахил, вземи ме при себе си! Раздялата ми с Иаков беше така неочаквана, както и раздялата ми с тебе, моя майко. Нека да стигнат до слуха ти риданията и мъките на моето сърце, за да ме вземеш в гроба си. Не мога повече да плача - нямам сълзи и душата ми изнемощя от плач и ридания. О, Рахил, Рахил! Нима не чуваш молбите на сина си Иосиф? Насила отвеждат сина ти от тебе, а ти не искаш да го задържиш. Аз призовавах Иаков, но той не чу гласа ми. Сега призовавам тебе, и ти не искаш да ме чуеш. По-добре да умра тука, на твоя гроб, но да не отивам като злодей в чуждата земя! Измаилтяните, които купили Иосиф, като видели как той припада на гроба, си казали: - Този младеж с магьосничество иска да избяга от нас. Хайде да го вържем по-здраво, за да не ни създаде някоя неприятност. Приближили се до него и злобно му казали: - Ставай, стига си магьосничествал, че да не те убием на този гроб. Не искаме да губим парите, които платихме за тебе! Когато Иосиф станал, измаилтяните видели, че цялото му лице е подпухнало от горчивите сълзи. И всички започнали съчувствено да го разпитват. - Защо така горко заплака, като видя този гроб? Не се бой и ни кажи - кой си ти? И защо те продадоха? Пастирите, които те продадоха, ни казаха: \"Внимавайте, да не ви избяга по пътя. Ако избяга, ние нямаме вина, предупредили сме ви.\" Кажи ни истината: - на кого си роб? На онези пастири или на някой друг? Обясни ни, защо с такава любов припадна на този гроб? Ние сме твои господари, защото сме те купили. Като роб, разкажи ни всичко. Ако скриеш нещо от нас, на кого другиго можеш да разкажеш мъката си? Нали ти си наш роб! Онези пастири ни казаха, че можеш да избягаш от нас и това ни безпокои. Успокой се и ни разкажи откровено кой си. Ти ни изглеждаш господар и ние искаме да видим у тебе не роб, а наш любим брат. Прекрасната ти външност и твоят ум показват, че си достоен да застанеш пред царя и да се ползваш с почести редом с другите велможи. Всички твои съвършенства говорят, че ще достигнеш голяма власт. Бъди ни приятел и там, където ще те отведем. Кой може да не обикне такъв умен, благороден и прекрасен младеж! Като въздъхнал, Иосиф им отвърнал: - Макар че ме продадоха на вас, аз не съм нито роб, нито крадец, нито магьосник и въобще не съм извършвал никакво престъпление. Аз съм любимият син на моя баща и бях любимият син на майка си, когато тя беше още жива. Онези пастири са мои братя. При тях ме прати баща ни, за да видя как са със здравето. Те дълго не се завръщаха от планината и чедолюбивият ни баща като се тревожеше за тях, ме изпрати да ги навестя. А те ме хванаха и ме продадоха в робство на вас. Моите братя не можеха да гледат без завист любовта на баща ми към мене и това стана причина да ме разделят с него. А гробът, който се намира тук, е гробът на моята майка. Когато баща ми Иаков се преселваше от Харан на онова място, където живееше по-рано, тук моята майка умря и я погребаха в този гроб. Като чули това, измаилтяните съчувствено отвърнали: - Не бой се, младежо! Големи почести те очакват в Египет. Твоята външност е доказателство за благородството ти. Ти не скърби, напротив, бъди доволен, че сега си далече от твоите завистливи братя, които без причина са те ненавиждали. Братята на Иосиф, след като го продали, взели един козел, заклали го и изцапали с кръв дрехата на Иосиф, която изпратили на баща си Иаков със следните думи: - Намерихме тази дреха в гората и познахме в нея дрехата на брат ни Иосиф, което много ни опечали. Самият Иосиф не намерихме и ти изпращаме шарената му дреха. Виж дали тя е на твоя син, или не. Като познал дрехата, Иаков с плач и горчиво ридание казал: - Това е дрехата на моя син - хищен звяр го е изял! И Иаков раздрал своите дрехи. Като се облякъл в рубище, ридаейки заговорил: - Защо не бях изяден аз вместо тебе, сине мой? Защо не срещна мене онзи звяр, за да се насити с мене, а тебе да те остави цял? Защо не разкъса мен онзи звяр? О, защо аз не станах негова храна? Горко, горко ми! Сърцето ми силно скърби за Иосиф! Горко ми, горко! Къде е убит синът ми, за да мога да отида там и да разкъсам косите си над неговата красота? Без Иосиф не искам повече да живея. Дете! Аз съм виновникът за твоята смърт! Аз те убих, като те пратих в пустинята, да видиш братята си и стадата! О, дете! Аз ще плача и тъгувам, докато не сляза в преизподнята! Вместо мъртвото твое тяло със сълзи ще оплаквам твоята дреха. Но тя ме докарва до униние по още една причина. Тя цялата е здрава и аз си мисля, че не звяр е изял твоето тяло, а човешки ръце са те хванали и са те убили. Ако наистина те е изял звяр, както казват твоите братя, твоята дреха би била раздрана на парчета, защото звярът няма първо да сваля дрехата и след това да изяде тялото. Ако той първо беше свалил дрешката ти, а чак след това да те изяде, то дрешката не би била зацапана с кръв. На нея няма следи нито от нокти, нито от зъби - откъде ще е тогава кръвта по нея? Ако в пустинята имаше само зверове и нямаше разбойници, аз бих тъгувал за това, че са те изяли зверове, и не бих могъл да предполагам, че разбойници са те убили. Аз унивам за Иосиф и неговата одежда ме докарва до друго не по-малко униние. И така, имам две нещастия - с плач ще мисля за това, по какъв начин е била свалена дрехата му и за това, по какъв начин е било убито или изядено неговото тяло? Аз ще умра, Иосифе, моя светлина и опора, и нека твойта дреха да слезе в преизподнята заедно с мене. Без тебе, Иосифе, аз не искам да гледам този свят! Много дни Иаков оплаквал Иосифа. Всичките синове и дъщери на Иаков се събрали заедно, за да го утешават, но той не искал да се утеши и казвал: - Опечален ще слеза в преизподнята при моя син. По същото време измаилтяните бързо отвеждали Иосиф към Египет*, където се надявали да получат за неговата красота много злато от някой велможа. Когато вървели през египетския град, ги срещнал царедворецът на фараона** Потифар. Той видял Иосиф и се обърнал към измаилтяните със следните думи: * Египет - една от първите по време държави на земното кълбо, още в дълбока древност достигнала сравнително висока степен на култура и държавност. Той заема тясната брегова линия на Африка от двете страни на река Нил; някога Египет непосредствено се сливал със северозападния ъгъл на арабския полуостров, така че жителите на Азия и Африка се намирали в най-близки отношения помежду си. Географската близост на Египет със Сирия и Палестина, неговото изключително плодородие, обясняват важното му значение в историята на древния Изток. Бел.ред. ** Фараон е общо име за древните египетски царе и в превод от египетски означава цар. Бел.ред. - Търговци, кажете ми откъде имате този юноша? Той ни най-малко не прилича на вас, защото сред вас, измаилтяните, надали ще се намери такъв красив младеж. Те му отвърнали: - Това момче е много умно и принадлежи на знатен род. Потифар охотно купил от тях Иосиф, като им платил толкова, колкото поискали. Царедворецът го въвел в своя дом и всячески се стараел да научи за неговия предишен живот. Потомъкът на праведните Авраам, Исаак и Иаков живеел при Потифар в добродетелност и с голяма кротост, Господ бил с него. Иосиф водел честен и непорочен живот. По лицето и думите му се разбирало, че той е целомъдрен и се бои от Бога: той никога не забравял всевиждащия Бог на своите отци, Който го спасил от смърт в рова и от ненавистните братя. Иосиф тъгувал единствено за баща си Иаков. Докато живеел у Потифар, Иосиф си спечелил благоволението му и му се харесал. Потифар като виждал, че с Иосиф е Бог, Който успешно урежда всичко в неговите ръце, го поставил за началник на целия дом и предал в ръцете му цялото имущество - именията, селата, робите и домакинството. Самият Потифар при Иосиф не се грижел за нищо друго, освен за храната, която ядял на трапезата: той ясно разбирал, че Иосиф е честен и че имуществото в неговите ръце все повече и повече се увеличава. Заради Иосиф Бог благословил дома на египтянина. Всички роби и робини били много доволни от Иосиф, защото при него си живеели добре и напълно безгрижно, доволни от всичко. Иосиф имал хубава външност и красиво лице. Съпругата на Потифар била поразена от красотата му и в сърцето й пламнала сатанинска любов към него. Тя всякак се стараела да съблазни невинния Иосиф и силно искала да бъде с него. За да прелъсти Иосиф, жената на Потифар прибягвала към много хитрости: на всеки час си сменяла дрехите, миела и помазвала лицето си, окачвала на шията си огърлици. Освен това тя прелъстявала праведната душа на Иосиф с разни движения на тялото, с мерзък смях и прелюбодейни слова. Но с всички тези хитрости тя само погубвала себе си. Иосиф не поглеждал нейните украшения и не помислял да съгрешава с нея. Мисълта за Бога и страха пред Него го защитавали от всякакви изкушения. Когато жената на Потифар видяла, че всичките й украшения не действат, тя още повече се разпалвала от огъня на прелюбодейството и не знаела с какво още да повлияе на целомъдрения юноша. След това тя още веднъж замислила да го склони към грях с безсрамните си думи; змийската отрова, която била в нея, отворила устата и и тя казала на Иосиф: - Ела при мене и от нищо не се страхувай; напротив, бъди по-смел с мене, за да мога да се насладя на красотата ти, а ти - на мойта доброта. Ти неа се страхувай от никого, защото всичките слуги са ни подчинени, и ти управляваш целия дом; никой няма да влезе при нас и няма да узнае нито за разговорите, нито за отношенията ни. Ако не си съгласен с мойте предложения, защото се боиш от мъжа ми, аз мога да го отровя. Обаче невинният юноша продължавал да се опазва от порока. И тялото, и душата му били непобедими. Иосиф не загинал в тази буря. Като се боял от Бога, той отхвърлил всички предложения на господарката си. Оставайки си целомъдрен, той й отвърнал така: - Господарке моя, аз не мога да съгреша с тебе, защото се боя от Бога. Моят господар ми е връчил всичко, както домашното, така и останалото стопанство и няма нищо, над което да не може да се простира моята власт, освен над тебе, моя господарке. Грешно е за мен да отхвърля любовта на моя господар и в неговия дом да се занимавам с такива недостойни дела. Така ще разгневя Бога, на Когото са известни всички човешки тайни. С такива и подобни думи Иосиф наставлявал своята господарка. Но тази змия не искала нищо да чуе и сладострастието и още повече се разгаряло. Искайки да принуди Иосиф да съгреши, тя само търсела удобно време и случай за това. Иосиф, виждайки как господарката му иска да го прелъсти, често се обръщал с молитва към Бога на своите отци, с думите: - Боже на отците ми, Авраам, Исаак и Иаков, спаси ме от това нещастие! Ти Сам виждаш, Господи, как тази безразсъдна жена иска незабелязано да ме погуби със злодейството си. Ти, Владико, ме избави от убийствените ръце на братята ми. Избави ме и сега от този хищен звяр, иначе аз ще стана чужд за отците си, които така силно са Те обикнали, Господи. В молитвите си Иосиф се обръщал също и към Иакова: - Татко мой, Иакове, усърдно се помоли за мен на Бога! Помоли се за мене, защото врагът иска да ме разлъчи от Бога. Греховната смърт с жена е още по-страшна от смъртта от ръцете на братята. Онази смърт искаше да унищожи тялото ми, а тази иска да раздели душата ми от Бога. Татко! Благодарение на твоите молитви към Бога аз се спасих от смърт в рова. Помоли се сега пак пред Всевишния, за да се избавя от греховния ров, в който ме тласка тази жена, която няма нито срам, нито страх пред Бога. Когато отидох при братята ми, те постъпиха с мене зверски и като свирепи вълци ме разделиха с тебе. Но тук ме срещна още по-свиреп звяр. Помоли се, преподобни, за мен, твоя син Иосиф, за да не умре душата ми пред нашия Бог. Иосиф си оставал непобедим, а неговата господарка продължавала да търси удобен случай да го привлече към себе си. Един ден станало така, че Иосиф трябвало да влезе в дома по някаква работа. Там нямало никого от домашните. Изведнъж господарката хванала Иосиф и го повлекла към леглото. Като се разсъблякла, тя започнала да го принуждава към прелюбодеяние. Целомъдреният и свят юноша, като видял нейната наглост, отвърнал се от голотата й, и като се отскубнал силом, избягал навън. Горната му дреха останала в ръцете на господарката. Така Иосиф разкъсал всички мрежи на дявола. Орелът, като види ловец, полита още по-високо. Тъй постъпил и Иосиф. Той избягал от жената, защото не искал нейните мрежи да го въвлекат в грях. А жената на Потифар, като видяла, че Иосиф се изплъзнал от ръцете й, много се изплашила; овладял я неописуем страх. Освен това й стнало срамно. Тя започнала да замисля как по-добре да наклевети юношата, та мъжът й да му се разгневи и от ревност да го убие. Тя си помислила: - Най-добре е Иосиф да умре. Смъртта му ще бъде облекчение за мен. Аз не мога да гледам такава красота, без да мога да й се насладя. А той само ме презира. След това тя се развикала, събрала робите и робините и им казала: - Вижте какво ми направи онзи роб, евреинът! Моят мъж му е дал власт над целия си дом, а той по най-безсрамен начин поиска да ме изнасили. Малко му е да владее целия дом, поиска и мене да отнеме от мъжа ми. Дойде при мен и ми каза: \"Легни с мен!\" при което аз, както вие сами чухте, силно се развиках. Иосиф се изплаши от този вик и побягна навън, но дрехата му остана при мен. Всички, които слушали, се чудели на станалото, защото никой от тях не очаквал, че Иосиф може да бъде толкова нагъл. Когато Потифар си дошъл от царския дворец, съпругата му взела дрехата на Иосиф и му я показала. После като целомъдрена започнала да се оплаква от Иосиф и казала: - Ти доведе този евреин, за да се подиграва с нас. Нима ти си го научил така да ме оскърби и обиди? Той ме завари сама вкъщи и искаше да ме насили. Ако аз не бях завикала и домашните не бяха се притичали на моя вик, той щеше да извърши насилие, защото аз, слабата, не бих могла да се измъкна от ръцете му, от него, по-силния. Когато той чу, че завиках, и на вика ми се притичват домашните, побягна от къщи, но дрехата му остана при мене. Потифар повярвал на тези лъжливи думи и много се разгневил на Иосиф. Заповядал да го оковат и да го хвърлят в затвора. Потифар забравил за благоустройството на домашното му и селско стопанство, което Бог му изпратил заради Иосифа. Но Бог на Авраам, Исаак и Иаков, Който изпитва сърцата на хората, не напускал Иосиф и не го лишавал от Своята милост: Иосиф намерил благоволение у началника на затвора и живеел като на свобода. Господ Бог не изоставя ония, които Му се боят. Иосиф живеел у началника на затвора, както и у Потифар. Като видял, че Иосиф във всичко му е верен, началникът го направил надзирател на целия затвор. Веднъж двама от царедворците на Египетския фараон, главният хлебар и главният виночерпец се провинили пред своя господар. Фараонът се разгневил и ги затворил в същата тъмница, където бил и Иосиф. Изминали няколко дни, откакто те живеели в тъмницата. Иосиф във всичко им помагал, защото те били честни хора. Ето че веднъж и на двамата в една и съща нощ им се присънил сън, който предсказвал близкото бъдеще. На сутрината, когато, както обикновено, отишьл при тях Иосиф, ги намерил смутени и опечалени. Той ги запитал: - Защо днес лицата ви са тъжни? Те му казали: - През тази нощ и двамата видяхме сънища, а няма кой да ни ги изтълкува, и затова сме тъжни. Тогава Иосиф им казал: - Единствено Бог, като Всезнаещ, може, ако поиска, да открие значението на сънищата на хората, които Му се боят. Нека всеки да ми разкаже съня си. Бог чрез мене ще ви открие заначението им. Главният виночерпец му разказал такъв сън: - Видях пред себе си лозе, и в него една лоза. На лозата бяха израснали три млади клонки, които дадоха узрели плодове. Аз държах в ръка чашата на фараона и му я подадох. На това Иосиф му отвърнал: - Ето какво значи сънят ти - трите клонки, това са три дни. След три дни фараонът ще си спомни за тебе, ще се смили над тебе, и като те освободи оттука, отново ще те назначи на предишната длъжност. Тогава, както и преди, ти ще подаваш чашата на фараона. А когато ти бъде добре, спомни си за мене, и ми стори добро. Моля те да споменеш за мене на фараона и да ме освободиш оттука. Защото мене ме откраднаха от Еврейската земя. Във вашата страна също не съм извършил никакво престъпление, и ако са ме затворили в тъмницата, това е само от злоба. Главният хлебар, като видял, че Иосиф така добре изтълкувал съня на приятеля му, казал на Иосиф: - Аз също видях сън: присъни ми се, че на главата ми има три кошници с всякаква храна. Дойдоха птици и кълвяха храна от главата ми. Иосиф му отвърнал: - Ето какво означава твоят сън: трите кошници, това са три дни. След три дни фараонът ще ти вземе главата и ще окачи тялото ти на дърво, а птиците небесни ще го кълват. На третия ден, който бил и неговият рожден ден, фараоньт направил пиршество за всичките си велможи и слуги. На този пир той си спомнил за главния виночерпец и главния хлебар и заповядал да ги доведат. Като разследвал делото им, фараонът заповядал да обесят главния хлебар, а виночерпеца да върнат на предишната му длъжност. Но виночерпецът съвсем забравил за Иосиф и не споменал за него. След две години, на фараона му се присънил удивителен сън. Той видял, като че стои край реката и ето, от нея излезли седем сити крави, хубави и тлъсти на вид. Тези крави започнали да пасат край брега. След тях от реката излезли други седем крави, грозни на вид, слаби и мършави. Те започнали да пасат край другите крави. Изведнъж тези седем грозни крави изяли другите седем тлъсти. Въпреки това те не се наситили и си останали такива мършави, каквито били. Тук фараонът се събудил. Като заспал отново, видял друг сън: на едно стъбло имало седем пълни и хубави класове. След тях израснали други седем, празни и изсушени от вятъра. Празни класове погълнали седемте пълни. Сънят страшно смутил фараона, който се събудил. Той събрал всички влъхви и мъдреци на Египет и им разказал съня си. Нито един от тях не могъл да разтълкува съня: нима могат влъхвите, които служат на бесовете, да проумеят неразгадаемите тайни на Небесния Бог? Фараонът останал твърде опечален от това. Тогава главният виночерпец си спомнил за Иосиф, които разтълкувал съня му в тъмницата, и казал на фараона: - Чак сега, господарю мой, си спомних за своя грях. Когато ти се разгневи на нас, твоите раби, и затвори мен и главния хлебар в тъмницата, всеки от нас през една нощ сънува сън, които засягаше неговия бъдещ живот. С нас живееше един млад евреин, роб на Пентефрий. Ние му разказахме сънищата си и той ги разтълкува. Каквото каза той, това и стана: мене царю, ти, помилва и ме назначи на предишната длъжност, а хлебаря заповяда да осъдят на смърт. Като чул това, фараонът се зарадвал и заповядал веднага да доведат Иосиф от тъмницата. Подстригали го и му сменили дрехите, защото като затворник той бил целият обрасъл и бил облечен в рубище. Иосиф се изправил пред фараона и велможите му. Фараонът казал: - Чух, че ти си много мъдър и досетлив и умееш да тълкуваш сънища. Аз видях един сън, който никой не може да ми разясни. Обясни ми го ти. Иосиф отвърнал: - Само Вишният Бог може, ако поиска, да открие на хората непонятните тайни. Без Бога не е възможно да се разбере никоя добра поличба. Тогава фараонът пред всички велможи започнал да разказва на Иосиф съня си за тлъстите и мършавите крави, за пълните и празни класове, за това, как мършавите крави поглъщали тлъстите и празните класове - пълните, както беше разказано по-горе. Иосиф, преизпълнен с пророчески дух, започнал да тълкува съня и да предсказва бъдещето - как в продължение на седем години ще има богатство и изобилие на всякакви плодове по цялата Египетска земя, което посочват седемте сити крави и седемте пълни класове. След като изтекат тези години, ще има голям глад, което посочват седемте мършави крави, които изяли тлъстите и седемте празни класове, които погълнали пълните и не се наситили. Предишното изобилие навсякъде ще бъде забравено и гладът ще изтощи цялата земя. От плодородието на земята няма да остане и помен, вследствие на глада, които ще настъпи след седем години, и този глад ще бъде много тежък. А че непременно ще се случи така, се вижда по това, царю, че Бог ти е открил, едно и също и в двата съня - за кравите и класовете. Сега приеми съвета на бедния твой раб: избери си някой мъдър и разумен човек и го постави за началник над цялата египетска земя. В продължение на тези идващи седем плодородии години трябва да се събира петата част от всичко, което ражда Египетската земя. В царските складове трябва да се събира пшеница и всякаква храна. По същия начин и във всички градове нека да събират и да пазят житото, за да се запасят с храна за седемте години глад, иначе целият Египет ще загине от него. Фараонът и неговите велможи се удивили от пророческите думи на Иосиф и неговия мъдър съвет. И фараонът казал на своите велможи: - Нима можем да намерим такъв човек като него, у който да бъде Духът Божий? После фараонът се обърнал към Иосиф: - Тъй като всичко това Бог е открил на тебе, то няма човек, по-разумен и мъдър от теб. В моя дворец и в царството ми ти ще бъдеш първият след мене. Твоите нареждания ще изпълнява цялата Египетска земя. Аз ще бъда по-високо от тебе само с престола. Фараонът свалил пръстена от ръката си и го сложил на ръката на Иосиф. След това облякъл Иосиф в пурпурна дреха и сложил на шията му златна верижка. При това казал: - Днес аз те назначавам за втори цар на цял Египет. Без теб аз няма да повдигна ръката си и никой по цялата египетска земя няма да се осмели да направи каквото и да било, без твоето нареждане. Фараонът дал на Иосиф египетското име Цафнат-панеах, тоест \"Спасител на света\". По заповед на фараона качили Иосиф на втората от царските колесници и го повели из града, а глашатаите крещели, че над Египет е поставен втори цар. Всички царски велможи вървели около колесницата и въздавали на втория цар същите почести като на самия фараон. О, удивителна промяна, която в един час станала с праведния юноша, благодарение на покровителството на Бога, Който знае как да възвиси и прослави, за да го постави наред с царете и велможите! О, праведен е Твоят съд, Боже! Тъй, Господи, Ти си очистил от клеветата праведния Иосиф. Така Ти си успокоил оскърбения праведник и още на този свят си му въздал толкова славна награда за неговата чистота и търпение! Колко повече ще въздадеш ти в бъдещия живот на Твоите свети угодници! Когато велможата Потифар, същият, който хвърлил Иосиф в тъмницата, научил за чудесния начин, по който Иосиф с голяма слава седнал на колесницата на фараона, той страшно се изплашил. Със страх и трепет се прибрал вкъщи и рекъл на жена си: - О, жено, ти не знаеш за невероятното събитие, което стана в Египет! За нас то е много страшно. Нашият роб Иосиф сега е станал господар не само над нас, но и над цялата египитска земя. Прославян от всички, той сега се вози в колесницата на фараона. От страх и трепет аз не можах да се покажа пред очите му и незабелязано си тръгнах от велможите. Като научила това, жената на Потифар казала на мъжа си: - Не се бой от нищо! Сега ще ти призная своя грях. Аз безумно обичах Иосиф. През цялото време се гиздех и го прелъстявах, за да имам възможност да бъда с него и да се наслаждавам на красотата му. Но не можах да постигна това. Тъй като той не се съгласяваше с моите предложения, аз насила го принуждавах да легне с мен. Но целомъдреният Иосиф избяга и остави дрехата си, която ти показах тогава. Наклеветих го, сякаш той е искал да ме насили. Така излиза, че той чрез мене е достигнал царската власт и тази голяма слава. Та нали ако аз не обичах Иосиф, и ако той не живееше в затвора, а у нас, неговата добродетел и мъдрост щяха да си останат скрити и нямаше да бъдат прославени. Той трябва да бъде доволен от мен за това, че станах виновна за тази негова слава и почит. Нека да не се страхуваме от този праведен и преподобен Иосиф. Той не е разказвал на никого за станалото между нас и навярно със незлобивостта си ще ни прости. Да отидем и да му се поклоним заедно с другите велможи. Те отишли и смутени се поклонили на Иосиф. Той ни най-малко не им се сърдел и на никого не разказал за онова, което било между тях. Фараонът оженил Иосиф за Асенета, дъщеря на Потифар, но не оня Потифар, у когото работел Иосиф, а друг - единият бил царедворец, а другият - жрец в град Илиопол*, тоест града на Слънцето. *  Илиопол  - един от най-древните и забележителни градове на юг в Долен Египет. Тук имало жреческа школа, тук са получили началото си едно от най-важните свещени произведения на египтяните \"Книга на мъртвите\" и други свещени текстове. Храмът на слънцето, който се намирал там, бил обект на грижа за всички фараони. Развалините на Илиопол се намират близо до селото Матарийе (на север от Кайро). Бел.ред. Иосиф бил на тридесет години, когато започнал да царува над Египет. Според неговото пророчество, земята наистина в продължение на седем години принасяла изобилен урожай. През това време Иосиф обхождал целия Египет, като събирал пшеница и всякакви земни плодове и ги складирал по градовете. Той натрупал толкова много пшеница, като морския пясък, тъй че след това даже не можел да я измери. Още преди да настъпят седемте години глад, от Асенета се родили на Иосиф двама сина, първият на име Манасий, вторият - Ефрем. Но ето че изминали седемте години изобилие и настанали седем години глад. Ден след ден гладът по цялата страна се засилвал. По цялата египетска земя не достигало жито, имало само в царските житни запаси. Целият Египет почувствал глада. Народът започнал да проси хляб от фараона, фараонът ги изпращал при Иосиф. А Иосиф отворил царските житници и започнал да продава жито на всички египтяни. И от всички страни прииждали в Египет да купуват жито от Иосиф, защото гладът обхванал цялата земя. Големият глад достигнал и до Ханаанската земя, където живеел Иаков. Старецът и синовете му започнали да изнемогват от глад. Като научил, че в Египет има много жито, Иаков казал на синовете си: - Вие защо не се погрижите? Ето, чух, че в Египет се продава много пшеница. Идете там и купете малко жито, за да не умрем от глад. Десетте братя на Иосиф се отправили към Египет. Най-малкият брат Вениамин останал при баща си, защото Иаков не го пуснал на път с братята му. Иаков рекъл: - Да не би по пътя да се случи с него същата беда както и с брат му Иосиф. Израилевите синове пристигнали в Египет. Заедно с тях били дошли и много други пришълци със същата цел, да купят от пшеницата, която на всички продавал Иосиф, князът на египетската земя. Братята пристъпили към Иосиф и му се поклонили до земята. Когато Иосиф видял братята си, той веднага ги познал. Сурово, сякаш бил разгневен, ги запитал: - Откъде идвате? Те отвърнали: - Идваме от Ханаанската земя*, за да купим жито. Спомнил си Иосиф своите сънища и разбрал, че са започнали да се сбъдват. * Под  Ханаанска земя  се разбират обширни земи, които се простират на запад от Азия по източното крайбрежие на Средиземно море - в частност земята от другата страна на река Иордан, тоест Финикия и земята на филистимците; при това Ханаанската земя е различна от Задиорданската. В по-ново време под Ханаанска земя обикновено се разбира цялата обетована земя - всички области, заемани от израилтяните от двете страни на река Иордан. Бел.ред. Затова той прославил Бога в сърцето си. После, като че ли се сърдел, той пак им казал: - Вие сте шпиони съгледвачи. Дошли сте да огладате пътищата на тази страна. Те казали: - Не, господарю. Ние, твоите раби, сме хора честни и сме дошли да си купим храна. Ние всичките сме деца на един човек и съвсем не сме шпиони, нито съгледвачи. Иосиф със сърдит глас им казал: - Не, вие сте дошли да огледате пътищата на тази страна. Братята много се изплашили и за доказателство на своята невинност започнали да разказват за своя дом и за баща си. - В Ханаанската земя е нашият праведен баща. По-рано бяхме дванадесет братя, а сега останахме единадесет. Тук сме дошли десетимата. Единият от братята ни, изяден от зверове, умря в пустинята. Баща ни и досега плаче за него, защото много го обичаше. Другият ни брат, най-малкият, остана у дома, да утешава баща ни. На това Иосиф им казал: - Ето че аз казах истината, че вие сте шпиони и съгледвачи, защото сами се издавате. Заклевам се в живота на фараона, че няма да излезете оттука, докато не дойде малкият ви брат. Пратете един от вас да доведе брат ви, а вие ще останете задържани. Тогава ще се разбере дали казвате истината, или не. Ако не доведете тук най-малкия си брат, вие наистина сте шпиони и съгледвачи. Така им казал Иосиф и ги пуснал под стража за три дена. На третия ден ги довел при себе си и казал: - Единствено от страх пред Бога не прибягвам към жесток разпит. Ако вие наистина сте честни люде, а не шпиони съгледвачи, и искате да останете живи, ето какво трябва да направите. Един от вас ще остане тук в затвора. Другите си отидете у дома и отнесете купената пшеница на вашия баща; а най-малкия си брат, за когото ми говорите, доведете при мене. Тогава ще се оправдаят думите ви. Ако не се съгласите на това, ще бъдете умъртвени. Те се съгласили с това и си казали един другиму на еврейски: - Заслужили сме си тази беда. Наказани сме заради греха срещу брата ни, защото не обърнахме внимание на страданието на душата му, когато той ни умоляваше. Ние не го слушахме. Затова и ни постигна тази беда. Най-големият брат Рувим, рекъл: - Не ви ли казвах тогава да не огорчавате момчето? Вие не ме послушахте. Сега неговата кръв се изисква от вас. Като говорели помежду си, братята не знаели, че Иосиф разбира речта им. А Иосиф се отдръпнал от тях и се просълзил. После, като се приближил, заповядал да хванат Симеон и пред тях да го вържат. Този Симеон повече от всички ненавиждал Иосифа, и повече от всички показвал своята злоба, кагато хвърлили Иосиф в рова и го продавали на измаилтяните. Иосиф заповядал да хвърлят вързания Симеон в затвора. А за останалите братя се разпоредил да напълнят чувалите им с жито, тайно да върнат среброто им в чувала на всекиго и да им дадат запаси за по път. След това Иосиф ги пуснал. Те натоварили житото на животните си и тръгнали към Ханаанската земя. По едно влеме спрели да си починат. Един от братята, като поискал да нахрани своя осел, отворил чувала си видял среброто. Той казал на братята си: - Върнали са ми среброто, то се намери в моя чувал. Братята се смутили от това и си казали един на друг: - Какво ни стори Бог? Те пристигнали при баща си и му разказали за всичко, което им се било случило в Египет. Като изсипвали пшеницата, всеки от братята намирал среброто си. Това още повече ги изплашило. Като изслушал синовете си, бащата скръбно им казал: - Вие ме оставихте без децата ми. Иосиф го няма, Симеон го няма; нима искате да ми вземете и Вениамин? Всичките нещастия се струпаха на главата ми. Рувим казал на баща си: - Убий двамата ми сина, ако не ти го доведа. Дай го в мойте ръце. Иаков отвърнал: - Синът ми няма да дойде с вас, защото брат му умря и той ми остана едничък. Страхувам се, че по пътя, когато той се отдели от мене, ще му се случи същото нещастие като на брат му Иосиф. Тогава вие ще свалите старостта ми със скръб в гроба. Гладът в Ханаанската страна ставал все по-свиреп. Когато всичкото купено в Египет жито било изядено, Иаков казал на синовете си: - Идете отново в Египет да купите оттам малко жито, за да не умрем от глад. На това Иуда му казал: - Господарят на тази страна твърдо ни заяви: да не се показвате пред очите ми, ако го няма с вас малкият ви брат. Ако пуснеш с нас Вениамин, ще отидем в Египет и ще ти купим жито. Ако не го пуснеш, няма да отидем. Онзи господар ни каза: няма да ме видите, ако не дойде малкият ви брат с вас. Иаков казал: - Защо ми сторихте това зло, да казвате на египетския господар, че имате още един брат? Синовете му отвърнали: - Онзи господар ни разпитваше за нашия род: \"Жив ли е още баща ви? Имате ли друг брат? Ние му отговорихме на всички въпроси. Можехме ли да знаем, че той ще каже: \"Доведете брат си\"? После Иуда отново се обърнал към баща си: - Пусни момчето с мене, нека да дойде с нас. Тогава и ти, и ние, и целият наш род няма да умрем, но ще останем живи. Аз ще се погрижа за момчето и ти ще го получиш от ръцете ми. Ако не го върна при тебе и не го доведа пред очите ти, то ще остана завинаги виновен пред тебе. Ако не бяхме се бавили заради Вениамин, вече два пъти можехме да докараме жито от Египет. Иаков казал на синовете си: - Щом е така, направете както искате. Вземете със себе си от плодовете на нашата земя - малко балсам, мед, тамян и ладан фъстъци и други ядки и ги отнесете подарък на египетския господар? Освен това, вземете със себе си двойно количество сребро, за да върнете онова, което намерихте в чувалите си. Вземете Вениамин и тръгвайте на път. Нека Всемогыцият Бог ви даде възможност да получите благоволението на онзи човек, за да върне с вас и Симеон, и Вениамин. А пък аз, докато вие не се върнете, ще се мисля за бездетен. Синовете на Иаков взели със себе си даровете, двойно количество сребро и Вениамин, и се отправили към Египет. Изправили се пред Иосиф. Като видял с тях Вениамин, казал на своя домакин: - Въведи тези хора в дома ми. После заколи нещо от добитъка и приготви обяд. По пладне аз ще дойда да ям с тях. Домакинът изпълнил нареждането на Иосиф и въвел братята му в дома. Когато ги въвеждали в дома на Иосиф, те си казали един на друг: - Въведоха ни тука заради среброто, което ни върнаха в торбите, за да ни оклеветят и да ни вземат в робство. И те казали на домакина: - Господарю, умоляваме те да ни изслушаш. Ние вече идвахме тука, за да купуваме пшеница. Така стана, че когато спряхме да починем и отворихме чувалите си, среброто на всеки от нас се намери в чувала му. Ние не знаем кой го е сложил там. Сега носим двойно количество сребро, за да върнем едната половина, която намерихме в чувалите, а с другото да платим пшеницата. Домакинът им казал: - Бъдете спокойни, не се бойте. Това съкровище ви е изпратил вашият Бог и Богът на отците ви. После домакинът довел при тях Симеон и донесъл вода, за да омият нозете си; дал храна и на ослите им. Братята приготвили даровете си и започнали да очакват да дойде Иосиф, защото чули, че при него е приготвен обяд за тях. Когато Иосиф си дошъл, братята му се поклонили до земята и му поднесли донесените от къщи дарове. Иосиф ги запитал: - Здрави ли сте, и здрав ли е старецът, вашият баща, за когото ми говорихте? Той жив ли е още? Те отвърнали: - Здрав е твоят раб, баща ни; жив е още. На това Иосиф казал: - Този човек е благословен от Бога. Братята отново му се поклонили. Като вдигнал глава, Иосиф видял едноутробния си брат Вениамин и запитал: - Това същият онзи ваш брат ли е, за когото ми говорихте? Те отвърнали: - Да, господарю. Иосиф казал на Вениамин: - Да бъде милостта Божия с тебе, сине мой! При това той се развълнувал. Бил готов да заплаче. После влязъл във вътрешната стая и там заплакал; спомняйки си за баща си Иаков, Иосиф заговорил: - Добри ми татко! Щастливи са тези, които постоянно живеят с тебе! Цялото ми царство не е достойно за тебе, любезния на Бога! Поиска ми се да запитам Вениамин дали си спомняш за мене и дали ме обичаш така, както аз те обичам. Затова и принудих братята си да доведат със себе си и Вениамин. Аз не вярвах на думите им, че моят баща е здрав и брат ми е жив. Аз мислех, че те от завист са погубили и този, възлюбения твой син Вениамин. Тъй като той е едноутробен мой брат, братята го ненавиждат също така, както и мене. Знам, татко, че ти много тъгуваш за нас. Аз умножих твоята тъга. Тази тъга за мен е понятна. Никой от нас не остана при тебе. О, татко! Не ти ли стигаше и едната мъка, която ти говореше за мен? Сега към нея се прибави още една. Аз съм причината на всички твои страдания, затова че заповядах да доведат тук Вениамин. Тази моя постъпка е безсърдечна. Слухът за теб ме принуди да постъпя така. Искаше ми се да разбера наистина ли си жив ти, добри ми татко. О, ако някой би ми дал възможност отново да видя твоя ангелски образ! Така плачел Иосиф тихо в стаята си. После си умил лицето, за да не се забележи, че е плакал, и като сдържал сълзите си, влязъл при братята си. Той наредил да поднесат обяда поотделно на него, на евреите и на египтяните, защото египтяните не можели да ядат заедно с евреите: всеки пастир на овце извиквал у египтяните чувство на отвращение. Преди самия обед Иосиф наредил братята да седнат по старшинство, според възрастта си. При това той започнал да ги нарича по имена, сякаш че гадаел по сребърната чаша, която била в ръцете му. Той хванал чашата с лявата си ръка и удряйки по нея с пръста на дясната, извличал звук. Като ударил първия път силно, казал на стоящите пред него: - Името на най-големия брат е Рувим, нека той да седне пръв. Като ударил втори път, Иосиф казал: - След него се е родил Симеон. И също наредил да седне. Като ударил отново, заповядал да седне третият, и после, наричайки всекиго по име, той му заповядвал да седне според възрастта му. С това чудо Иосиф внушил у всички такъв страх, че те си помислили: \"Този човек наистина всичко знае.\" Като поискал да намали страха им, Иосиф побързал да им изпрати от своята маса храна, при което на Вениамин изпратил пет пъти повече, отколкото на другите. Всички яли и пили до насита. Иосиф заповядал на домакина си да напълни с пшеница безплатно чувала на всеки брат, като в чувала на Вениамин тайно поставил онази чаша, с която той, Иосиф, гадаел, и след всичко това ги пуснал да си вървят. На сутринта братята радостно излезли от града. Те още не били се отдалечили, когато ги настигнал управителят на Иосифовия дом. Той заплашително започнал да им се кара и да ги нарича крадци и недостойни за оказаната им чест, заплатили със зло за доброто и откраднали чашата на египетския господар, от която той пие и с която гадае. Братята казали: - След като повторно донесохме среброто, което намерихме в чувалите си, то бихме ли могли да откраднем чашата на твоя господар? У когото от твоите раби се намери чашата, нека бъде наказан със смърт, а ние ще станем роби на нашия господар. Началникът се съгласил: - Нека бъде така, както вие казвате. Сложете на земята чувалите си, аз ще ги претърся. Те бързо свалили чувалите от ослите. Началникът започнал да търси чашата, като започнал от най-стария и завършил с най-младия, и неочаквано за всички чашата се намерила в чувала на Вениамин. Като видели това, братята раздрали дрехите върху себе си. Всеки от тях започнал със заплахи да хули и Вениамин, и Рахил: - Иосиф искаше да царува над нас и заслужено беше изяден от зверовете. Ти пък си намислил да откраднеш царската чаша и си го направил. Не сте ли вие синовете на Рахил, която открадна бащините идоли и не си призна, като казваше: \"Нищо не съм откраднала.\" Вениамин заридал и през сълзи проговорил: - Самият Бог на моя баща, Който взе, както бе Нему угодно, изсред живите Рахил, и разбра причината за смъртта на брат ми, Бог, Който утешава Иакова в тъгата му по Рахил и нейните деца, и Който сега вижда всички ни, и знае нашите сърца, Самият Той знае, че аз не съм откраднал чашата, както казвате вие, и дори не съм помислял за това. Заклевам се, да не видя седините на Иакова и да не чуя гласа му; заклевам се във всичко това, че аз не съм откраднал чашата! Горко ми! Горко ми, Рахил! Какво стана с твоите деца? Иосиф, както казват, е изяден от зверове, аз пък се оказах крадец в чужда страна, и ще ме оставят тук в робство. Иосиф не намери помощ в пустинята, когато го разкъсваха зверовете; тъй и аз, майко моя, напразно се обръщам към братята си и никой не вярва на мен, твоя син. Като не знаели какво да отговорят на началника, братята взели Вениамин и се върнали в града. Те пристигнали при Иосиф и паднали пред него на земята. Иосиф сърдито им казал: - Значи така се отплащате на благодеянието ми! Нима затова ви почетох, за да откраднете чашата ми, с която гадая? Не казвам ли истината, че вие не сте честни хора, а шпиони съгледвачи? На това Иуда казал: - Не знаем какво да отвърнем на нашия господар, какво да говорим, как да се оправдаваме. Бог е открил греховете ни и затова ни наказва. Затова ние всичките, господарю наш, ще станем твои роби - и ние, и онзи, у когото се намери чашата. Иосиф отвърнал: - Не, аз няма да постъпя както казваш ти, защото се боя от Бога. Този юноша, у когото се намери чашата, ще остане роб, а вие всичките идете при баща си. А Иуда, като пристъпил към Иосиф, припаднал пред нозете му и започнал да го умолява: - Господарю, да не се разгневиш против мене, за което ще ти кажа. Господарю, ти попита твоите раби: \"Имате ли баща и братя?\", а ние ти отвърнахме: - \"Баща ни имаше двама сина, които обичаше повече от нас. Единият от тях звяр разкъса в гората и баща ни досега плаче за него; другият си син баща ни постоянно пази при себе си и този син му е утеха в старостта.\" По твоята заповед, господарю, доведохме при теб най-малкия си брат. Сега ние неочаквано се провинихме пред тебе. Аз те умолявам, владико, вземи мене за роб вместо момчето, само за да може той да се върне при баща ни. Аз го взех на своя отговорност. Затова не мога да се върна вкъщи. Не искам да видя горчивата смърт на нашия баща, който веднага ще умре от безмерна скръб, щом като не види сред нас най-малкия си син. Иосиф слушал тези жални думи и виждал, че всички стоят пред него смутени и уплашени. Той виждал също как Вениамин с разкъсана дреха и с плач припадал в нозете на братята си, които били там, като ги умолявал да изпросят от Иосиф да го пусне заедно с тях. При вида на всичко това Иосиф се развълнувал и не можел повече да се сдържа. Той заповядал на всички египтяни да се отдалечат. Когато всички излезли и останали само братята, Иосиф заплакал и на еврейски език им казал: - Аз съм Иосиф, вашият брат. Жив ли е още баща ми? Но братята не могли да отвърнат на думите на Иосиф, защото се смутили от него. Обаче Иосиф им казал: - Аз съм Иосиф, вашият брат, когото вие продадохте в Египет. Аз не бях изяден от зверове, както сте казали на баща ми, но бях продаден от вас на измаилтяните. Тогва аз хващах всички ви за краката, и ви молех, но никои не ме помилва. Сега, братя мои, вие не тъгувайте, не се страхувайте и не тъжете; напротив, вие трябва да се радвате, че аз царувам. Също както по-рано казахте на баща ми, че аз съм изяден в планините, сега идете и радостно му съобщете: \"Жив е синът ти Иосиф. Той седи на царския престол и държи в ръцете си скиптъра на Египетското царство.\" Докато Иосиф казвал това, братята от страх и трепет стоели пред него като мъртви и си мислели за това, колко много зло са му сторили. Иосиф отново им казал: - Сега не се страхувайте от това, че ме продадохте. Бог ме изпрати тук пред вас, за да запази вашия живот, за това, да ви прехраня по време на глада. Сега е втората гладна година на земята. Остават още пет години, през които нито ще орат, нито ще сеят, нито ще жънат. Не вие ме изпратихте тука, а Бог, които ме направи като баща на фараона, господар на целия му дом и княз на цялата египетска земя. Идете по-скоро при баща ми, разкажете му всичко за мен. Предайте му също за моята слава, и по-скоро го доведете тук с целия дом. Тук вие ще бъдете сити. След тези думи Иосиф паднал на шията на Вениамин и заплакал от радост. Вениамин също плачел на шията на Иосиф. После Иосиф пристъпил към братята си и започнал да целува и тях. Понеже бил незлобив, той не им се сърдел, обичал ги както преди. До фараона и неговите приближени достигнал слухът, че при Иосиф са пристигнали братята му. Фараонът заповядал на Иосиф да пресели целия свой род в Египет, като му обещал да даде най-хубавата земя. Иосиф надарил братята си с богати дарове, злато, сребро и прекрасни дрехи, дал им колесници, коне и осли, на които да могат с целите си домове да се прехвърлят в Египет, и освен това ги снабдил с припаси за по пътя. Иосиф изпратил скъпи подаръци и за баща си и радостен изпратил при него братята си, като им казал: - По пътя да не се карате, а по-скоро мирно идете при баща ни и му кажете: \"Твоят син Иосиф ни помоли да ти предадем следното: Бог ме направи господар над тази Египетска земя; затова, татко, радвай се и ела тук, за да видя твоето ангелско лице.\" Те бързо тръгнали, стигнали до Ханаанската земя, разказали на своя баща за Иосиф и му предали неговите думи. Като чул името на Иосиф, Иаков въздъхнал, просълзил се и казал с тъга: - Защо смущавате душата ми? За да си спомня отново красотата на скъпия ми син Иосиф? Защо искате отново да запалите забравената тъга в душата ми? Иаков не вярвал на думите им. Тогава към него пристъпил Вениамин, целунал колената му и казал: - Тези думи са самата истина. При което показал на баща си подаръците и писмата, изпратени от Иосиф. На това Иаков повярвал и се почудил. Духът му се съживил. Той казал: - Щастлив съм. Жив е още моят син Иосиф и преди да съм умрял, ще отида и ще го видя. Иаков радостно и бързайки се отправил към Египет, при своя син Иосиф. Когато Иосиф чул, че Иаков приближава, впрегнал царската колесница и потеглил да посрещне баща си. Иаков видял препускащия Иосиф и въпреки старостта си слязъл от колесницата и тръгнал пешком насреща му. Иосиф също слязъл от колесницата и също тръгнал пеша, както той, така и велможите му. Когато Иосиф наближил баща си, изпуснал на земята царския жезъл, който държал в ръка, като че от нежелание да го носи. После, като дал вид, че се покланя на този жезъл, по такъв начин се поклонил на баща си Иаков и му подал жезъла. Той направил така, за да не би египтяните да се обидят, че като е с царска багреница, той се покланя на Израиля. Иаков пръв пристъпил към Иосиф, прегърнал го и дълго плакал на рамото му. Иосиф също плакал, прегръщайки и целувайки седините на баща си. И рекъл Иаков на Иосифа: - Сега мога да умра, защото те видях, дете мое! С всевъзможни почести Иосиф въвел Иакова в царствения египетски град и го представил на фараона. Иаков благословил фараона. Той го запитал: - На колко години си? Иаков отвърнал: - На сто и тридесет. Тези мои години са кратки и злочести и не достигнаха до онези, които преживяха отците ми. Фараонът повелил на Иосиф да засели баща си и братята на най-добрата земя. Като преживял в Египетската земя седемнадесет години, Иаков умрял и се преселил при отците си. Иосиф припаднал върху лицето на баща си, горко плакал за него и го целувал. Като умирал, Иаков завещал на Иосиф да не го погребва в Египет, а да отнесе останките му в Ханаанската земя и да го положи в гробницата на отците му. Затова Иосиф казал на велможите на фараона: - Ако имате благоволение към мене, идете и предайте на фараона, че моят баща ме закле да го погреба в неговия гроб, който той си е изкопал в Ханаанската земя. Сега аз бих искал да погреба баща си и да се върна обратно. Фараонът разрешил. Иосиф се отправил на път. С него тръгнали и всички деца на фараона, старейшините на неговия дом, всичките старейшини на Египетската земя, целият дом на Иосиф, неговите братя и целият дом на баща му, тъй че имало твърде много народ. Те пристигнали на мястото Горен-хаатад, което се намира от другата страна на река Иордан. Тук седем дена плакали жално за Иаков и го погребали в двойната пещера, купена от Авраам за гробище. Като погребал баща си, Иосиф със своите братя и с всички, които били с него, се върнал в Египет. След погребението на баща си, братята си казали един на друг: - Какво ще стане, ако Иосиф си припомни нашата злоба и ни върне за всичкото зло, което сме му причинили? Те отишли при Иосиф и му казали: - Твоят баща пред смъртта си ти завеща: \"Прости вината и греха на братята си, прости им, че те постъпиха коварно с тебе.\" Сега и самите ние те молим да ни простиш злото, което ти сторихме. Иосиф плачел, когато му говорели това. Братята отново му казали: - Ние сме твои раби, владико. Иосиф им отвърнал: - Не се бойте, братя, защото аз се боя от Бога. Вие замисляхте срещу мене зло, но Бог го обърна на добро. Затова, не бойте се. Аз ще храня и вас, и вашите семейства. Тези думи на Иосиф били много приятни на сърцето на братята му, и те се успокоили. Така Иосиф, братята му и целият дом на баща му се заселили в Египет. Иосиф живял сто и десет години. Той видял деца не само от Ефрем, но и от Махир, сина на Манасия. Пред смъртта си Иосиф казал на братята си: - Аз умирам. Но когато Бог ви посети и ви изведе от тази земя в земята, която е обещал на нашите отци Авраам, Исаак и Иаков, тогава отнесете със себе си оттук и моите кости. Иосиф умрял на сто и десет години. Положили го в ковчег в Египет. В заключение на всичко разказано* ние прославяме, изобразен в живота на Иосиф, нашия Господ Иисус Христос, прославян с Отца и Светия Дух, сега и винаги и във вечните векове. Амин. * Някои черти от живота на праведния Иосиф, според учението на църквата и светите отци, имат  предобразно значение , тоест те предпосочват някои моменти от живота на Иисус Христос, както унижението му, така и прославата. Както Иосиф е първороден на Рахил, любим на Иакова повече от всички синове (Бит. 37:3), така и Господ Иисус Христос е първороден на Дева Мария (Мат. 1:25) и възлюбен Син Божий. Както Господ - казва свети Ефрем Сирин - е изпратен при нас да спаси всички ни, така и момчето Иосиф от отеческото Иаковово лоно е било изпратено при своите братя; и както жестоките Иосифови братя, когато видели приближаващия се Иосиф, започнали да замислят срещу него злини, макар че той им носел мир от баща им, така и винаги жестокосърдечните иудеи, като видели Спасителя, казали:   (Марк. 12:7). Иосиф, поради завистта на братята си, бил продаден на другоплеменници; и Христос бива продаден от Иуда за тридесет сребърника (Мат. 28:15) и после   (Мат. 27:18) Го предават на езичниците (Мат. 20:19). Иосиф след победата над греховните предложения на жената на Потифар е затворен в тъмница и Господ, вземайки върху Себе си целия грях на света, е положен в гроб. В тъмницата Иосиф известява на затворниците - на единия помилване, а на другия осъждане, така и Господ, висейки на Кръста, известил на единия от разпънатите с Него двама разбойници спасение, а после   (1 Петр. 3:19). След излизането си от тъмницата, Иосиф е поставен над цялото Египетско царство, получава ново име и големи почести и спасява от глад не само Египет, но и околните страни, така и на Господ Иисус Христос след излизането от гроба, Му се даде \"всяка власт на небето и земята\" (Мат.28:18),  (Филип. 2:10-11). Затова, почитайки праведния Иосиф като \"наистина подобие Христово\" (служба в  , малко повечерие), светата църква е и постановила да го споменава в началото на Страстната седмица - във Велики понеделник. Бел.ред.", "date": "2018.12.20", "title": "Лоно Авраамово Св. праведен патриарх Йосиф Прекрасни (Целомъдрени)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390679-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1604 г. - отпечатан е първият екземпляр на книгата Дон Кихот от Мигел де Сервантес - първия бестселър в историята, пуснат в продажба на 16 януари 1605.     1699 г. - Петър I променя използвания тогава руски календар и въвежда Нова година на 1 януари, вместо на 1 септември.     1803 г. - САЩ купуват Луизиана от Франция.     1879 г. - Томас Едисон извършва демонстрация на създадената от него електрическа лампа.     1917 г. - създадена е първата съветска тайна полиция - Общоруска комисия за борба с контрареволюцията и саботажите (ВЧК), с председател Феликс Дзержински.     1943 г. - Партизанско движение в България: В село Ястребино са разстреляни 18 партизани, сред които Шестте ястребинчета.     1951 г. - в САЩ влиза в експлоатация първата АЕЦ.     1968 г. - Българската православна църква възстановява (след прекратяване през 1916 г.) поправения Юлиански календар, с което се въвежда празнуването на 25 декември на Рождество Христово, на 1 януари - Васильовден, 6 януари - Богоявление (Йордановден), 25 март (Благовещение) и др.     1973 г. - Баски терористи убиват испанския министър-председател адмирал Луис Кареро Бланко.         1977 г. - завършва първото българско околосветско плаване на яхтата Кор Кароли с капитан Георги Георгиев.     1989 г. - Американско нахлуване в Панама: САЩ изпращат в Панама военни сили за отстраняване на режима на генерал Мануел Нориега.     1999 г. - Върховният съд на Върмънт решава, че хомосексуалните двойки имат същите граждански права като хетеросексуалните.     1999 г. - Португалия предава суверенитета на Макао на Китайската народна република след 442-годишно колониално управление.     2000 г. - в Нидерландия стават законни еднополовите бракове.     2000 г. - Парламентът на Великобритания разрешава клонирането за медицински цели.  ", "date": "2018.12.20", "title": "20 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390680-%D1%82%D1%80%D0%B8%D1%83%D0%BC%D1%84%D1%8A%D1%82-%D0%BD%D0%B0-%D0%BA%D1%83%D1%87%D0%BA%D0%B8%D1%82%D0%B5-vs-%D1%81%D0%BB%D1%8F%D0%BF%D0%BE%D1%82%D0%BE-%D0%B0%D0%B9%D1%88%D0%B5", "text": "Какво е общото между Венета Райкова и Георги Господинов? Абсурден въпрос, ще си кажете. И ще сбъркате. Защото водещата на \"Папараци\" и авторът на \"Естествен роман\" имат нещо общо. И двамата бяха отличени като \"най-четени съвременни български писатели\" в годишната класация на Столичната библиотека. Без майтап.     Георги Господинов попада в 4 от общо 5 годишни издания на гореспоменатата класация. За един от най-превежданите български автори след 1989 г. няма никаква изненада, че е избран от абонатите на библиотеката. Но за водещата на \"Папараци\" това е дебют в \"боксофиса\". Бомбастичен дебют, така да се каже. Тя е единствената жена в тазгодишния Топ 5 на най-четените автори. Няма Здравка Евтимова, няма Теодора Димова, няма Елена Алексиева, няма Капка Касабова, няма Екатерина Йосифова. Столичната библиотека чете Венета Райкова и я чете в големи количества. Райкова е и най-младата сред най-популярните писатели на годината. И за разлика от всички останали лауреати, тя е единствената, която е издала цели 5 (пет) авторски романа за по-малко от три години. Пече се и шестата й книга \"Завист\", дописвана в оскъдните свободни мигове от телевизионния трудоден - между разговор-изповед със Светлана Гущерова за първата й рожба и разкрития за новата сърдечна другарка на Ицо 100-те манекенки. На практика, няма никакъв конфликт между двете й поприща. Главни действащи лица в литературните й дръзновения са същите \"известни-щото-са-известни\" бивши топманекенки в нещастен брак със строителни бизнесмени, плеймейтки, участнички във ВИП брадър, светски хроникьорки, секссимволи и водещи на телевизионни игри и фолк любимките на народа. Нещо като трагедията на бедния богат човек. Но не по \"Тютюн\", а по \"Пайнер\".  Живият живот, за всички, които си го пожелаха, мултиплициран в четива еднотипно булевардни, но гарантиращи разтърсваща загуба на време между разбъркването на гювеча и пускането на прахосмукачката. \"Скандал\", \"Вендета\", \"Триумфът на кучките\" не са заглавия, а книжарският еквивалент на кликбейт. Цяло чудо е, че Венета Райкова не е задминала по читателски интерес автора на \"Сляпото Айше\" (по лапсуса на Вежди Рашидов за \"Сляпата Вайша\"). Но това е \"щото ореваха орталъка за него, а той дори \"Оскар\" нЕма\" (пак по Рашидов). Столичната библиотека не прави услуга на Райкова, като я титулова редом до Георги Господинов, Алек Попов и Захари Карабашлиев. И писачът на вицове в \"Телеграф\" знае, че е по-четен от най-силното журналистическо разследване на годината. Това, което прави, е да обезцени символно таланта, дълбочината на посланията, богатството на езика, провокацията към размисъл за човешкото състояние, които могат да се намерят в техните книги. Обезценява мисията \"да правиш капсули на нетрайното заради онзи, които има да идва\". Защото  , както казва преводачката Иглика Василева. Да възпиташ вкус в масовата публика, явно става все по-трудно и неблагодарно занимание. Децата привикват от училище да презират книгите след сблъсъка с овехтелия канон. Системата не възнаграждава критичното мислене, а оценява възпроизвеждането на нечии чужди идеи. Интелектуалният елит е вечно зает с това да се мрази в червата си заради лични конфликти, а и май почти никой не забеляза, че този път нямаше победител в един от най-големите конкурси за български роман на годината. Разбира се, не сме се събрали, за да цензурираме или горим книги. Колкото повече се чете, толкова повече заяква имунитетът срещу халтурата. А и \"Никой не може да ми забрани да Ви обичам!\", както беше проплакал нявга поетът (впрочем, идеално заглавие като за роман No.7, посветен на невъзможната любов между ляв бек от \"В\" Югозападна футболна група и хиалуроновата метреса на столичен олигарх). Докато има търсене, ще има и предлагане - независимо дали продуктът е литература или тоалетна хартия. Проблемът е в абсурда да сравняваш литературата с меката трипластова ролка като взаимозаменяем инвентар - според поръчките и продадените наличности. Понеже и \"Хамлет\" можеш да накъсаш и да закачиш на пирона. Обратното не се получава толкова лесно, но опитите продължават.", "date": "2018.12.20", "title": "\"Триумфът на кучките\" vs. \"Сляпото Айше\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390681-%D0%B1%D1%80%D0%B0%D1%82%D1%8F%D1%82%D0%B0-%D0%B8-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8,-%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%80%D0%BE%D0%B4%D0%B0-%D0%BA%D1%83%D0%BD%D1%87%D0%B5%D0%B2%D0%B8-%D0%BC%D0%B0%D1%80%D1%82%D0%B8%D0%BD-%D1%87%D0%BE%D1%80%D0%B1%D0%B0%D0%B4%D0%B6%D0%B8%D0%B9%D1%81%D0%BA%D0%B8", "text": "В българската история познаваме няколко „големи стари фамилии“ – Каравелови, Ботеви, Вазови, Каблешкови и др. Но някак си веднага проличава липсата на един род – Кунчеви. Васил Левски всъщност произхожда от два прочути карловски рода – Караивановия и Кунчевия. Известно е, че в Карлово има два рода Кунчеви, които нямат кръвна връзка помежду си. Левски произхожда от попския род Кунчеви.     Родителите на Апостола – Иван Кунчев и Гина Караиванова, пренасят своите добродетели върху децата си. Бащата е описван като уважаван и справедлив човек с авторитет, често търсен от своите съграждани за разрешаване на различни спорове. Любопитното е, че Иван Кунчев успява да превъзмогне бедността и да стане известен занаятчия от средна ръка. По този начин той се оформя като типичен представител на младата българска буржоазия, която създава облика на българската нация и подготвя почвата за бъдещото освобождение.     Майката – Гина Караиванова, е определяна като смела, безстрашна и родолюбива българка, доказателство за което са мъченията, които понася от турските власти, дошли да я разпитват за сина ѝ. В навечерието на Априлското въстание Гина Кунчева участва в приготвянето на мехлеми и превързочни материали за въстаниците. Ана (Яна), Васил, Марийка, Христо и Петър, а акцент в настоящия материал ще бъдат личните истории на последните двама. Петър Кунчев  е най-малкият от братята на Левски. Учи във взаимното карловско училище. Носи свободолюбив дух и се изявява като самоуверен и безстрашен, показателно за което е следната случка. Когато от него е изискан военният данък бедел, Петър отговаря категорично: „От мене данък ще вземе онази държава, която ще израсне върху избитите пашови прислужници“. Това е една от причините да напусне Карлово и да се установи в Пловдив, където се свързва с Найден Геров. Бележитият възрожденец в качеството си на консул го снабдява с руски паспорт. Така Петър стига до Влашко, където търси начини да се свърже с дейци на националноосвободителното движение и започва тежкия хъшовски живот. Няма сведения Петър да е участвал във Втората българска легия.   Петър Кунчев.   Както посочват различни изследователи, името му често се бърка с това на Петър Иванов от Стара Загора. Известно е, че Петър опитва да отмъсти за смъртта на Васил Левски, като накаже предполагаемия предател, но наличните сведения не могат да потвърдят със сигурност дали това се случва непосредствено след смъртта на Апостола или след Освобождението. В крайна сметка намеренията му са осуетени от дейците на Ловешкия комитет, които са загрижени за сигурността на Петър и липсата на категорични доказателства за вината на поп Кръстьо. Смелият карловец участва в борбите на българите за освобождение, като е един от първите доброволци в Ботевата чета. След разпръскването ѝ се присъединява към групата на Никола Войновски, но скоро се отделя от нея и се озовава в София. В бъдещата българска столица Петър е заловен от османските власти, но преди да достигне конака, успява да избяга. Всячески търси начини да продължи делото на брат си. Той се записва в четата, която Филип Тотю предвожда по време на Сръбско-турската война (1876). Впоследствие постъпва в редиците на Българското опълчение в I-ва опълченска дружина, а след това в III-та рота на III-та опълченска дружина. Участва в боевете при Стара Загора и Шипка. Именно на шипченската позиция той е тежко ранен в крака – събитие, което завинаги променя живота му в следосвобожденска България. За своята храброст на бойното поле Петър Караиванов, Трети Левски (както самият той се подписва, показвайки близостта си с делото на Апостола) е удостоен с военен орден и Георгиевски кръст за храброст. Животът в българското княжество за него обаче не е лесен. Бойната рана затруднява ходенето му, а съответно и намирането на подходяща работа. Завръща се в родното си Карлово, където търси препитание. Отправя писмо до някогашния си благодeтел Найден Геров с молба да бъде назначен на някаква работа. Геров отново се отзовава и Петър е нает като старши стражар в Карлово. Живее на първо време при сестра си Яна, после е настанен от карловската управа в друга къща и умира от туберкулоза през 1881 г.  Третото дете в семейство Кунчеви –   Христо Иванов Кунчев, също следва брат си Васил     Христо е с тъмни очи и коса, които го отличават от братята му. След като не успява да завърши карловското взаимно училище, майка му го дава да учи занаят в Сопот – басмаджийство (бел. ред. – отпечатване на цветове и шарки върху плат).  Интересна случка от живота на Христо е спречкването с един пиян турчин в хана на неговия вуйчо Генчо Караиванов, където работи. След като турчинът отказва да плати питието си, Христо едва не го пребива. Последицата от това е заминаването му за Пловдив. Търсен от турската полиция заради брат си Васил, той се установява в Цариград, където с помощта на католическата църква се сдобива с паспорт и заминава за Влашко. Близък приятел е с Христо Иванов-Големия, заедно с когото започват да търсят Левски. Различна информация го отвежда последователно в Галац – Браила – Букурещ. При обявяване на сформирането на Втората българска легия Христо Кунчев тръгва пеш от Букурещ към Белград, за да се запише в редиците ѝ, но не е приет поради открита херния. Въпреки това остава в Сърбия и се грижи за болния Васил след разпускането на легията. Продължава активната си обществена дейност и е един от основателите на Българското книжовно дружество. Нещо повече, той е сред дарителите на парични помощи за бъдещата Българска академия на науките. Освен това е близък приятел на Христо Ботев. Изследователи посочват, че именно Христо Кунчев е човекът, с когото Ботев живее в изоставената мелница край Букурещ, и предполагаемата му среща с Апостола на свободата става благодарение на неговия съименник. На Христо Кунчев е посветена стихосбирката „Счастлива среща“ на Величко Попов. Също като брат си Петър умира от туберкулоза, ненавършил 30 години, на 9 април 1870 г.   Яна Кунчева, сестрата на Левски единствена има деца, които продължават рода.     Децата на Андрей и Яна  вървят по стъпките на майка си и вуйчо си. Най-големият им син – Начо, е активен деятел на родовия комитет, основан през 1885 г., участва в търсенето на гроба на Левски и е съорганизатор на подписка за издигане на паметник на Апостола в столицата.  Дъщеря им Гина обвързва живота си с Христо Загорски, член на революционния комитет в Карлово, след Освобождението държавен чиновник и деец на родовия комитет.  Мария е известна със спасяването на своя вуйчо, като едва 12-годишна пренася пълните му револвери от техния дом до къщата на Неда Тачева. Омъжва се за Васил Платнарев – основател и председател на Карловския революционен комитет.  Друга от дъщерите – София, се омъжва за Никола Зидаров – също член на революционния комитет, а след Освобождението държавен чиновник. Тя е председател на женското дружество „Възпитание“ в Карлово.  Най-малката дъщеря – Елена, се омъжва за Стефан Красев – директор на Народната банка и банка „Напредък“, председател на родовия комитет и почетен председател на дружеството на карловци, живеещи в София. Макар родът на Васил Левски да е останал незаслужено забравен, виждаме, че делата на неговите представители са значими и чрез житейския си път се доказват като истински български патриоти. Онова, което обединява всички тях, е стремежът им да бъдат полезни на българския народ и България, без да се интересуват от слава или обществено положение, да помогнат с каквото могат, когато родината се нуждае от тях, независимо дали става дума за ходене пеша до Сърбия, защита на прохода Шипка, пренасяне на револвери, понасяне на мъчения, подпомагане на просветата или обикновена чиновническа длъжност, защото истинската значимост на едно народно дело е, когато всеки един човек осъзнае своята значимост. Всичко това ги обединява, това и… безкрайната им любов към техния син, племенник, брат и вуйчо – дякон Игнатий, Апостола на свободата Васил Левски.   От      ", "date": "2018.12.20", "title": "Братята и сестрата на Левски, и наследниците на рода Кунчеви"}
{"url": "http://www.classa.bg/%D1%81%D0%B2%D1%8F%D1%82/item/390675-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F", "text": "Заплахи за убийство, пречупени кръстове и снимки на Хитлер – има ли дясноекстремистка мрежа в средите на германската полиция? Последните разкрития от Франкфурт може би са само върхът на айсберга. Какво се знае дотук? Вестник „Франкфуртер Алгемайне Цайтунг“ (ФАЦ) твърди, че скандалът около евентуално наличие на десен екстремизъм в средите на полицията във Франкфурт/Майн се разраства. Изданието съобщава, че са били претърсени и нови полицейски управления в провинция Хесен. Берлинският вестник „Тагесшпигел“ допълва, че се били иззети редица мобилни телефони на полицейски служители.     Пречупени кръстове и снимки на Хитлер Новината за петимата полицейски служители от Франкфурт, които са временно отстранени от служба, разбуни духовете в цяла Германия. Стана известно, че в създадена от тях група в WhatsАpp петимата са си разменяли снимки, видеозаписи и текстове с дясноекстремистко съдържание - и то от доста време насам.     Директорът на полицията във Франкфурт Герхард Березвил заяви, че става дума за снимки на Хитлер,  пречупени кръстове и други нацистки символи, както и за текстове, подстрекаващи към омраза и насилие срещу  бежанци, хора с увреждания и малцинства. Вестник „Тагесшпигел“ пък информира, че силите за сигурност проверяват дали съществува някаква връзка между въпросните полицаи и т.нар. мрежа \"Анибал\". Това е дясна групировка от полицаи и военнослужещи, които се готвят за деня \"Х\" - когато трябвало да бъдат избити всички бежанци и хора с леви убеждения. Анонимен факс с кодова дума  Групата беше разкрита след подадената през лятото на тази година жалба от страна на франкфуртската адвокатка Седа Базай-Йълдъз. Тя защитаваше някои от семействата на жертвите, убити от неонацистката групировка \"Националсоциалистически нелегални\". През август адвокатката получава анонимен факс, в който я наричат \"турска свиня\" и я заплашват, че ще \"заколят\" двегодишната ѝ дъщеря. Междувременно стана ясно, че въпросният факс е бил изпратен от едно полицейско управление във Франкфурт на Майн. Факсът е подписан от името на „Националсоциалистически нелегални 2.0\". Петимата заподозрени полицаи (четирима мъже и една жена) бяха временно отстранени от служба. Според някои от съобщенията в медиите, Дирекцията на полицията във Франкфурт на Майн още през октомври е разбрала, че в заплахите срещу Седа Базай-Йълдъз са замесени служители на полицията, но въпреки това не е предала тази информация на съответната криминална служба. Министър-председателят на провинция Хесен Фолкер Бофие  заяви, че случаят е крайно сериозен и ще бъде разследван с голяма решителност. Доверието в полицията е разклатено Според него, би било прибързано да се говори за наличието на структурен проблем, засягащ полицията, но съзира известна тенденция към дясноекстремистки нагласи и сред полицаите. Германските социалдемократи смвятат, че ако бъде доказана вината на въпросните полицаи, срещу тях трябва да бъде приложена цялата твърдост на закона. А случаят явно се разраства все повече. Кьолнският адвокат по наказателно право Мустафа Каплан междувременно също е подал жалба срещу неизвестен извършител. Поводът: дясноекстремистко послание, получено от него по електронната поща, което също е подписано от името на \"Националсоциалистически нелегални 2.0.\" Мустафа Каплан също като Седа Базай-Йълдъз бе адвокат на жертвите, убити от неонацистката групировка \"Националсоциалистически нелегални\". Той защитава и правата на турския президент Ердоган в делото за обида, заведено от турския президент срещу телевизионния водещ Ян Бьомерман.     За това настоява и политологът Хайо Функе, който е експерт по въпросите на десния екстремизъм. \"Доверието в полицията е разклатено. Единственият шанс то да бъде възстановено е да се проведе бързо и пълно разследване на случая. Функе се пита защо жалбата на адвокатката е останала без отговор в продължение на четири месеца. ", "date": "2018.12.20", "title": "Скандални разкрития..."}
{"url": "http://www.classa.bg/%D1%81%D0%B2%D1%8F%D1%82/item/390674-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%87%D1%83%D0%B6%D0%B4%D0%B8-%D0%B8%D0%B3%D1%80%D0%B0%D1%87%D0%B8", "text": "На Балканите се оформят нови сфери на влияние: САЩ закриля Косово, а Русия защитава Сърбия. Грешно е ЕС да изоставя този изконен европейски регион на произвола на съдбата или в ръцете на други влиятелни играчи.         Това, което се случва сега в Косово, следва логиката на един нов световен ред - световния ред на Доналд Тръмп или на Владимир Путин, но не и този на ООН или на ЕС. Затова не е никак чудно, че най-важният застъпник на косоварите са САЩ, докато Русия подкрепя сръбските интереси. Русия – застава на страната на Сърбия, а САЩ се изявяват като закрилник на Косово.     В периферията на Европа в момента се маркират границите на нови сфери на влияние. След като миналата година Черна гора стана член на НАТО, а след споразумението за името си, Македония може скоро да я последва, на Балканите остават три страни с неизяснена принадлежност в сферата на политиката за сигурност. Това са Босна и Херцеговина, Сърбия и Косово. Макар че ЕС в продължение на десетилетия полагаше дипломатически усилия в региона, там така и не се стигна до сериозно намаляване на напрежението. Остава неясно в каква посока ще се развиват тези страни в бъдеще. Последните събития в Косово също са симптом за слабостта на международните организации – и най-вече на ЕС и ООН. В стремежа си да уравновесяват противоречивите интереси на своите членове, те не успяват да заемат еднозначна позиция. След събитията от последните седмици те приканват всички страни към умереност, но тези им призиви остават без всякакви последствия и санкции. Особено ЕС загуби не само симпатии, но и авторитет, защото не съумя да предложи на тези страни реална перспектива за членство в общността. А европейската съпротива срещу присъединяването на Западните Балкани се разраства, вместо да намалява. Логичните последици Политиците от региона отдавна вече разбраха това и започнаха да преследват свои собствени цели - опазването на личната си власт и защитата на тясно национални интереси в сферата на сигурността и икономиката. За тези хора ценностите на демократична и обединена Европа останаха на втори план. Така се отвори място за прокарването на частни интереси и изолационизъм, вместо на усещане за близост и общност. Косово например налага 100-процентови мита на сръбските стоки и създава собствена армия. Мечтата за общо икономическо пространство между шестте държави от Западните Балкани и за преодоляване на междуособните конфликти между тях явно така и няма да се сбъдне. Вместо това започва ново премерване на силите. Противниците вече са заели позиция. И двете страни  всъщност извличат ползи от това. Затова изявленията и на сръбския, и на косовския президент пред Съвета за сигурност бяха отчетени в Белград и в Прищина като пълен успех. И двамата отправиха призиви за умереност, но не казаха нищо конкретно. Затова пък и двамата съумяха да покажат на своите народи, че защитават техните интереси пред целия свят. По този начин те постигнаха и още една цел: съвсем елегантно отклониха вниманието от вътрешнополитическите си проблеми, които им причиняват немалко главоболия. Създаването на косовска армия, реално погледнато, е предимно символичен акт. Косово обаче дава недвусмислено да се разбере, че претендира за правото на суверенна държава, проявявайки ново самочувствие. Десет години след обявяването на независимостта и 20 години след косовската война косоварите не искат да бъдат граждани \"втора класа\". Те искат да се причислят към онези съседни на тях държави, които отдавна се наслаждават на правото на свободно придвижване в ЕС и пълноправно членство в международните организации. ЕС е прекалено пасивен ЕС пък явно не е в състояние да се прояви като активен защитник на Задните Балкани и да ги възприеме като регион, предлагащ шансове. Брюксел не отменя визовия режим за косоварите, но пък настоява Прищина да отмени митата за сръбските стоки. Според европейската логика, всичко това е правилно, но не и според логиката на \"новия световен ред\". Воденият от ЕС диалог между Сърбия и Косово също е замразен. Сега Косово настоява към преговорите да бъдат привлечени и САЩ. И този им ход е напълно разбираем! Във вторник стана известно съдържанието на едно писмо на американския президент, в което Тръмп кани президентите Вучич и Тачи в Белия дом, за да отпразнуват заедно едно \"историческо споразумение\". Дали не се задава някакъв нов Кемп Дейвид? Засега няма никакво ново споразумение, камо ли някакъв конструктивен диалог. Европа би трябвало много по-решително да отстоява своите интереси в света, включително и на Балканите. И да не изоставя този прастар европейски регион на произвола на съдбата или в ръцете на други влиятелни играчи.    ", "date": "2018.12.20", "title": "Балканите - в ръцете на чужди играчи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390672-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D0%BF%D0%BE-%D1%81%D0%BC%D0%B5%D1%88%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%BE%D1%82-%D1%82%D0%BE%D0%B7%D0%B8", "text": "Разбити плочки, улици, осеяни с дупки, протекли покриви на чисто нови сгради - всички знаем как се строи в България. Но сега се оказа, че е национално предателство да говорим за некадърност  и корупция в строителството.         В България сме се нагледали на какви ли не протести, а сега доживяхме и такъв. Обикновено протестиращите искат нещо от управляващите. Този път шепа строителни компании, абонирани за големите поръчки в държавата, протестираха срещу опозицията и най-вече срещу целокупната общественост с едно основно искане - да харесваме (или поне да си затваряме очите за) построеното от тях. Което звучи едновременно като изнудване и смешен виц. За строителството - или добро, или нищо Хиляда камиона и друга строителна техника се наредиха на „Цариградско шосе“ без да блокират движението. „Мирният“ им (засега) протест бе заради „целенасоченото уронване на авторитета на българските строители“, „унищожителното отношение към тази достойна професия“, „безотговорното политическо говорене без факти“ и постоянното ѝ „дъвчене“ с приказки за лошо качество и корупция. Което било „национално предателство“, понеже може да доведе до спиране на еврофондовете, „дискредитиране на български компании“ и изместването им от чужди. Мимоходом да отбележим, че когато преди две години премиерът прекрати обществени поръчки заради съмнения в корупция, а по-рано тази година поиска отстраняване на най-голямата строителна компания, никой не каза и гък. Сега обаче „безотговорното говорене“ дойде от опозицията, която поиска независима външна проверка на качеството на българските пътища. Повече от месец държавната пътна агенция се прави, че е „склонна“ на такава проверка, но всъщност се гърчи по всевъзможни начини, за да я осуети. Сега към усилията ѝ се присъединиха и строителните компании. Видимото притеснение и на едните, и на другите от тази проверка силно напомня на един стар виц за верността и изневерите в семейството. Жена казала на мъжа си: „Виж какво, дай да си вярваме. Защото ако не си вярваме, ще се подозираме. Ако се подозираме, ще се следим. А ако се следим, ще се хванем“. Играта на политиците Политиците с готовност се включиха в тази игра, което всъщност не е учудващо - защото в края на краищата те са част от нея. Най-голям ентусиазъм прояви председателката на Народното събрание, която осъди „всеки опит за дискредитация на българските строители“, каза, че не се съмнява в качеството на тяхната работа и направо ги постави сред „най-добрите в Европа и в света“. Последното прилича на „от Витоша по-високо нема“, а още повече напомня на превърналите се във виц едновремешни лозунги: „Съветските часовници - най-бързите часовници в света!“ и „Съветският болен - най-здравият болен в света!“. Още по-смешно е, че опозицията се стресна и взе да дава на заден ход - не била разбрана правилно и не била срещу строителите, а срещу управляващите. Което е разбираемо - избори идват, играта не е от вчера и утре пак ще трябва да се играе. Тъй че трябва да се внимава. И няма да е чудно, ако постепенно забравят за проверката. Да забравим и ние Но това няма да е достатъчно. Затова и всички останали също трябва да забравим. Ето за какво (Списъкът е безкраен, но поради липса на място се ограничавам само с няколко примера. Той включва и лични впечатления, каквито всеки има в изобилие, и засега не включва ремонта на „Графа“, понеже не е завършен). Та ето няколко примера: Изцяло реконструирана трамвайна спирка в центъра на София, чиито плочки още в първата седмица започнаха да се отлепват и чупят. Кърпиха ги година-две, след което ги зарязаха. Сега минаването е опасно, ако не си гледаш в краката. Капак върху шахта на изцяло обновения пешеходен булевард „Витоша“, който бързо пропадна и се превърна в голяма, грозна и опасна дупка. За година лично съм наблюдавал около пет безуспешни опита капакът да бъде закърпен. Съвършено нова сграда, която още при първите по-обилни дъждове протече от покрива до партера. Запълването и новообразуването на дупки по улиците, което изглежда като нарочно програмирано, за да осигури абонамента на ремонтиращите. Вълните на „Цариградско шосе“ - ако случайно си забравил за тях, може да си помислиш, че колата ти е за ремонт. Десетки километри коловози и вълни по магистралите - опасни за живота. Асфалтът и мантинелата на пътя край Своге. И накрая последният хит: асфалтиране на снега, документирано за няколко дни на две различни места в страната. \" Национално предателство \" Че професията им е достойна - достойна е (като всяка друга). Сигурно и мнозина строители работят така (без да участват в подобни протести), че да се „уронва авторитетът“ им е незаслужено. Но така или иначе, по една или друга причина (некадърност, немарливост, липса на хора, недостиг на пари или изтичане на част от парите по веригата на поръчките) като цяло в България все още се строи криво-ляво, отгоре-отгоре или направо безобразно. За това си има прекрасен български израз: „някой си е оставил ръцете“. Който, разбира се, е приложим и за други професии. Включително за политиците.     Протестиращите обаче искат да си затворим очите за всичко това - под заплахата, че иначе щели да ни (им) спрат еврофондовете. Опитват се да ни изнудват, за да могат все така да си усвояват нашите пари, при това без да се притесняват от конкуренция. А който не си мълчи, се оказва национален предател. Както е тръгнало, може да влезе и в Наказателния кодекс…", "date": "2018.12.20", "title": "В България не е имало по-смешен протест от този"}
{"url": "http://www.classa.bg/%D1%81%D0%B2%D1%8F%D1%82/item/390673-%D1%80%D1%83%D1%81%D0%B8%D1%8F-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B2-%D0%BA%D1%80%D0%B8%D0%BC", "text": "Прехвърлянето на руски бойни самолети към Крим разпали страховете от предстояща война между Русия и Украйна. Според някои експерти, тя е само въпрос на време. Какво се случва там в действителност?           Десет бойна самолета от военновъздушната ескадрила на Четвърта армия на руските ВВС създават ново напрежение между Москва и Киев и разпалват тревогата за потенциална война в Европа. На 22 декември изтребителите тип „Сухой“ СУ-27 и СУ-30 предстои да бъдат прехвърлени от една руска военновъздушна база в друга: от Кримск край Краснодар - в Белбек край Севастопол на анексирания от Русия полуостров Крим.     Руското министерство на отбраната се опита да внесе успокоение, заявявайки, че въпросните самолети и преди са били разположени в Крим. Извършваните ремонтни дейности в Белбек наложили временно те да бъдат прехвърлени в Кримск, а сега просто се връщали обратно. С други думи: няма никакво основание за паника. Така ли е наистина? Украинските медии предупреждават, че на полуостров Крим са разположени близо стотина бойни самолети и твърдят, че руски подводници и ракети можели да поразят всяка цел в региона на Черно море. Информационната агенция UNIAN се позова на съобщение на Министерството на отбраната в Киев. Загриженост в НАТО Руският външен министър Сергей Лавров наля още масло в огъня. В радиоинтервю той заяви, че в края на декември украинският президент Петро Порошенко планирал \"въоръжени провокации\" по границата с Крим. И Русия нямало да остави това без последствия. Ударът на Порошенко щял да предизвика съответен противоудар, защото за Русия „Крим е наша страна, това са наши граници. И ние няма да допуснем Порошенко да прокарва там собствените си интереси\", заяви още Лавров. Той нарече украинското държавно ръководство \"нацистки режим\", който искал да атакува рускоговорящите граждани на Украйна в региона на Донбас. НАТО изрази сериозна загриженост от това ново развитие. \"Продължаващата милитаризация на Крим застрашава суверенитета на Украйна и стабилността в региона\", се казва в отговор на запитване на ДВ. От НАТО заявяват още, че следят развитието на събитията внимателно и предлагат на Украйна „силна политическа и практическа подкрепа, включително и доставката на сигурно комуникационно оборудване за украинските въоръжени сили до края на годината\". Германското външно министерство също следи със загриженост информациите за прехвърляне на руски военни части в Крим. В официално становище от Берлин се казва следното: \"Призоваваме всички страни да не предприемат никакви стъпки, които биха могли да изострят и без това напрегната ситуация в региона. Германия подкрепя гласуваната от Общото събрание на ООН резолюция, която призовава Русия да изтегли своите военни сили от Крим“. Военна опасност или дрънкане на оръжия? Германски дипломати в Москва не смятат, че планираното прехвърляне на руски бойни самолети може да предизвика непосредствена военна опасност. Те смятат, че в случая става дума по-скоро за \"дрънкане на оръжия\" и за демонстрация на сила от страна на Москва след ноемврийския конфликт около Керч и в навечерието на годишната пресконференция на президента Путин. \"Европа със сигурност няма да се окаже във война заради десетте самолета на полуостров Крим\" - смята руският политолог Александър Храмчихин от Института за политически и военни анализи в Москва. Той припомня и факта, че още през 2014 година Русия е разположила в Крим десетки свои бойни самолети: \"Какъв е тук проблемът? Западът трябва окончателно да е полудял, щом като смята за акт на агресия прехвърлянето на няколко самолета от едно място на друго“, казва той. Военният експерт Владимир Шербаков не изключва дори вероятността, Украйна да използва предислоцирането на руските самолети като \"изкуствен повод, за да увеличи истерията“. Независимият руски военен експерт Павел Фелгенхауер смята, че завръщането на бойните самолети в Белбек само по себе си не е повод за сериозна тревога. Той обаче твърди, че войната все пак наближава: \"Не се знае само кога ще започне и какви мащаби ще има“.    ", "date": "2018.12.20", "title": "Русия прехвърля самолети в Крим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390666-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%B2-%D0%B8%D0%BD%D1%82%D0%B5%D1%80-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B8", "text": "Истинска война за внимание се разрази след коледното парти на италианския гранд Интер.  Макар да бяха свикнали да се заглеждат по половинката на звездата Мауро Икарди, сега феновете и фотографите обърнаха поглед към друга красавица. Това е половинката на новото попълнение Лаутаро Мартинес - Аугустина Мендоса, която тотално засенчи Нара. Интересното е, че мъжете им също водят люта битка, но за вниманието на треньора и за това кой да излиза по-често на терена.", "date": "2018.12.20", "title": "Истинска война в Интер! Секс бомби..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390667-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Възможно е да изпаднете в депресивно състояние и да искате да избягате от всичко и всички. Може би е добре да намерите някой, който да ви изслуша внимателно? Съхранете оптимизма си, във всяка ситуация. Интересно запознанство, може да направите вечерта. Кой знае, може би, това ще прерасне в любов? ТЕЛЕЦ ( 21 април - 21 май )  Ще се чувствате изоставени и предадени. Между другото, дали сами не сте виновни, че сте останали сами? Вслушайте се в себе си и изхвърлете всичко, което ви пречи. А с другите, общувайте спокойно и мирно. Вечерта е добре да направите дълга разходка, сред природата или по улиците на родния си град. БЛИЗНАЦИ ( 22 май - 21 Юни ) Препоръчително е, да се заемете с тези въпроси, които ще ви носят полза в бъдеще. Това може да бъдат не само пари, но и план за перспективно бъдеще. В любовта се откажете от илюзиите, иначе ще влезете в път без изход. Вечерта, са възможни болки в ставите или главоболие. Не се натоварвайте с умствена работа.   РАК ( 22 юни - 23 юли ) Очакват ви семейни проблеми и безпокойство за близките. Основното е, да не се паникьосвате без причина, иначе всички ситуации, които възникнат, ще се развиват в неочаквана посока. Обърнете внимание на финансовите въпроси. Ако не го направите, преди отпуската, ще останете без пари. А искате да имате зимна ваканция, нали? ЛЪВ ( 24 юли - 23 август ) Не стойте на едно място, а предприемете радикални мерки в личния си живот. Ако искате да говорите открито за нещо с избраника, не отлагайте този момент. Освен това, сега няма да имате неотложна работа и ще сте свободни. Към здравето, се отнесете отговорно. Вие сами сте си лекар, ако искате да оздравеете. ДЕВА ( 24-ти август - 23 септември ) Ще ви забележат важни в обществото хора, но за това трябва да се събудите по-рано и да се отправите да търсите перспективи. Опитайте се, да бъдете на такива места, където може да научите нещо ново и да направите полезни запознанства. Възможни са малки кражби и измами. Така че, трябва непрекъснато да сте внимателни и да държите портфейла си под око. ВЕЗНИ( 24 септември - 23 октомври) Очакват ви, не само парични затруднения, но и откровена липса на финанси. Ако отивате на пазар, опитвайте се да бъдете по-икономични. Предпазни мерки, ще ви трябват и в битовата сфера, както и при шофиране. От дълго пътуване, по-добре се откажете, ще ви донесе само проблеми и извънредни ситуации.   СКОРПИОН ( 24 октомври - 22 Ноември ) Може без съмнения, да разчитате на колеги и приятели. Те ще ви помогнат, за решаването на проблеми в работата. Основното нещо е, да не принуждавате никого, а също и да прилагате оригинални методи в работата. Възможни са също съдебни проблеми, които няма да може да избегнете. Трябва да стоите далеч, от коварни и агресивни личности.   СТРЕЛЕЦ ( 23 Ноември - 21 Декември ) Възможни са проблеми, в отношенията с избраника. Ако не решите всичко на момента, тогава се обричате на конфликти и дори раздяла. Правен съвет, няма да ви е излишен при решаването на проблеми с имот. В работата, ще проведете откровен разговор с колега, с когото силно сте се сприятелили. Вечерта чакайте новини. КОЗИРОГ (22 Декември - 20 януари ) Непрекъснато, ще ви ходят по нервите, което ще доведе до зависимост от обстоятелствата и околните хора. Някакъв користен план, колегите ще замислят срещу вас. Ако не го хванете навреме, чакайте неприятности. За инвестиции в бизнеса, денят не е добър, а за разрешаване на конфликти с роднини, е благоприятен.  ВОДОЛЕЙ ( 21 януари -  19  февруари ) Няма да имате сериозни здравословни проблеми, но все пак трябва да се погрижите за здравето си. Особено, ако решите да излезете сред природата или да се разходите по студените улици. В любовта се откажете от клетвите за вярност и мислите за брак. Вслушайте се в себе си, все още не сте готови за такива промени. Печалба чака тези, които се занимават с търговия на едро.   РИБИ ( 20 февруари - 20 март ) Ще работите ревностно, не само заради вътрешното удовлетворение, но и заради бъдещите успехи. Уви, негативните обстоятелства, ще ви отклонят от набелязаните цели. Но може би, това е за добро? Не инвестирайте пари в съмнителни проекти. Те ще ви вкарат във финансова джунгла и ще ви лишат, от твърда почва под краката.", "date": "2018.12.20", "title": "Дневен хороскоп 20 декември"}
{"url": "http://www.classa.bg/%D1%81%D0%B2%D1%8F%D1%82/item/390668-%D0%BF%D1%83%D1%82%D0%B8%D0%BD-%D0%B8-%D0%B1%D0%BE%D1%80%D0%B1%D0%B0%D1%82%D0%B0-%D0%BC%D1%83-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%80%D0%B0%D0%BF%D0%B0-%D0%B2-%D1%80%D1%83%D1%81%D0%B8%D1%8F", "text": "За рап сцената враждите са нещо типично и очаквано. Дали ще са между отделни изпълнители, на чисто географски признак или сблъсъци между прилежащи банди, вече зависи. Голямата рап битка в Русия обаче е друга - там хип-хопът изглежда, че враждува с Кремъл. \r\n Макар руският президент Владимир Путин преди да хвалеше рапърите за социалните им текстове, а веднъж дори покани един известен изпълнител да пее на церемонията по встъпването му за четвърти път като президент на Русия, сега държавният глава заяви, че рапът е част от културата на страната и правителството трябва да има своя глас в управлението и развитието му. \r\n   \r\n   \"Това е част от културата, това е част от широката култура на Русия, така че трябва да се отнасяме към него с голяма предпазливост. Ако е невъзможно да го спрем, то тогава трябва да го насаочваме и контролираме\", каза Путин на среща на Президентския съвет за култура и изкуство в Санкт Петербург в събота. \r\n   \r\n   Това е реакцията на руския президент по темата за дебата около това, че официалните власти полагат усилия за ограничаване и контролиране на хип-хоп изпълнителите - действия, които породиха загриженост за качеството на свободата на словото и на изразяването в страната.  \r\n В последните седмици редица рап концерти из цялата страна бяха отменени заради реакции на местните власти с мотива, че песните им са неморални, а един рапър дори попадна в ареста. \r\n Интересното в случая е, че Путин се изказва по-скоро в защита на рапърите. По време на срещата той подчертал, че всички опити за забрана на артисти и музиканти по-скоро би имала обратен ефект и само би засилила популярността им. Вместо това той предлага по-продуктивната посока - контролът. \r\n Руският президент обаче изразява и загрижеността си относно посланията, на които рапът се основава - секс, наркотици и протест - все проблемни теми за властите в Русия. Самият Путин определи темите, свързани с наркотици, разпространени в рапа, като \"път към деградацията на страната\". \r\n От октомври насам поне 7 изпълнители, по-голямата част от които рапъри, са се оплакали от намеса на силите на реда, довели до отмяна на концертите им.  \r\n В таз годишния Calvert Journal - анализ за съвременната култура в Русия и региона, който се изготвя от неправителствена организация Calvert 22, съобщава, че през 2018 г. са били отменени множество концерти, вариращи от пънк шоута и малки фестивали до по-големи, по-влиятелни хип-хоп и рап събития. \r\n Може би най-забележим израз на тази тенденция е арестът на рапъра Димитрий Кузнецов, известен с псевдонима си Хъски, през ноември, което хвърли обществените прожектори върху темата. \r\n Той прекара 12 дни в затвора по обвинение в дребно хулиганство, след като негов концерт беше отменен точно преди самото му начало от местните власти в южния град Краснодар. Хъски обаче все пак опита да изкара концерта си от покрива на кола, но не мина и песен преди полицията да го прибере на топло за хулигански прояви. \r\n Междувременно самото място, където е щял да се проведе концертът на Хъски, е получило предупреждение, че полицията ще дойде да проверява събитието за наличие на \"екстремистки послания\" в текстовете на певеца, според местната медия Lenta.ru. \r\n Самият Хъски твърди на профила си в руската социална мрежа VKontakte, че няколко от планираните концерти от турнето му из Русия са били отменени от властите, според които текстовете му насърчават сексуалното развращение и са религиозно обидни. \r\n Това доведе до ответната реакция на хип-хоп общността в Русия като няколко известни изпълнители като Oxxxymiron, Basta и Noize MC организираха благотворителния концерт \"I'm Going to Sing My Music\" в Москва. Oxxxymiron, чието истинско име е Мирон Фьодоров, написа в профила си в Twitter: \"Това не е само за Хъски, а за всички нас и за бъдещето на музиката в нашата страна\". Само часове преди събитието Хъски беше освободен от затвора и обвиненията срещу него бяха свалени. \r\n Самият концерт привлече тълпа от фенове на рапа, активисти и опозиционери, включително и Алексей Навални, който пред журналисти заяви, че Хъски е освободен, защото Кремъл иска да избегне концерта да се превърне в символ на желанието за \"свобода на словото и творчеството\". \r\n Този инцидент може и да не е най-шокиращият пример за несправедливост в Русия през последните години, но репресиите на Москва срещу музиката и по-съществено срещу хип-хопа, се превръщат в най-новия фронт на продължаващата война на властите срещу младите хора, противопоставящи се на опитите на Кремъл да налага своята ултраконсервативна идеология върху всички аспекти на техния живот, от изкуство до секса. \r\n Принципно бунтарската и агресивна музика на рапа в руската традиция е стигала и своите доста близки до властта моменти. През 2015 г. Саша Чест и Тимати, две от лицата на руската хип-хоп сцена, възпяха, че \"най-добрият им приятел е президентът Путин\". \r\n Въпреки това днес вече все по-често в текстовете на рап песните се пее за социални проблеми като бедността, корупцията, лошото управление, тежкия живот и употребата на наркотици.  \r\n Друг известен рапър, \"Фейс\", критикува остро в песните си крайния национализъм на Кремъл. В една от последните си песни - \"Сривам Запада\" той критикува \"слепия патриотизъм\" на Путин. В други рап и поп песни се срещат критики към църквата, анти-гей пропагандата и като цяло трудността на живота извън големите градове в Русия. \r\n Реакцията на властите е контраатака. Освен отменените концерти основното действие е позиционирането на рапа и на друга подобна музика като \"спомагаща за деградирането на младежта\". \r\n Редица руски депутати се обявиха за забрана на песни и дори на изпълнители, които с музиката си популяризират \"насилието, секса и наркотиците\". Според някои политици също така агресията в рапа е довела и до нападението от 17 октомври в Керч, когато 19-годишен студент уби 19 души в местен университет, преди да се самоубие. \r\n Всичко това обостря политическите реакции към по-агресивната, провокативна и бунтарска музика, превръщайки я в извиниение за политиците за младежкото недоволство и различни агресивни действия. \r\n Сега обаче вече посоката се сменя и позицията на Владимир Путин по темата ясно показва тази промяна - от забрана към желание за контрол. \r\n За това говорят и редица предложения за конкурси и държавни грантове за \"патриотичен рап\". Междувременно и оглавяващият агенция \"Россия Сегодня\" Дмитрий Кисельов се изказа в защита на рапърите, призовавайки да не се демонизират музикантите и да не се превръщат във врагове на обществото, тъй като става въпрос за културно явление, което не може просто така да бъде спряно. \r\n По-рано този месец Държавната Дума обяви, че ще проведе рап конкурс по темата за пътуването и туризма в Русия. Депутатите поканиха и група от популярни рапъри на кръгла маса за отмяната на спорните концертни. \r\n Всичко това навява паралели към Съветския съюз и опитите му да се справи със заплахата от рока, когато властите се виждат принудени да признаят, че западната музиката оказва твърде голямо и невъзможно за възпиране влияние, и решават да отговорят на това със своя, контролирана версия на този стил. \r\n Но някои авторитарни практики за повеждането и контролирането на културата имат навика да умират трудно. Дали сега обаче по тази система на моркова и тоягата - забрани за концерти и държавни грантове за култура може да се спре по-качествено агресията на рапа срещу властта, е спорно да се предвиди. \r\n Някои рапъри вече протестират гласно срещу тежката и вече милваща ръка на властта. Хъски вече се противопостави на тази нова линия. \r\n \"Бих могъл да пиша така, както те искат, за да спрат да упражняват натиск върху мен, да не престана да викам за нищо и да не обиждам никого, но не. Аз обиждам специално вас, аз слугата, и ви казвам да изчезнете някъде завинаги заедно с малките си готини идеи!\", написа той в социалните мрежи. \r\n Неминуемо обаче ще има и такива, които ще предпочетат да се придържат към държавната линия и да възпяват патриотично Русия и управлението. Неясно е обаче доколко тяхната музика ще намери отклик сред недоволните млади. Едно е сигурно - по дебата за рапа в Русия ще има още какво да се каже. Както и по темата за свободата на словото. \r\n      ", "date": "2018.12.20", "title": "Путин и борбата му за контрол над рапа в Русия"}
{"url": "http://www.classa.bg/%D1%81%D0%B2%D1%8F%D1%82/item/390669-%D0%BA%D1%83%D0%B1%D0%B0-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0-%D0%B3%D0%B5%D0%B9-%D0%B1%D1%80%D0%B0%D0%BA%D0%BE%D0%B2%D0%B5%D1%82%D0%B5", "text": "Комисията, натоварена със задачата да изготви новата конституция на Куба, предложи да се преразгледа първоначалният проект и да се премахне изменението, което щеше да позволи легализирането на гей браковете, съобщи “Ройтерс”, цитирана от БТА.     Комисията, ръководена от лидера на Кубинската комунистическа партия Раул Кастро, предложи вчера на парламента понятието брак да не фигурира изобщо в конституцията.     Вместо това въпросът да бъде уреден в семейния кодекс, който ще бъде обновен, след като бъде приета новата конституция. Парламентът ще гласува по проекта за нова конституция тази седмица. След това текстът ще бъде гласуван на референдум в началото на 2019 г.     Първоначалното предложение беше бракът да бъде определен като “съюз между двама души”, вместо сегашната формулировка “съюз между мъж и жена”, припомни “Франс прес”.", "date": "2018.12.20", "title": "Куба отказа да легализира гей браковете"}
{"url": "http://www.classa.bg/%D1%81%D0%B2%D1%8F%D1%82/item/390670-%D0%BE%D1%82-%E2%80%9E%D0%B0%D0%BC%D0%B5%D1%80%D0%B8%D0%BA%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE%E2%80%9C-%D0%B4%D0%BE-%E2%80%9E%D1%82%D1%80%D1%8A%D0%BC%D0%BF-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE%E2%80%9C", "text": "„Чудесно е, че цените на петрола падат (благодарности, президент Т) – туитна на 25 ноември президентът на САЩ Доналд Тръмп. По този повод в. „Вашингтон пост“ цитира Бил Гейтс, който си спомня реплика на Тръмп: „Тръмп чува, че не Ви харесва какво прави Тръмп“. Според писателката Джоан Роулинг начинът, по който Тръмп говори за Тръмп, „е ярък пример за трето Тръмплице“. А може би това е знак, че след две години в Белия дом Тръмп се чувства по-комфортно в президентската си идентичност, допуска вестникът.     След като се поздрави в трето лице за поевтиняването на петрола, Тръмп смъмри централната банка за лихвената й политика. После и страните от Централна Америка, които се опитвали да „се отърват от някои хора и да ги изхвърлят“ в САЩ, но вината всъщност била на демократите. В Деня на благодарността, когато източните щати бяха обхванати от силен студ, Тръмп възкликна: „Бруталният и продължителен взрив на студ може да счупи ВСИЧКИ РЕКОРДИ – а какво стана с глобалното затопляне?“ Асошиейтед прес обясни: Тръмп не прави разлика между времето и климата. Времето е като настроението, което се мени всеки ден. Климатът е като личността, която е дългосрочна. В кулминацията на протестите на „жълтите жилетки“ във Франция, президентът на САЩ написа в Туитър: „Парижкото споразумение (за климата) не работи добре за Париж. Хората не искат да плащат големи суми пари, главно на страни от Третия свят (със съмнително управление), може би за опазване на околната среда. Протести и бунтове в цяла Франция. Те скандират: „Искаме Тръмп!“ Обичам Франция“. Френският външен министър Жан-Ив Льо Дриан прикани американския президент да не се бърка в делата на Франция и добави: „Жълтите жилетки не протестират на английски, доколкото знам“. Видеозаписите, публикувани в САЩ, на които хора скандират „We want Trump“, са били направени месеци по-рано в Лондон, а не в Париж, установи отделът на Франс прес за проверка на фактите. За първите две години от мандата си президентът на САЩ успя да разбие установените след Студената война международни отношения – нарече НАТО отживелица и разклати трансатлантическата връзка, поведе търговски войни по всички фронтове, изтегли САЩ от Парижкото споразумение за климата и от ядрената сделка с Иран и готви същото за Договора за ликвидиране на ракетите със среден и малък обсег. Демонстрира пренебрежение към десетилетни съюзници и одобрение към противници като севернокорейския лидер Ким Чен-ун (след като го нарече „Човекът ракета“), както и към руския президент Владимир Путин, въпреки единодушната оценка на американските разузнавателни служби, че Русия се е намесила в предизборната кампания в САЩ за президентските избори през 2016 г. На вътрешнополитическата сцена Тръмп си позволи атаки срещу съдебната власт, като нарече „Обама съдия“ член на районен съд в Сан Франциско, блокирал президентска заповед за забрана на имиграцията, а самия съд нарече „позор“. В необичайна публична реакция на неспирните нападки на президента срещу федералните съдилища, председателят на Върховния съд Джон Робъртс заяви: „Ние нямаме Обама съдии или Тръмп съдии, Буш съдии или Клинтън съдии. Имаме великолепна група съдии, които дават най-доброто от себе си, за да въздават еднаква справедливост на всички, явили се пред тях. Тази независима съдебна система е нещо, за което трябва всички да сме благодарни“. Ще се задейства ли защитният механизъм на конституцията на САЩ за проверки и баланси? Един от стълбовете на американската конституция е разделението на властите, при което управлението на държавата е поделено между различните видове власт – изпълнителна, законодателна и съдебна – и наред с това всяка от тези власти може да упражнява контрол над другите. Това е т. нар. система на проверки и баланси (checks and balances). Например президентите номинират съдиите в 9-членния Върховен съд, а Сенатът ги утвърждава. Системата се задейства, когато има съмнения дали някоя от видовете власт злоупотребява с правомощията си. Досега законодателната власт – Конгресът, гласно или мълчаливо, подкрепяше президента Тръмп и не прибягваше до проверки и баланси, тъй като неговата Републиканска партия имаше мнозинство и в двете камари – Сената и Камарата на представителите. От началото на 2019 г. това ще се промени, след като на междинните парламентарни избори през ноември 2018 г. Демократическата партия спечели мнозинство в Камарата, а републиканците увеличиха мнозинството си в Сената. Съдебната власт обаче затяга обръча около президента с разследването на специалния прокурор Робърт Мълър за руска намеса в изборния процес през 2018 г. в полза на Тръмп и за евентуален сговор с предизборния му екип. „Лов на вещици“ и „Няма сговор“, повтаря Тръмп неуморно в Туитър за разследването на Мълър. Досега Мълър е предявил обвинения на около 30 души. Най-сериозният случай е с бившия адвокат на Тръмп – Майкъл Коен, който призна, че в предизборната кампания е платил, по нареждане на Тръмп, на две жени в замяна на мълчанието им за интимни връзки, които твърдят, че са имали с тогавашния кандидат за президент. Коен е осъден на три години затвор за нарушаване на закона за финансиране на предизборните кампании. След като бе произнесена присъдата, Тръмп заяви, че никога не е нареждал на Коен подобно нещо. Но по-застрашителна за президента и обкръжението му е другата линия в разследването на Мълър – дали Тръмп, наричан в съдебните документи „Individual-1“, е възпрепятствал правосъдието. Ако специалният прокурор направи такова заключение, има възможност Конгресът да започне процес за импийчмънт или отстраняване от власт. Процедурата се задейства от Камарата на представителите, а самият съдебен процес протича в Сената. Друга възможност е да се изчака краят на мандата и след като загуби съдебния си имунитет, президентът да бъде изправен пред съда. В книгата си „Фашизъм: предупреждение“ бившият държавен секретар на САЩ Мадлин Олбрайт нарича Тръмп „първият антидемократичен президент“ на модерна Америка. В страна с по-малко защитена демокрация, той би се класирал за диктатор, защото натам го тласкат инстинктите му, смята Олбрайт. В други времена тя би била уверена, че такива импулси биват възпирани от американските институции: „Никога не бих помислила, че на 80-годишна възраст ще започна да се съмнявам в това“, пише тя. БТА", "date": "2018.12.20", "title": "От „Америка на първо място“ до „Тръмп на първо място“"}
{"url": "http://www.classa.bg/%D1%81%D0%B2%D1%8F%D1%82/item/390671-%D0%B6%D0%B0%D0%BA-%D1%81%D0%B5%D0%B3%D0%B5%D0%BB%D0%B0-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D1%8F%D0%BC%D0%B0%D1%82-%D0%B2%D0%BB%D0%B0%D1%81%D1%82", "text": "Френските размирици през ХХI век толкова се проточиха, че някой емоционално вече ги кръсти „цифрова Жакерия“ – по аналогия със селското въстание (1358 г.) от времето на Стогодишната война. С други думи, същият бунт заради данъците, както и преди повече от шест века, също толкова неуправляем. Какво се е променило от пренасянето на бунта в цифровата ера, за това разговаря „Огоньок“ със знаменития френски политтехнолог, живия класик на рекламната индустрия – Жак Сегела.     Наричат Жак Сегела „създателя на президенти“. От 20 проведени от него в различни страни предизборни кампании за държавен глава той печели 18. Най-забележителната бе през 1981 г.: Благодарение на Сегела Франсоа Митеран (срещу когото „работеха“ неговата възраст (65 години) и трите неуспешни кампании) стана първият ляв президент на Петата република. Политтехнологът преодоля всички тези негативни фактори с помощта на символа (стисната в юмрук червена роза, която казваше: вярваме в мечтата и тя е по силите ни), с лозунга („Спокойната сила“) и увереността, че левите са едно разтегливо понятие (залогът беше върху „социологическото“, а не върху идеологическото мнозинство). Ефектът стигна за два президентски мандата (вярно, че след Митеран вече не останаха истински леви). След това той консултира президента Никола Саркози (казват, че след Саркози вече няма и истински десни). Що се отнася до кампанията на Еманюел Макрон, нея Сегела наблюдаваше от дистанция, въпреки че не криеше изводите си: именитият политтехнолог нарече този президент „талантливо дете, което е разбрало всичко за политиката и за еволюцията на обществото“. Затова „Огоньок“ помоли Жак Сегела в разгара на бунта на „жълтите жилетки“ да обясни защо неговото „протеже“, разбрало толкова много, не забеляза конфликта си със страната. – Пак в това, заради което той победи през 2017 г.: той е най-младият президент, избран от французите, а неговата прогресивност е в това, че каза на старата политическа класа „degage!“ – „Отстъпете!“ и ги накара да променят логиката, методите. Достатъчни му бяха няколко месеца, за да промени представата за Франция по света, доста накърнена от предшественика му Оланд: как може да бъде президент на републиката човек, който си тръгва от Елисейския дворец с мотоциклет, за да отиде на среща със своята красавица? Само за две години при Макрон осезаемо се подобриха и икономическите връзки на Франция със света. Но реформите му бяха толкова радикални, че първата жертва на политиката му стана… самият Макрон. Работата е в това, че Франция вече от известно време, по същество, е неуправляема: за да се промени стандартът на живот на французите, трябва да се промени нивото на икономическо развитие. За това са нужни реформи. А за да се проведат реформи, трябва да се плати определена цена. Излиза, че всички французи искат реформи, но никой не иска да плаща за тях. А Макрон започна реформите. Така се стигна до кризата с „жълтите жилетки“ – конфликт между обикновените граждани и управляващите във Франция, между градската и селската Франция, между елитите и народа, който има риск да се реши по драматичен начин. – Бих казал, че са се променили само технологиите за комуникация, а представите и идеите са останали същите. Да кажем, че днес за кампанията на господин Путин може да бъде използван същият този лозунг „Спокойната сила“: уверен съм, че би проработило. Отношенията бяха променени от скока в интернет технологиите – от самия факт, че сега всички могат да изразяват собствено мнение, при това постоянно. Ще напомня, че във Франция демокрацията съществува вече от два века, но такава вакханалия в сферата на обществените комуникации никога не е имало. Как беше преди: ние, работещите в рекламата и политтехнолозите, създавахме съобщения за журналистите и за потребителите, журналистите – за потребителите, а те нямаха право на отговор. Но откакто се появиха социалните мрежи, потребителят не просто получи право на отговор, сега неговото мнение дори заглушава нашия глас – гласа на професионалистите. Ние представляваме един изпращач на съобщение, а потребителите – 50 милиона. Не е възможно да се борим с това. Изводът е прост: именно този поврат доведе до това думите на политиците вече да нямат власт. – Според мен диктатът на потребителите на информация изкривява информационната картина не само в социалните мрежи. Процесът се пренася и в класическите медии – появяват се фалшиви новини, новинарските предавания на телевизиите произвеждат събития, дори когато няма такива. Всичко това води дотам, че в съвременния свят в думите на политика и онзи дневен ред, с който да кажем той печели изборите и се обръща към нацията, се вслушват съвсем за кратко време. През 80-те години във Франция в думите на политика се вслушваха през първите две години след идването му на власт. Днес този срок се е съкратил до месеци: при Макрон беше по-дълго – до година, при Оланд – три месеца. Виждам в това препятствие по пътя на демокрацията: политиците и народът в края на краищата престават да търсят общ език, дори по-лошо – настройват се едни срещу други вместо да действат заедно. Ситуацията с Макрон е особено драматична, тъй като не малка част от избирателите гласуваха за него, за да обновят страната, да започнат сериозни реформи. Общо взето, за да устояват на постоянния натиск на социалните мрежи в съвременния свят и да поддържат въпреки тяхната преса контакт с избирателите, държавните глави трябва постоянно да имат до себе си имиджмейкър от висока класа – политтехнолог, способен да реагира оперативно на неразбиране или отхвърляне от страна на обществото. – Демокрацията е жизнено необходима. Ако преминем от демокрация към онова, което наричам „демократура“, свободата ще изчезне. По същество демокрацията е именно свобода. Това, което народът така и не разбра е, че само свободата не е достатъчна, трябва също и равенство, и братство. Уви, нашият свят вече близо половин век прави богатите по-богати, а бедните – по-бедни, и тази пропаст е неприемлива. Едно време пропастта между богатите и бедните се измерваше с десетократни величини, а сега числата са хилядократни. За правителството е абсолютно необходимо да намали пропастта между най-бедните и най-богатите, иначе движението напред е невъзможно. В тази връзка новата стратегия на Еманюел Макрон беше тъкмо в това – да се договори за правилата на борбата срещу глобалното затопляне, която сме готови да водим, и за цената, която сме готови да платим за това. Ако отхвърлим емоциите, цялата история с цената на горивата е свързана изключително с политиката за климата. И не е сложно да се намери компромис: трябва само да се отложи с няколко години датата за начало на борбата с изменението на климата, за да се помогне първо на онези слоеве на френското общество, които нямат с какво да си платят сметките в края на месеца. Като в Русия. Не бива да се мисли, че Франция е страна на богатите. – Този радикализъм е провокиран от социалните мрежи. Те разпалват омраза: по същество, това е процес на претопяване, където хората престават да разбират един друг, а гражданите се превръщат в „жълти жилетки“. Заради тях страните стават неуправляеми. Що се отнася до проблемите, които изведоха французите на улицата, то те са същите, както във всички времена. Бедните не искат повече на обедняват, а богатите – да споделят богатството си. Това е диалог между глухи. Изходът е да се печели, а след това да се споделя – в това е същността на демокрацията. Но хората днес искат нещо да е другояче: да се споделя с тях, още преди някой да е спечелил. Не е възможно да започнем да живеем по-добре още от утре. БТА", "date": "2018.12.20", "title": "Жак Сегела: Думите на политиците вече нямат власт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390664-%D0%B0%D0%BD%D0%B4%D1%80%D0%B5%D0%B0-%D1%81%D0%B8-%D0%BF%D0%BE%D0%BA%D0%B0%D0%B7%D0%B0", "text": "Любимата на боксовата звезда Кубрат Пулев - певицата Андреа за пореден път направи опит да замаже гафа с външния си вид от финала на риалити шоуто \"Биг Брадър\".  Блондинката пусна фотос с маска за лице, която да даде \"перфектен и сияен вид\" на кожата й, след като бе определена като    от феновете си. Макар акцентът да трябваше да бъде върху лицето й, Андреа показа пищен бюст, който се превърна в тема на разговор. \"Още силикон ли си сложила, отиват ти\", отбелязват в интернет, като не пропускат да похвалят формите й.", "date": "2018.12.20", "title": "Андреа си показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390665-%D0%BF%D0%B0%D1%81%D1%82%D0%BE%D1%80-%D0%BE%D0%BF%D0%BB%D0%BE%D0%B6%D0%B4%D0%B0-%D0%BF%D1%83%D0%B1%D0%BB%D0%B8%D1%87%D0%BD%D0%BE", "text": "Повечето хора в Нигерия практикуват две религии: исляма и християнството. Въпреки това в страната има много други видове вярвания, църкви и секти. Mреди няколко месеца в страната избухна скандал, когато се появи пост в социалните мрежи, от който се вижда, че местният пастор заповядал на енориашка да се съблече.      Това се случи по време на службата. Момичето дошло в храма и помолило пастира за помощ. В болницата тя била диагностицирана с безплодие, а самата бедна жена мечтаела за деца. Тогава пасторът казал, че може да реши този проблем.      Той наредил на момичето да свали бельото си и да разтвори краката си широко. Пасторът изрекъл специални думи на молитва и казал, че сега светият дух е преминал през тялото на безплодното момиче и скоро то ще забременее.      Тази процедура била придружена от песнопения и наставления от всички енориаши. Уточнява се, че и преди пасторът е извършвал такива церемонии.      С някои момичета местният свещеник се е оттеглял в специална стая, разказвайки и осветлявайки ги как да се държат със съпруга си, за да заченат дете. Хората, прочетоха тази новина, били възмутени от неграмотността на местното население, както и от неморалното поведение на пастира, който не бил единственият. Но мнозина смятат, че пасторът е свещеният избран човек, чиито думи винаги трябва да бъдат изслушани, защото той не може да причини зло априори.      В много африкански държави има суеверия, както и много хора, които са доста неграмотни, включително и в областта на медицината и затова слушат безпрекословно уважаваните хора. Много жени в африканските страни, включително Нигерия и Кения, изобщо не носят бельо, тъй като се счита, че то може да увреди здравето на жените и да помогне за намаляване на \"желанието\" им към мъжете.", "date": "2018.12.20", "title": "Пастор опложда публично"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390663-%D0%BC%D1%80%D0%B5%D0%B6%D0%B0%D1%82%D0%B0-%D0%B2-%D1%88%D0%BE%D0%BA-%D0%BE%D1%82-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5", "text": "38-годишната риалити звезда Ким Кардашиян нагорещи страстите в мрежата със стара снимка, направена преди 24 години. На нея 13-годишната тийнейджърка позира с по-голямата си сестра Кортни. Следва да се отбележи, че на стария кадър и двете момичета изглежда много по-възрастни от годините, на които са всъщност.      Към снимката Кардашиян написа ироничен текст, от който става ясно, че години наред навиците й не са се променили. \"1994-а - на 13 година.      Винаги съм позирала на плажа\", пише светската лъвица. В коментарите последователите й са единодушни, че Ким определено не изглежда на 13 години.      Някои дори отбелязват, че и в момента изглеждат много по-млади от 13-годишната съпруга на Кание Уест. \"13-годишна? Убедена съм, че на тези години дори косми на краката не съм имала\", пише charlyn_bozanic. \"Плача! Тя е на 13, но погледнете гърдите й\", отбелязва sashispamz.      \"На 13 тя изглежда по-възрастна от мен, а аз съм на 20\".", "date": "2018.12.20", "title": "Мрежата в шок от огромните..."}
