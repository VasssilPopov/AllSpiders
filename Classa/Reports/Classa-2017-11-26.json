{"url": "http://www.classa.bg/%D1%81%D0%BF%D0%BE%D1%80%D1%82/item/375640-%D0%BF%D0%BE%D0%BC%D1%8A%D0%B4%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2", "text": "Григор Димитров завърши сезон 2017 в световния тенис, както го започна – с титла. Българинът спечели най-значимия трофей в кариерата си, след като триумфира на финалите на АТР в Лондон, където се срещат 8-те най-добри играчи през сезона. При това Димитров го направи през парадния вход, като записа 5 победи от 5 двубоя в „О2 Арина\" край река Темза. Фамозното представяне на Димитров в Лондон го изведе до рекордното за него 3-то място в ранглистата, на което българинът ще зимува. Пред него в класацията са само рекордьорите по титли от Големия шлем и живи икони в този спорт Рафаел Надал и Роджър Федерер. „Абсурдно е да опиша какво чувствам в момента – искам, но няма как да го направя. Целият труд, който положихме с екипа ми, се отплаща\", каза Димитров в емоционално интервю на корта след триумфа в Лондон, дошъл след трисетовата победа над белгиеца Давид Гофен на финала. Какво всъщност се промени толкова много в играта на Димитров, че той успя да спечели 4 титли през сезона и да завърши в Топ 3? Просто е – дребните детайли. Както казват големите шампиони – малко работа тук, малко там, и нещата се получават. Светът отдавна беше запознат с отличния начален удар и прецизен форхенд на българина, както и с невероятното му движение по корта, но досега не бяхме виждали хладнокръвието на Григор. Спомнете си „Истанбул 2016\" и финала срещу Диего Шварцман, когато Димитров потроши близо половин дузина ракети и направи всичко възможно да загуби спечелен мач. Тогава той водеше със 7:6, 5:2, но в крайна сметка отстъпи със 7:6, 6:7, 0:6. Много специалисти свързват израстването на Димитров с неговия треньор Дани Валверду. Факт е, че след идването му Григор изглежда на корта като човек с ясен план и увереност за реализирането му. Фокусът и нагласата изглеждат голямата промяна, която превръща един талантлив играч в шампион. Преди полуфинала срещу Джак Сок в Лондон един от най-великите в тениса, Борис Бекер, посочи Димитров за фаворит, защото „е трениран от един от най-добрите в този бранш\". Но колкото и добър треньор да имаш, няма как да прогресираш, ако не търсиш промяната и не се трудиш неуморно. Григор го правеше с удивителна последователност през сезона. Та нима българинът нямаше критични моменти през настоящия сезон? Напротив, имаше, но успя да контролира емоциите си, да ги тушира, а това е черта, присъща на големите в тениса. Същото важи и за грешките от бекхенд, които доскоро бяха традиция, а сега вече са изключение. След полуфинала в Лондон срещу Джак Сок Григор каза нещо много важно: „Научих се да печеля дори когато не играя добре. И сега има моменти, в които изпадам в дупки, но не се отчайвам и знам, че всичко е на ракетата ми\". А преди не беше така. Въпросните дупки Димитров сам превръщаше в ями и доброволно затъваше в тях. В потвърждение на казаното дойде и статистика на АТР в края на сезона, според която, изправени до стената при ситуация 15:40 в свой сервис гейм, най-добре през годината са се представили световният №1 Рафаел Надал и Григор Димитров. Испанецът се е измъкнал в 50,7% от въпросните ситуации, а българинът в 47,9% (данните са от 18 октомври, месец преди края на сезона). Разбира се, не липсват и критици. Има и такива, които веднага се хванаха за това, че Григор не срещнал топиграч по пътя си в Лондон. Факт е, че българинът не победи никого от Голямата четворка – Федерер, Надал, Джокович и Мъри, но също така е истина, че той просто нямаше как да играе срещу някого от изброените. Швейцарецът приключи на полуфиналите, испанецът се отказа след първия си мач в групите, а сезонът на сърбина и шотландеца приключи още през лятото. За нищо от гореизброеното Григор не носи вина. Още нещо за Лондон – Димитров стана общо 22-рият шампион в турнира, както и първият дебютант от 1998 година – Алекс Кореча (Испания). Това беше 48-о издание на финалите, които се провеждат в Лондон от 2009 година насам. Че денят се познава по утрото, се убедихме и този сезон. През януари Григор спечели трофея в Бризбън (Австралия), като по пътя си победи трима тенисисти от Топ 10 – Доминик Тийм (Австрия, №8), Милош Раонич (Канада, №3) и Кей Нишикори (Япония, №5). Последва невероятният рейд до полуфиналите на Australian Open, където беше спрян в 5-сетов петчасов трилър от Рафаел Надал (Испания). Григор се върна на победния път в дебютното си участие на АТР 250 турнира в София, където на финала победи именно Гофен, добре познат съперник на хасковлията през целия сезон. Последваха няколко колебливи месеца, преди Григор да покори за първи път и турнир от Мастърс 1000 сериите – този в Синсинати. В щата Охайо българинът не загуби дори сет. Григор направи нещо, за което Новак Джокович и Рафаел Надал, поне за момента, само могат да мечтаят. Сърбинът никога не е печелил в Синсинати, „матадорът\" пък няма триумф от заключителния турнир на 8-те най-добри през годината. От спортно-техническа гледна точка вече стана ясно, че сезонът беше най-плодовит в кариерата на Димитров. Но той беше такъв и в чисто финансов аспект. По официални данни на АТР през годината българинът е заработил $5,6 млн. (големият пай е от Лондон и Синсинати) от общо спечелените $13,1 млн. в кариерата му до момента. „Сега идва време за почивка. Не знам дали ще ходя на плаж, или някъде другаде, но определено ще се откъсна от тениса. Искам да се наслаждавам на момента. Да го изживея пълноценно, както и хората около мен. След това всичко започва наново. Честно казано – изобщо не мисля за следващата година. Не и сега\", коментира Димитров след последния си мач за сезона. Какво ще направи на корта почетният гражданин на Хасково догодина, няма как да знаем. Но той е прав – нека първо се наслади на труда си, да зареди батериите, а след това – каквото тенис ракета покаже. България изживя незабравими 11 месеца с Димитров. Народът ставаше и лягаше с него и в САЩ, и в Австралия, и в Азия. Навсякъде. Магията, която предизвика тенисистът, може да бъде сравнена само с постигнатото от националния ни отбор по футбол в незабравимото американско лято. Григор има всички шансове да продължи израстването си, защото за разлика от колективните спортове тенисистът може да разчита само на себе си по време на мач. А новият и помъдрял Григор Димитров знае какво иска и как да го постигне Станко Димов", "date": "2017.11.26", "title": "Помъдряването на Григор Димитров"}
{"url": "http://www.classa.bg/%D1%81%D0%B2%D1%8F%D1%82/item/375636-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D0%BF%D1%83%D1%82%D0%B8%D0%BD-%D0%B5-%D0%BD%D0%BE%D0%B2%D0%B8%D1%8F%D1%82-%D1%86%D0%B0%D1%80-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": "В продължение на повече от половин век Саудитска Арабия можеше да налага цени на петрола по свое желание, да печели милиарди, да наказва своите конкуренти, като наводни пазара, а нейното лидерство в ОПЕК бе неоспоримо. Но нещата се промениха - сега Русия, начело с президента Владимир Путин, е в основата на световния енергиен пазар, съобщава \"Блумбърг\". Откакто в края на 2016 г. ОПЕК и Русия се съгласиха да намалят производството на петрол, Путин се превърна в най-влиятелната фигура в групата. \"Путин сега е царят на световната енергия\", казва Хелма Крофт, бивш анализатор на ЦРУ, която ръководи световната стокова стратегия в глобалната инвестиционна банка RBC Capital Markets LLC. Именно руският лидер ще бъде в центъра на вниманието на 30 ноември във Виена, когато ОПЕК ще се срещне с 11 страни производителки на петрол, които не членуват в картела, включително Русия и Мексико, където ще се обсъжда продължаването на споразумението до края на 2018. От този пакт ще зависи икономическото и политическото здраве на подписалите държави, които заедно изпомпват 60% от световния петрол. След като Русия се присъедини към ОПЕК, Путин се превърна в най-влиятелната фигура в картела, което се отразява във външната политика, предназначена да противодейства на влиянието на САЩ. в целия свят чрез икономически, дипломатически, военни и разузнавателни мерки. Тази стратегия, подкрепена от огромното богатство на природни ресурси на Русия, изглежда работи добре, казва Блумбърг. Но този съюз е неудобен за Саудитска Арабия, най-големият износител на петрол, която е недоволна от голямото бреме на направените съкращения. Тя се оплаква, че не всички производители напълно изпълняват задълженията си и е все по-разочарована от съмненията на Москва относно удължаването на споразумението. \"Саудитците обаче се нуждаят от голям партньор за производство на петрол, за да влияят ефективно на пазара, а Русия има голяма възможност да играе все по-голяма геополитическа и икономическа роля в Близкия изток\", анализира Едуард С. Чоу, член на Центъра за стратегически и международни изследвания във Вашингтон. Освен това този съюз е \"взаимноизгоден\", защото ако се съгласят да удължат споразумението за намаляване на производството на петрол, те ще попречат на цените да се разрастват, като по този начин ще ограничат американските амбиции да произвеждат повече петрол от шисти. За Рияд, който трябва да споделя производствените си решения с Москва, сега съюзник на неговия архивраг Иран, това е горчиво хапче за преглъщане. Но сега саудитската икономика се клати и монархията се нуждае от по-високи цени на петрола, тъй като базира бюджета си за следващата година на петрол със средно $ 40 за барел. Акцията за борба с корупцията, предприета от принца на короната Мохамед Бен Салман, която включва арестуването на десетки членове на кралското семейство и саудитския бизнес елит, изглежда е увеличила зависимостта на Саудитска Арабия от Русия. Антикорупционната чистка обърна модела, който от десетилетия държеше саудитския елит заедно и превърна амбициозната програма за икономически реформи на Салман в битка за оцеляване.", "date": "2017.11.26", "title": "Блумбърг: \"Путин е новият цар на световната енергия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375637-%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D0%BE%D0%B3%D0%BB%D0%B0%D0%B2%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5", "text": "Избраха българския евродепутат Ева Майдел (ГЕРБ/ЕНП) за президент на най-голямата европейска организация - Европейско движение, съобщиха от пресофиса на ГЕРБ. На провелата се Федерална асамблея в Брюксел членовете на Европейското движение подкрепиха кандидатурата на българката със 174 гласа, превръщайки я в първата жена и първи представител на страна от Централна и Източна Европа на тази позиция в 70-годишната история на организацията. Българският евродепутат беше издигната за президент на организацията едновременно от трите най-големи партии в Европейския парламент - Европейската народна партия, Партията на европейските социалисти и Алианса на либералите. Европейското движение е най-голямата мрежа от про-европейски организации и присъства в 39 държави. Основано преди близо 70 години, движението има богата история на застъпване за европейската интеграция, както и работа в полза на демокрацията и правата на човека. Това е първата организация, подкрепила прекия избор на Европейския парламент, като опит за постигане на по-голяма демократичност и легитимност на ЕС. Европейското движение е и един от основателите на Съвета на Европа, най-важната правозащитна институция в Европа. В него членуват политически партии, браншови организации, асоциации на млади хора, синдикати и други. \"Имаме нужда от нова идея за ЕС, защото Европа не е самостоятелно, отделно тяло, тя е това, което ние направим от нея\", каза Ева Майдел след избирането си. Сред основните приоритети на новия президент са съживяването на дебата за ЕС и включването на младите хора в него, както и подпомагане на българското председателство на ЕС през 2018 г.", "date": "2017.11.26", "title": "Ева Майдел оглави Европейско движение"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375638-%D0%B7%D0%B0%D0%B3%D1%83%D0%B1%D0%B8-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Преките загуби за България от санкциите на ЕС спрямо Русия възлизат на около 20 млн. евро. Санкциите на ЕС спрямо Русия изглежда не засягат българския износ. Ако има засегнати стоки, то техният дял е толкова малък, че не може да се улови от статистиката. Това пише в анализ на Веселин Илиев от Българската стопанска камара, разпространен от пресцентъра на работодателската организация. Според автора ефектът от санкциите на Русия срещу ЕС също не е значителен, въпреки че е възможно да се изчисли. В най-добрите за българския износ години, износът на стоки, обект на настоящите санкции, е бил 11-12 млн. евро, докато през 2016 г. – 5,2 млн. евро. Сумарно за времето на санкциите преките български загуби от износ на стоки едва ли надхвърлят 20 млн. евро. Вероятно косвените загуби са по-големи – основно от пренасочване на стоки на други държави-членки от Русия към България, като така допълнително притискат българските производители на националния им пазар, посочва авторът на анализа. Износът на България за Русия нараства през годините, но с доста по-бавни темпове от общия ни износ[1]. Променя се и значението на руския пазар. Ако през 2001 г. Русия е била 13-та в експортната ни листа – след Румъния и преди Македония, то 2016 г. е 19-та – след Унгария и преди САЩ. Износът през 2016 г. е наполовина от най-добрите 2012 и 2013 години. За Русия не сме съществен доставчик: през 2016 г. България заема 50-то място в руската импортна листа, срещу 39-то място през 2001 г. По експертна оценка българските доставчици не реализират потенциала на руския пазар по няколко основни причини: - Условията за достъп до пазара и работа с местни партньори значително се различават от тези в ЕС. Пазарните инструменти, където съществуват, са подчинени на непознати за нас причинно-следствени връзки и нови български износители почти не могат да пробият. - Вече успелите български фирми ревниво пазят завоюваното и използват специфичните за Русия механизми, за да не допускат нови конкуренти. Същото се отнася и за вече присъстващите доставчици от други държави. Сравнително лесно е да се мотивират местни контролни органи да пречат на едни и да помагат на други. - Голяма част от нашите предприемачи не отчитат големите промени, настъпили във функционирането на пазара през последните 10-12 години. Освен свирепата конкуренция, трябва да се съобразяват и със забогателите и все по-взискателни руски потребители. Вече не можем да продаваме нискокачествените си продукти в Съветския Съюз, както едно време. Както не можем да ги продаваме и в България. - Взаимното признаване оценките на съответствие изостава от съвременните практики. Необходимо е увеличаване на броя на акредитираните за руския пазар български лаборатории. Констатира се недостиг на надеждна информация относно руските изисквания и акредитирани лаборатории. По настоящем най-надеждната такава е на ЕК, но тя е доста обобщена. - Променящи се (и различни за различните митнически пунктове) процедури, вкл. минимални цени по внос. - Сигурност на доставките. - Входящият туризъм страда от непоследователната ни визова политика. - Държавните служители, отговорни за различни аспекти на търговско-икономическите отношения с Руската Федерация, действат реактивно и не са в състояние да формулират самостоятелни позиции по отделни въпроси. Няма формулирани търговско-икономически интереси и политики, които да подпомагат износа ни. На практика – следва се зададен от Русия дневен ред. България има търговски служби в Москва (търговската служба към посолството в Москва е с най-много персонал от всички държави по света), Санкт Петербург и Център по промишлеността в Москва. Тези задгранични служители – над 20, заедно с местния персонал, не разбират защо българските данъкоплатци плащат издръжката им и обясняват функциите си с „увеличаване на двустранния стокообмен\". А някои откровено и публично заявяват, че трябва да се работи и по вноса от Русия в България. Една от възможните причини е във важността на Русия като партньор: там се изпращат бивши политици и кметове, но не и експерти", "date": "2017.11.26", "title": "Загуби от санкциите срещу Русия"}
{"url": "http://www.classa.bg/%D1%82%D0%B5%D1%85%D0%BD%D0%BE/item/375639-%D0%BC%D0%B5%D0%B6%D0%B4%D1%83-%D0%B5%D0%BA%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%B8-%D1%81%D0%BF%D0%BE%D1%80%D1%82%D0%B0", "text": "Типично в духа на Франкфурт 2017 на щанда на BMW се усетиха два акцента – електрическо бъдеще и много мощност. На централно място и пазено тайно до последно BMW i Vision Dynamics е визия за гран купе с четири врати. Прототипът е с пробег от 600 км, максимална скорост над 200 км/ч и ускорение от 0-100 км/ч за 4 сек. Всъщност това е нищо друго освен бъдещото i5. Или i6. BMW още не е сигурен в името. За да не направи грешка както с 5 GT, който вече се казва 6 GT и също бе представен на IAA. „Серийният модел ще бъде разположен между i3 и i8, така че изберете си една цифра и може да го наречете така. Освен 5 и 6 е чудесна цифра. Когато автомобилът е на разположение на пазара, ще има определени възможности на батерията. Това ще бъде пето поколение на батерията ни, което означава пробег от 600 км. Работим по други начини за зареждане – далеч по-бързи, заедно с други производители, които са с 350 кВт мощност и свалят времето на под 20 мин\", казва ми Дирк Арнолд, шеф на продуктовия мениджмънт в BMW i. Брандът i ще предложи нов модел през 2021 г., ще имаме автономност от ниво 3 и ниво 4 след това. За да се случи ниво 5 са необходими много промени в законодателството. Естествено работим в тази посока, това е целта, но няма как да продадем на клиентите си продукт, който те не могат да управляват. Но през 2021 г. ще видите много новаторски решения в ниво 2 и 3, които са много забавни за управление. Тук е важно да уточня, че с навлизането на автономните системи няма да жертваме емоцията. Във Франкфурт видяхме и обновения i3. Външно промените са доста козметични и ви трябват много добри познания, за да ги различите. Типичният за BMW i Black Belt , който преминава от предния капак през покрива до задната част на автомобила, вече е допълнен с черни предни колони и линии на покрива. Има и по-богат избор от лакови покрития за другите елементи на каросерия. Предната и задната броня са променени, серийно се предлагат LED фарове и LED мигачи. Значителна новост обаче е версията i3s, която има спортно окачване, снижено шаси с 10 мм и по-широко купе с 40 мм. BMW i3s вече стъпва на 20-инчови джанти. Мощността е повишена от 170 на 184 к.с., а максималният въртящ момент от 250 на 270 Нм. Така i3s най-накрая пада и под 7,0 сек за спринт до 100 км/ч. Докато за i3 пробегът с новата 94-амперова батерия е 280-300 км, спортната версия е 270 км, при това с доста условности в реалния свят. Имате обаче Range Extender, който е двуцилиндров бензинов двигател с мощност 38 к.с., който добавя още от 150 до 330 км. Освен електрическите коли компанията разбули ново поколение на Х3 и 6 GT. Също така за пръв път на салон се появиха Серия 8 Concept, Z4 и Х7. А публиката за пръв път видя състезателното М8 GTE. Колата е с V8 двигател и ограничена на 4,0 литра според правилата. Номиналната мощност е 500 к.с., а предавателната кутия 6-степенна секвенционална. С този модел BMW се връща в Льо Ман през 2018 г., както и в целия шампионат за издръжливост. Масата е едва 1220 кг благодарение на използваните карбон-полимери. Освен M8 GTE на щанда си BMW показа и все още концептуалното Серия 8, както BMW Серия 7 40 Jahre Edition, яхта на колела. И не пропусна да разкрие още една новост – луксозните модели ще имат самостоятелна емблема – черно-бяла Атанас Марков", "date": "2017.11.26", "title": "Между екологията и спорта"}
{"url": "http://www.classa.bg/%D1%81%D0%B2%D1%8F%D1%82/item/375631-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA-%D0%B4%D0%B0%D0%B4%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B8-20-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B8-%D1%82%D0%BE%D0%B2%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B6%D0%B8%D0%B2%D0%BE%D1%82%D0%B0-%D0%BC%D1%83", "text": "Когато автомобилът на 27-годишната Кейт Макклиър закъсал на пътя късно през нощта, жената, ужасена, трябвало да ходи пеша сама до най-близката бензиностанция. Но не й се наложило да ходи отиде далеч: един бездомник, който живеел в района, се приближил до Кейт и я помолил да се върне в колата и да заключи вратите, за нейна безопасност. Мъжът отишъл до бензиностанцията, където похарчил последните си 20 долара за гориво за колата на Кейт, без да иска нищо в замяна. Младата жена се почувствала много благодарна и се върнала в района по-късно, за да донесе хранителни запаси и дрехи на спасителя си. Тя се завръщала няколко пъти и, като го опознавала по-добре, решила да направи нещо повече, за да помогне на скитника, който се оказал ветеранът от американския флот Джони Бобит младши. Кейт започнала кампания за набиране на средства в портала Gofundme.com, за да промени живота на добрия самарянин. Тя поставила желания лимит на $ 10,000, но успяла да набере повече от $ 282,000. В момента Кейт и годеникът й са заети с промяна на живота на Джони: те му помагат да намери къща и работа. Както те казват, мечтата на Джони е да живее в Робинсвил (Ню Джърси) и да работи в магазин на Амазон. \"Той не иска да бъде на улицата повече, иска да бъде член на обществото, който работи и живее достойно\", казва Кейт.", "date": "2017.11.26", "title": "Бездомник даде последните си 20 долара на една жена и това промени живота му"}
{"url": "http://www.classa.bg/%D1%81%D0%B2%D1%8F%D1%82/item/375632-%D0%BA%D0%B0%D0%BA-%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B7%D0%B8-%D0%BC%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0", "text": "Няколко специалисти от компаниите за компютърна сигурност McAfee и Palo Alto Networks откриха в портала за изтегляне в Google Play приложение за четене на Библията, включващо злонамерен софтуер, съобщава The Next Web Portal. Това приложение с религиозни пасажи на корейски е разработено от групата хакери Лазарус и заразява устройствата с вируса ботнет. Злонамерената програма, която е изтеглена повече от 1,300 пъти, преобразува устройството, в което бъде инсталирана, в част от бот мрежа, която е основно проектирана да атакува собствениците на модели на Samsung. Palo Alto Networks казват, че това приложение може да бъде изтеглено директно от официалния Google Play магазин, въпреки че McAfee отрича тази информация. Обикновено този тип вирус забавя работата на смартфоните и е източник на появата на многобройни грешки.", "date": "2017.11.26", "title": "Как Библията зарази мобилните устройства"}
{"url": "http://www.classa.bg/%D1%81%D0%B2%D1%8F%D1%82/item/375633-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE%D1%82%D0%BE-%D0%B7%D0%B0%D0%B2%D0%B5%D1%89%D0%B0%D0%BD%D0%B8%D0%B5-%D0%BD%D0%B0-%D1%87%D0%B0%D1%80%D0%BB%D0%B7-%D0%BCe%D0%BD%D1%81%D1%8A%D0%BD", "text": "Чарлз Менсън, убиецът, който прекарва по-голямата част от живота си в затвора, е оставил цялото си имущество, включително и тялото си, на приятел по кореспонденция, с когото се сприятелява през 1990 г., съобщава TMZ. Според завещанието с дата 14 Февруари 2002, получено от портала, Менсън оставя цялото си имущество: парични средства, дрехи, имоти, права за използване на името му, имидж права, права за публикация, права върху песните, написани от него и т.н. на писмовния си приятел. TMZ не разкрива името на наследника на един от най-известните убийци в САЩ по искане на бенефициента. Но Менсън изрично подчертава, че завещанието лишава от наследство двамата му известни синове, \"както и всеки непознат до момента и за в бъдеще\", но не обяснява причините за това. Той също така уточнява, че нито негови \"роднини, деца, бивша съпруга, адвокати, приятели, лишени от свобода, полиция, охрана или щата Калифорния\" не ще се възползват от неговите активи, които не са малко. Менсън и неговият писмовен приятел разменяли писма и телефонни обаждания в продължение на две десетилетия. Сегашният бенефициент дори посещавал Менсън от време на време в затвора, а първото посещение било направено през 2002 г., същата година, в която е написано завещанието. Чарлз Менсън почина миналата седмица на 83-годишна възраст. Той е осъден на смърт през 1971 г. с 4 от последователите си за много престъпления, извършени от сектата \"La Familia\", на която бил водач и инициатор на убийствата. Най-известното от тях е кървавото клане през август 1969 г., при което загиват седем души, включително Шарън Тейт, съпруга на режисьора Роман Полански, бременна в 8-мия месец. Наказанието със смърт по-късно е заменено с доживотен затвор.", "date": "2017.11.26", "title": "Изненадващото завещание на Чарлз Мeнсън"}
{"url": "http://www.classa.bg/%D1%81%D0%B2%D1%8F%D1%82/item/375634-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5,-%D0%BF%D0%BE%D1%80%D0%B0%D0%B4%D0%B8-%D0%BA%D0%BE%D0%B8%D1%82%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D1%81%D0%BF%D1%80%D1%8F%D0%BB%D0%B0-%D1%82%D0%B5%D1%81%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%B8", "text": "Напрежението между Северна Корея и САЩ е достигнало критична точка през тази година - президентът на САЩ, Доналд Тръмп, заплашва да отприщи \"огън и ярост\" срещу Пхенян, а лидерът на Северна Корея Ким Чен-ун, казва за Тръмп \"със сигурност трябва да опитомим стария умствено разстроен американец с огън\". Но Северна Корея не е стартирала ракета от 15 септември, когато една прелетя над Япония и падна в океана. Специалният пратеник на САЩ за Северна Корея Джоузеф Юн предположи, че прекъсването на тестовете за толкова дълго, може да е знак, че Пхенян вече е готов да започне преговори по ядрената си програма. Експертите обаче имат съвсем други теории за това, според портала Vox. Според Алекс Уорд, съсредоточаването върху този период на относително спокойствие, отклонява вниманието от по-тревожната възможност: че Северна Корея може да се готви да изстреля ракети в началото на 2018 по време на Зимните Олимпийски игри в съседна Южна Корея или за истинска конфронтация със САЩ. \"Няма да има по-добро време за Северна Корея да изпробва междуконтинентална балистична ракета, водородна бомба, или дори да се опита да постави началото на кибер атака на олимпийските игри. Всичко това е затишие пред буря\" - заключи той. Уорд също така отбелязва, че изстрелването на ракети изисква добро време. Понякога дори НАСА забавя стартирането на ракети поради бури. Това създава проблем за Северна Корея, която страда от брутално студено и ветровито зимно време и е доста трудно да планира изстрелване на ракети при такива условия. В същото време сезонът на реколтата на Северна Корея е през последните три месеца на годината. Вместо да подготвят ракети, севернокорейските войници пътуват до селските райони за селскостопанска работа, според Джефри Луис, експерт в Middlebury институт за международни изследвания. Разпределянето на реколтата, събрана в цялата страна, изисква не само работна ръка, но и гориво - същото, което Пхенян ще използва, за да импулсира ракетите си. Северна Корея обаче има ограничено снабдяване с гориво, поради суровите санкции, наложени от САЩ, Китай и Европа. Така че, с настъпващата зима, няма да бъде изненадващо Пхенян да даде приоритет на транспортирането на храна, пред изстрелване на ракети.", "date": "2017.11.26", "title": "Причините, поради които Северна Корея е спряла тестовете на ракети"}
{"url": "http://www.classa.bg/%D1%81%D0%B2%D1%8F%D1%82/item/375635-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F,-%D0%B2%D1%81%D0%B5-%D0%BF%D0%B0%D0%BA-%D1%82%D1%80%D1%8A%D0%BC%D0%BF-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-time-%D0%B4%D0%B0-%D1%81%D1%82%D0%B0%D0%BD%D0%B5-%D0%BB%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Президентът на САЩ Доналд Тръмп отказа да стане личност на годината. За този факт информира самият държавен глава в личния си акаунт в Twitter. \"Обадиха ми се от списание Time да кажат, че вероятно биха ме номинирали тази година, както и миналата година, за личност на годината, но ще трябва да бъдат интервюиран и да участвам в обширна фотосесия. Казах, че най-вероятно няма да е добре и отказах. Благодаря, все пак \", гласи съобщението на президента Тръмп. В отговор, TIME отрече твърдение на Тръмп, че списанието е съобщило за \"възможността\" да предостави титлата за втора поредна година. \"Президентът греши за това, как избираме личността на годината. Не коментираме избора си до публикуването, което е на 6-ти декември\", казаха от списанието. \"Тръмхейтърите\" веднага се възползваха от ситуацията, за да се подиграят отново на американския президент със саркастични коментари и постове. Миналата година Доналд Тръмп бе избран за личност на годината сред 11-те финалисти. Заедно с тогава новоизбрания президент, хората бяха посочили като негови конкуренти Хилъри Клинтън; Олимпийската златна медалистка Симон Белс, поп звездата Бионсе и основателят на Facebook Марк Зукърбърг.", "date": "2017.11.26", "title": "\"Благодаря, все пак!\": Тръмп отказа на Time да стане личност на годината"}
{"url": "http://www.classa.bg/%D1%81%D0%B2%D1%8F%D1%82/item/375623-%D0%BC%D0%B5%D1%80%D0%BA%D0%B5%D0%BB-%D0%BE%D0%B1%D0%B5%D1%89%D0%B0-%D0%B1%D1%8A%D1%80%D0%B7%D0%BE-%D0%B4%D0%B0-%D1%81%D1%84%D0%BE%D1%80%D0%BC%D0%B8%D1%80%D0%B0-%D0%BA%D0%B0%D0%B1%D0%B8%D0%BD%D0%B5%D1%82", "text": "Европа се нуждае от силна Германия и затова е желателно възможно най-бързо да се състави правителство, подчертава тя   Германският канцлер Ангела Меркел заяви в събота, че „просто е грешно“ да се организират нови избори в страната след провала на преговорите за коалиционно споразумение, предава Deutsche Welle.   Изявлението е направено по време на обръщение към регионална конференция на нейната партия Християндемократически съюз в провинцията Мекленбург-Долна померания. Медията припомня, че думите ѝ идват малко след като дългогодишният политически партньор на Меркел – Социалдемократическата партия, даде някои сигнали относно възможно желание за участие в преговори за нова „Голяма коалиция“ между Съюза (ХДС/ХСС) и водената от Мартин Шулц политическа формация.    По-рано през деня Reuters цитира обещанието на германския канцлер Ангела Меркел да положи необходимите усилия, за да формира правителство възможно най-бързо.   След провала на преговорите за формиране на трипартийна коалиция със Свободните демократи и Зелените, Меркел вече обмисля алианс с левицата, съобщи \"Фокус\", като цитира световната агенция.  „Европа се нуждае от силна Германия и затова е желателно възможно най-бързо да се състави правителство“, казала германският лидер на партийно съвещание. Същевременно тя добавила, че нейното временно правителство изпълнява задълженията си адекватно.    Меркел изразила готовност да започне преговори със Социалдемократите, след като по-рано лявоцентристката партия преосмисли решението си да остане в опозиция. Лидерът на партията Мартин Шулц от своя страна заявил готовност за коалиционни преговори с консерваторите на Меркел, но подчертал, че разговорите трябва да се основават на взаимно уважение.    До съживяването на идеята за голяма коалиция се стигна, след като се провалиха преговорите за \"ямайска\" коалиция между Съюза (ХДС/ХСС) на Меркел, Свободната демократическа партия и \"Зелените\". Водените от Кристиан Линднер либерали се отказаха от участие в управлението.   ", "date": "2017.11.26", "title": "Меркел обеща бързо да сформира кабинет"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/375624-%D1%80%D0%B5%D0%BB%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D1%82%D0%B5%D0%BE%D1%80%D0%B8%D1%8F-%D0%B7%D0%B0-%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D0%B8-%D0%BF%D1%80%D0%BE%D1%84%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BB%D0%B0%D1%81%D0%B0", "text": "Българските политици използваха парламента за антипарламентаризъм, за богатеене и за низост към другите, които не са на власт. Защото нямаха понятие от политика и парламентаризъм. Защото релационната теория за личността е непонятна за тях!   Преди няколко дни четирима президенти откриха паметна плоча в с. Веселиново, шуменско. Те почетоха техния първи български колега- президента Жельо Желев. Той сложи началото на прехода ни, но краят на живота му бе помрачен. Наскоро пътувахме дълго до гр. Варна и обратно с Антон К. Говорихме много, време имаше доста, а и толкова важни национални проблеми ни провокират ежедневно. По едно време, далече по-младият от мен Тони уточни, че промяната и преходът в България не са скрити там, в гардероба, а са на площада. А там, на площада, има много, много хора, но като че ли няма личности добави Антон. Тогава се сетих за сравненията на Жельо Желев.  за да му докладвам как върви подготовката по Споразумението с банките-кредиторки от Лондонския клуб. Бяха изминали цели 13 месеца, откакто Луканов разпореди да се настаня в отделна стая №517 в сградата на президентството в частта, където се намираше Бюджетната комисия на Народното събрание. През това време бях работил усърдно по уточняване и детайлизиране на всичките 396 договора, по които в периода от 1 май 1985 г. до 10 ноември 1989 г. България беше взела заеми. . Там държаха в два железни куфара с оригиналите на договорите за заемите към западните частни банки-кредиторки. Като заместник-министър на финансите Светослав Гаврийски пазеше куфарите като орлица и стриктно изпълняваше указанията на Иван Костов никой да не надниква в тях. Затова той впоследствие беше награден - стана управител на БНБ.  щеше да стабилизира България, а това автоматично го отдалечаваше от голямата власт. Ето защо новите му оръженосци в Министерството на финансите след 1990 г. мълчаха, правеха са на сомнанбули все едно, че нищо не разбираха, че нищо не са чували по тези проблеми, нито са запознати с тях. Парадокс на личности и същност в разработка на лоша национална политика.  Споразумението с Лондонския клуб беше прецизно и изгодата на България от намаления дълг се равняваше на цели 5,230 млрд. долара или около 50% от целия дълг от 10,550 млрд. долара.  Цялата подготовка, работа, комбинациите на Костов, конкретиката при уточняване на регламентацията по договора беше едно тежко еднообразие, но и прецизна последователност. . В началото на м. май 1994 г. бях изненадващо повикан при президента. Може би по препоръка на Луканов. Когато влязах при държавния глава той до някаква степен бе подготвен. В своя доклад аз пределно ясно обясних на д-р Желев кои са големите фалове, високите лихви, системата, договорена за плащанията, добавките и всички онези нови равнища на предоговаряне. Андрей Луканов на два пъти ми доказа, че не можем и не бива да приемем да платим повече от половината от цялото задължение. Това бе самата истина и Луканов бе особено чувствителен по този въпрос - Мораториумът бе негово решение и компромис не можеше да има.  Луканов не можеше да разговаря с преговарящите от наша страна, а и Пирински не бе добре приет. Хората на Чавдар Кънчев бяха безкомпромисни и особено Венцислав Антонов. Те често разговаряха с координатора на банките-кредиторки Петер Тийлс от Дойчебанк. Разговорите им бяха интензивни, но твърде неясни като цели относно крайния резултат. Обясних на президента, че хората, разговарящи с Тийлс, се нуждаят от детайлизиране, особено за отношението им към депутатите. За предстоящия закон за ратификация бях изчерпателно информирал и премиера Любен Беров. Най-точни и педантични бяха Стоян Александров, Венцислав Димитров.    Работата в ДС ме бе обременила и рядко се доверявах. Изпаднах в разни тълкования, проверки, прегледи, пак проверки за да намеря удовлетворяващия ме край.    Президентът ме наблюдаваше специфично, сериозно и по едно време отклони проблема от банковите терминологии и се насочи към личностите. Знаеше, че имах втора специалност по Философия от СУ „Климент Охридски“ и започна все едно да ме изпитва за характерологичните способности на преговарящия екип. Влезе надълбоко във философията и доволен, но тактичен, започна да ми поставя някои задачи.  По едно време стана, отиде до някакъв шкаф, взе една книга и потърси писалка, за да я надпише. Написа нещо бързо, изгледа ме под вежди и ми подаде книгата, отчитайки на глас:   Три месеца след като президентът ми подари своята книга Споразумението с банките-кредиторки бе готово и трябваше да го внесем в канцеларията на парламента. Три дни събирах подкрепа, но не я получих. Накрая сам внесох Споразумението и то 5 минути преди изтичането на срока за регистрация. Парадоксите на личностите, които трябваше да подкрепят се видяха в пълна сила. Те бяха попаднали в своето безвремие и не искаха да рискуват.   Не случайно д-р Желев описва това състояние така:   Надяваха се на друг възход, на друг успех, на ново богатство. А някои и не сгрешиха. Получиха новото богатство и тръгнаха по олигархичния път. но не останаха личности, а станаха глашатаи на олигарсите. Заради за един комат хляб, заради самото оживяване, те премахнаха от себе си личността и се превърнаха в една човешка машина. Машина, която автоматично започна да лъже, да препятства, да заменя истината, така както е угодно, да елиминира личностния си просвет.    Лъжа, наглост, безпътие, кражба, оцеляване и забогатяване, забогатяване и уникално обедняване.  на безволевостта на държавниците, на първичната завист на банкерите. Система, която ражда брутен продукт, осигурява доходи и доказва, че рискът като цел е оправдан само ако държавата е зад теб.  Ако е против теб, тогава трябва да си търсиш друга държава, както пишат по книгите в Америка.    Неслучайно направих сравнението пред далече по-младия от мен Антон К. За последващите крачки и необходимия друг държавен ход.   А той, колкото и странно да звучи, започва от наложителния железен респект и защо не от необходимостта да възстановим наново Шуменския затвор. Този исторически рамкиран спомен за въздействието на Шуменския затвор е възлов, заради необходимата личностна промяна на част от водачите на България.    Тези самозабравили се изчадия, които са загубили образ и подобие, заради едното богатство, смятат, че цялата държава им принадлежи. Именно този нагъл подход като оценка обезверява народа и предпоставя олигарсите към самоликвидиране. Афганският манталитет на част от българския наследник се крие в историческата ни свързаност и менталност с ДНК на Централна Азия.  Лошата наследственост, отричането на силния, отрицанието на успеха на индивида е спорният момент у българина. Постепенното осмисляне на личностния проблем предполага и разкриване на двуличието като знаменателно. Това двуличие истинското, точното и ясното и не в кавички, е реално и добре засвидетелствано в миналото ни.    съдаде палиативността на Заимов и неговите наследници, вкара Стамболов в безброй угнетени вражди, както и в по ново време днешния Иван Костов. И когато тръгнаха чрез богатеенето около Стамболов след 20-25 години вече като министри стигнаха до най-преломното място - Шуменския затвор.  Защото използваха именно парламента за антипарламентаризъм, за богатеене и за низост към другите, които не са на власт. Защото нямаха понятие от политика и парламентаризъм. Защото релационната теория за личността е непонятна за тях!    Това с пълна сила се отнася за същността и перфектността на личността. Жельо Желев неслучайно уточнява, че „ А защо се отнася именно до парламентаризма?    Дано утре новите български конгресмени осъзнаят къде и за какво са станали депутати, за да надскочат падението на тези, които осъществиха прехода. Държавата България е далече от днешните ни избранници като име, богатство и имане, защото тя е отсъствала, когато се е формирала тяхната олигархични същност. Те са превърнали държавата в една базова територия чрез парламента, а сега желаят чрез него да се освободят от отговорността си. Тази втора парадоия е немислимо регулирана без утрешната сила на Шуменския затвор.  Защо? Защото тези, които ще бъдат „настанени“, „въдворени“ и „оценени“ като временни ползватели на Шуменския затвор, ще бъдат въпиющ пример. За тези, които наблюдават обекта отвън и се съобразяват със статуквото, нежелаейки да бъдт вътре, заради оценката им към самите тях. Те знаят, че ако я подценят, вероятността да бъдат въдворени в Шумен е голяма.  Същностно поведение, което отразява необходимостта от разкриване на днешните зависимости в България. Не заради другата, обща фразеология написах всичко това, а за да подскажа, че без отговорност не можем да се разминем. Можем да закъснеем, но колкото повече удължаваме това, толкова повече задълбочаваме проблема. Без отговорност няма да се мине, защото тя е част от фундаментите на държавността и на нашето бъдеще.  ", "date": "2017.11.26", "title": "Релационната теория за личността и профанизацията на политическата класа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375625-26-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1335 г. - Провежда се първата среща на Вишеградската тройка - между кралете на Полша, Унгария и Чехия, на която се формира Антихабсбургски съюз.    1394 г. - Сеул става столица на Корейската държава.     Първият Ден на благодарността   Чан Кайшъ, Франклин Рузвелт и Чърчил на конференцията в Кайро     1580 г. - Във Франция хугенотите сключват мирен договор с католиците, с който протестантството е признато за вероизповедание в тази държава.    1778 г. - Джеймс Кук открива остров Мауи, втория по големина от Хавайските острови.    1789 г. - В САЩ започва честването на един от най-популярните днес празници - Ден на благодарността, който е обявен за национален празник през 1863 г. от президента Ейбрахам Линкълн.    1832 г. - В Русия е създадена Академията на Генералния щаб.    1832 г. - В Ню Йорк е пуснат в движение първият в САЩ конски трамвай.    1878 г. - В София е открито първото военно училище.    1906 г. - Със завръщането на Теодор Рузвелт от страните от Централна Америка приключва първото посещение на американски президент зад граница.    1913 г. - Българският екзарх Йосиф I премества седалището на Българската православна църква от Цариград в София.    1914 г. - Първата световна война: По време на товарене с боеприпаси избухва британски военен кораб, при което загиват 788 души.    1916 г. - Първата световна война: Гърция обявява война на Германия.    1924 г. - Великият народен хурал провъзгласява Монголия за народна република - втората в света социалистическа държава след СССР.    1925 г. - Осъществен е първият полет на съветски бомбардировач ТБ-1 от А. И. Томашевски, който трае 7 минути.    1941 г. - Ливан става независима от Франция държава.    1942 г. - Втора световна война: Йосип Броз Тито и югославски партизани провеждат първата среща от Антифашисткото събрание за народно освобождение на Югославия.    1943 г. - Втора световна война: Приключва Каирската конференция с участието на президента на САЩ Франклин Рузвелт, премиера на Великобритания Уинстън Чърчил и китайския генералисимус Чан Кайшъ.    1949 г. - Приета е конституцията на Индия.    1956 г. - Състои се премиерата на първия български цветен филм - Точка първа.    1959 г. - Ернесто Че Гевара е назначен за председател на националната банка на Куба.    1965 г. - Франция изстрелва първия си изкуствен спътник на Земята - Астерикс.    1966 г. - Франция пуска в действие първата в света водноелектрическа централа, която използва енергията на приливите и отливите.    1967 г. - По време на най-голямото наводнение в историята на Лисабон загиват 450 души.    1976 г. - Бил Гейтс и Пол Алън регистрират като запазена търговската марка Майкрософт.    2004 г. - Извършен е последният полет на Конкорд в историята на полетите със самолети.    2008 г. - В Мумбай, Индия, започва поредица координирани от пакистански терористи взривове, които убиват 164 души и раняват повече от 300.      ", "date": "2017.11.26", "title": "26 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375626-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%81%D1%82%D0%B8%D0%BB%D0%B8%D1%8F%D0%BD-%D0%BF%D0%B0%D1%84%D0%BB%D0%B0%D0%B3%D0%BE%D0%BD%D0%B8%D0%B9%D1%81%D0%BA%D0%B8-%D0%B4%D0%B5%D1%82%D0%B5%D0%BF%D0%B0%D0%B7%D0%B8%D1%82%D0%B5%D0%BB", "text": "    Св. Стилиан е роден и живял в периода между 400 и 500 г. сл. Р. Хр. в Пафлагония, която се простирала покрай южния бряг на Черно море в Мала Азия. Благословен още от майчината си утроба, той растял, възпълвайки се с Дух Свети. Макар и дете, в него вече се проявявали изключителните дарове на свят живот. Той не оставял своенравията да омърсят ни духа, ни душата му - бил чист, пречист. Така растял без земни страсти и без да остави користолюбието и любовта към земните богатства да го завладеят и подчинят на развалата и тлението.   Със силата на благодатта Божия той успял да се пребори с всички уловки на временния земен живот и виждайки живота през чистата Божия премъдрост, решил да последва стремлението на своята душа. А тя, неговата душа, го зовяла към борби нравствени и извисени. Зовяла го към упражняването на добродетелта, като му сочела тежкия и трудно проходим път към живота вечен и блажен.   Чистото му сърце се отзовало на този зов на душата и впървом тъй постъпил: всичко в наследство, що той притежавал, продал и раздал на църковни хора сиромаси. И когато се освободил напълно от бащиното си имане, изпълнен с облекчение и радост, си казал: \"Е, махнах острия бодил, дето ме беше приковал към желанията на смъртното ми тяло. А сега ме чака пътят към живота в истината\".   Така, след като се освободил от земното си имане, св. Стилиан потеглил към съкровището небесно. Отишъл в недалечен манастир и се облякъл там в монашеска схима. От тоз момент нататък никаква земна мисъл, никакъв помисъл за нещо материално не можели вече да го отдалечат от вярата и молитвата. Стараел се само да се хареса на Господа, да разхубави душата си и да си спечели така обиталище на небесата. Не оставил в себе си никакво желание, което да противоречи на Божията воля.     Оттук нататък аскетическият му живот за мнозина бил неописуем. Чистотата му блестяла, постът му бил най-строг, бденията - чудни, смирението - светоносно. В борба срещу трите врагове човешки - плътския, светския и дявола, той трите монашески добродетели - нестежание, душевна чистота и послушание, до съвършенство овладял. Пустинният живот претворил св. Стилиан в светла звезда на аскетизма. Той станал образец за подражание в добродетелта на млади и на стари.   Но пътят на аскезата никога не свършва и решил св. Стилиан да се отдалечи и да се отдаде на още по-строг живот, на отшелничество. Простил се с братята от манастира и поел навътре към пустинята, в необитаваните от никого места. Там се заселил в една пещера и заживял живот небесен. Във всичко виждал Бога и всичко в себе си съвършено на Трите Божии Лица отдал. Хранел се с диви треви, а когато те свършвали, Сам Бог се погрижвал за Своя преподобен. И както някога на св. пророк Илия, на св. Марк Философа Атинянин и на др., Той му изпращал храна чрез ангели небесни.   Така много години св. Стилиан преживял в отшелничество. Десетилетия наред се борел и с дявола, и със себе си, за да стигне до светостта, според както Бог е повелил: \"Бъдете съвършени, както е съвършен и Небесният ваш Отец\" (Мат. 5:48).     Но дошло време, когато Бог пожелал да въздигне Своя преподобен в образец на аскетичен живот, да го изяви като стълб на въздържанието и да блесне този Негов светилник по целия свят. Разчула се славата му надлъж и нашир.    Заприиждали хора при св. Стилиан отблизо и далеч, за да се утешат при него душевно и телесно. Мнозина, привлечени от светостта на личността му, отхвърляли от себе си лошите си навици, покайвали се и се възраждали за нов живот. Покъртителни от умиление били проявите на християните там, в пустинята, в постницата на преподобния. Знаел той да утешава страдащите души, защото не забравял, че за да спечели една душа Царството Небесно, тя трябва да се оприличи на душичката на малките дечица, по думите на Господа: \"Ако се не обърнете и не станете като деца, няма да влезете в царството небесно\" (Мат. 18:3).   А що се отнася до самите деца той знаел още, че те имат ангелски души. Колкото и плесници да им зашлевява баща им, те пак се връщат при него. Приятелчето да ги удари, те пак ще го потърсят, без да таят и най-малка злоба. Затова и св. Стилиан много желаел да помага именно на децата, силно желаел да бъде техен пазител. И за да може да осъществи това свое чисто желание, Премъдрият Отец го обдарил с дара на чудотворна сила за лекуване на болни деца.   Майки от близо и от далеч, нарамили своите сакати или болни дечица, прииждали при светеца, пълни с вяра, зче ще намерят лек за своята болка. По цели дни те пътували из пустинните местности, за да стигнат до пещерата на прославения от Бога свети Стилиан. И когато го срещнели, падали в краката на стареца-аскет, прославяли Бога, че ги е удостоил да го срещнат, и го молели да излекува децата им. Св. Стилиан, пълен с добросърдечие и състрадание, поемал болните младенци в ръцете си и със сълзи на очи започвал да моли Бога да ги излекува. Небесният Владика чувал всеотдайната молитва и светецът тогава извършвал чудото - децата оздравявали.   Най-различни болестни страдания при децата се стопявали мигом, като че никога да не са били преди това. Пред молитвата му и Божията сила нищо не можело да устои. Майките плачели от радост, целували с благодарност ръката на светия старец и прославяли Бога. И той, милият, непрестанно славел святото Божие Име и Му благодарял за чудесата, които го удостоявал да извърши. После, пълен с нежност, поглеждал невинните създания и мила усмивка, усмивка ангелска, цъфвала по старческото му лице.   Така Бог прославил името на преподобния Стилиан, който посветил живота си на Славата Божия. Но не само децата лекувал старецът. Името му на чудотворец още се прославило и с това, че с молитвата му неплодните раждали. По неговата молитва бездетните жени придобивали прекрасни и здрави деца. Много християни и след успението на стареца в Господа, продължавали да прибягват към него. Те го зовяли по име и след като в оброк изобразявали лика му на икона, придобивали деца.   Междувременно монаси и аскети от всички манастири посещавали стареца, за да се обрадват с него в Господа и да се насладят на светостта му. Те търсили и неговите съвети за това как да се справят с изкушенията и как да установят мира в общежитийния си (киновиен) живот. Всички го почитали като свята аскетична фигура. Личността му била изпълнена със смиреномъдрие и от нея струяла светлината на небесната красота.   Св. Стилиан неуморно с ангелска нежност поучавал, наставлявал, изпълвал сърцата и укрепвал разколебаната вяра. Той чрез съветите си отдалеч умирявал манастирите, които изпитвали вътрешно неразбирателство.   Така живял и така прославял Името Божие св. Стилиан и сам бил прославен от Небесния Отец. Когато достигнал дълбока старост, Бог изпратил Своите ангели да приберат святата му душа, за да си отпочине от дълговременните трудове, лишения и суровост на аскетичния живот. Само че къде бил погребан, никой не знае, нито пък някакви други сведения за земния му живот са останали. Останало е обаче неговото име.    Почитано и уважавано от цялото православно християнство. Прибягват Православните в нужда към него и най-вече за своите болни деца. Величествени храмове се издигат и се посвещават на светеца. И неговите чудеса не спират и той все тъй продължава да бъде защитник верен на децата, мощен в молитва пред Бога светец Детепазител.   Казват дори, че и името му произхожда от глагола \"стилоно\", което в превод от гръцки означава \"укрепва\" или \"укрепващ здравето на децата\". И като детепазител Св. Стилиан се изобразява, държащ в прегръдката си младенец. Паметта му Православната църква чества на 26 ноември.   И накрая нека знаем, че св. Стилиан помага не само на физически болните деца, но и на страдащите душевно и духовно деца и младежи. Защото и децата, и младежите страдат от прегрешения и страсти и могат да бъдат неуправляеми, нервни и \"опаки\". Под въздействието на лукавия и на зли човеци те могат станат дори неузнаваеми за домашните си и да поемат по лоши пътеки. Нека и в такива случаи родителите да прибягват към св. Стилиан, защото той е готов да помогне, стига само и молещият го да изпълнява честно своите задължения.    Ала и извън частните тези обстоятелства, личността на св. Стилян ни призовава към дела на благочестието, смирението, правдата, милостинята. Призовава ни най-сетне и към горещата вяра, с която ще срещнем Бога \"лице в лице\" в деня последен. Към дела по волята Божия, за да бъде взета и нашата душа от ангели небесни и поведена към блаженството на небесата.", "date": "2017.11.26", "title": "Св. преподобни Стилиян Пафлагонийски Детепазител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375627-%D1%82%D0%B5%D1%81%D1%82-%D0%B7%D0%B0-%E2%80%9C%D0%B4%D0%B5%D0%B1%D0%B8%D0%BB%D0%B8%E2%80%9D-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%BE-%D0%B8%D0%BB%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%B5-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BB%D0%B8%D0%BA%D0%B2%D0%B8%D0%B4%D0%B0%D1%86%D0%B8%D1%8F-%D0%BD%D0%B0-%D0%BA%D1%82%D0%B1", "text": "НПО “Ние, гражданите” обявява конкурс “Дебил на годината” във връзка с фактите около фалита на КТБ. Поставените задачи са прости и се основават на общи условия и параметри, до които се достига с прости аритметични и мисловно-аналитични действия. Постоянните параметри в задачите са следните: На 30.06.2014 г. балансът на Корпоративна Търговска банка към 30 юни 2014 г. показва следните данни: Изплатени са депозити на граждани и фирми за  985 млн.лв. при налични в банката към 30.06.2014 г. пари в брой в размер на 1,2 млрд.лв. Активи: – 6, 898 млрд.лв Пасиви: – 6 .375 млрд.лв Пасивите включват депозити от банки, депозити от нефинансови институции и други клиенти  и др., като само последните, без подчинения срочен дълг, възлизат на 6 ,173 млрд.лв. При влизането в банката квесторите са намерили на 20.06.2014 г. налични 216 млн.лв., които до обявяването на банката в несъстоятелност и поемане на управлението от първите синдици достигат до 600 млн.лв. пари в брой, без да се оценяват пазарно ценните книжа за още 600 млн.лв. За опростявяне на сметката КТБ дължи на вложителите си около 6,2 млрд.лв., които се разпределят  по следния начин –  около 3,7  млрд.лв /3,6476 млрд.лв изплатени като гарантирани влогове към средата на 2015 г. от Фонда за гарантиране на влотовете в банки/ и – около 2,5 млрд.лв дължими на надгарантираните вложители в банката, въпреки, че реалната стойност би надвишила 2,7 млрд.лв. ако не бяха изплатили минималните гарантирани суми на преференциалните вложители и ако Фондът за гарантиране на влоговете не бе получил незаконно 60 млн.лв. от парите на КТБ на 20 и 25 юни 2014 г. в нарушение на собствения си закон. Първи кръг: – На 26.06.2014 г. в банка КТБ влизат три консултантски фирми – „Делойт одит” ООД, впоследствие заместена от „Делойт България” ЕООД /нерегистриран одитор/, „Афа” ООД и „Ърнст енд Янг” ЕООД. – Чрез квесторите БНБ им възлага за „обследват” /до 09.07.2014 г./ състоянието на кредити за 4,010 млрд. лв, но понеже някои от тези кредити са дадени и на някоя от другите фирми, т.е. дублирани са, размерът на обследваните кредитни досиета е за около 3,7 млрд.лв кредити, предоставени от КТБ. – По същото време на назначената от БНБ Наздорна инспекция е възложен преглед на движенията по разплащателни и заемни сметки на 91, а впоседствие 175 бр. кредитни експозиции с обща брутна стойност към 30.06.2014 г. е 3, 710 млрд.лв. , като е дублиран списъкът на обследваните кредити с тези, дадени на конкултантските фирми. – В изказването на С.Цацаров пред Консултативния съвет при президента Плевнелиев от 14-07.2014 г. главният прокурор обявява откриването на досъдебни разследвания по две линии за потъналите /ограбените, липсващите/  3,5 млрд.лв /67 % от активите на банката/. – На 06.11.2014 г. лицензът на КТБ е отнет за капиталов недостиг от 3,647 млрд.лв. въз основа на брутна загуба от 4,222 млрд.лв., какъвто е размерът на определените от консултантите обезценки, намалена с размера на капитала на КТБ АД. Въпроси: Втори кръг: – На заседанието на Консултативния съвет при Р.Плевнелиев от 14.07.2014 г. се „анализира” положението на КТБ. На това заседание Иван Искров, управител на БНБ, е кратък и не съобщава нищо конкретно по въпроса, нито предлага на вниманието на политиците и главния прокурор резултатите от Етап I /04.07.-07.07.2014 г. и Етап  II /07.07 -11.07.2014 г./ от Наздорната проверка на БНБ в КТБ, извършвана на място от 23 експерти и ръководители на Главно управление „Банков надзор” с цел да предоставят достоверна информация на БНБ преди срещата на Консултативния съвет. А те са: перфектно състояние на кредитния портфейл, редовно обслужване на кредитите от кредитополучателите, много нисък – под 2 %/, обем на нередовни и лоши кредити, липса на свързаност в нарушение на ЗКИ и европейските регламенти. – В замяна на това, основен „анализ” на финансовото състояние на КТБ прави главният прокурор Цацаров, който се позовава само на обявените за ненадеждни и несигурни, най-вече поради липса на документи в кредитните досиета,  констатации на „Делойт одит” ООД, впоследствие заместена от „Делойт България” ЕООД /нерегистриран одитор/, „Афа” ООД и „Ърнст енд Янг” ЕООД. Тези констатации, за които в договорите на консултантите изрично се казва, че не са счетоводни, не отговарят на международните счетоводни стандарти, не са одит, не могат да служат за счетоводни и СЪДЕБНИ цели, са превърнати от главния прокурор в „убедителни” твърдения със стопроцентна достоверност за липсващи поне 3,5 млрд.лв. В изказването на С.Цацаров присъства доловима заплаха, в т.ч. и за присъстващите, която е развита по линия на обясненията му за двете досъдебни производства  – срещу Цв. Василев и срещу други лица – служители на БНБ от банков надзор, служители на банката. Той заявява, че към следствието ще бъдат присъединени и други заподозрени в крупната кражба лица. Въпроси: Трети кръг: III.1.Във връзка с приетите преди дни на първо четене изменения и допълнения към Закона за банковата несъстоятелност, целящи връщане на отклонени, присвоени, ограбени активи на КТБ АД /н/ в хода на т.нар. от политиците от ДПС вторично ограбване на вложителите на КТБ АД /н/ с цел попълване на масата на несъстоятелността на банката се налагат някои съображения. За тях изхождаме от няколко непроменливи константи: Първо, загубата, дупката, откраднатите средства на вложителите са определени в заповедта за отнемане на лиценза на КТБ АД /н/ от БНБ на 4,222 млрд. лв. тотал щета! Второ, предявеният от прокуратурата иск на Главна прокуратура към Цв. Василев е за около 2,5 млрд.лв. Общият им сбор е 6.722 млрд.лв. при активи на КТБ АД /н/ по баланс от 30.06.2014 г. от 6, 898 млрд.лв . Разликата от около 176 млн.лв. вероятно се дължи на това, че средната обезценка на този портфейл от 4,222 млрд.лв. е 92,7 %! Въпроси: 1.Считате ли, че при така направените сметки, които показват приключила несъстоятелност и нулиране на дължими към масата на несъстоятелността средства има смисъл да се правят изменения и допълнения към ЗБН? 2.Считате ли, че КОНПИ има законовото и моралното право да конфискува средства и имоти на тази стойност за сметка на държавата, при това по линия на запори над активи на КТБ АД /н/, не на Цв.Василев, и да лиши ограбените вложители от такива средства в случай, че запорираните активи се продадат на справедлива цена? Колкото и абсурдно да звучи последното при наличието на всеядни синдици, техните юристи, ЧСИ… III.2. Ако към предявената от прокуратурата стойност на иска към Цв.Василев от 2,5 млрд.лв. прибавим, наличните понастоящем в банката, въпреки вълчите апетити на синдиците и привдорните им адвокати и ЧСИ, над 800 млн.лв., то сборът на тези суми е 3,3 млрд.лв. Ако сметнем и стойността на големите кражби – на Виваком по занижена пазарна цена от минимум 800 млн.евро, само на инвестицията в НУРТС за 150 млн.евро и добавим доказано откраднатите от групата Б.Лазов 410 млн.лв. сумата набъбва до 5,610 млрд.лв. Само 1 млрд.лв. не достига, за да стигнем до размера на активите на банката, а тази цифра може лесно да се достигне дори само при справедлива оценка и продажна цена на остатъците от активите на КТБ АД /н/ , защото в тези условни сметки не се се отчитат нито евентуалните цени на заграбените/присвоените активи – завод „Рубин”, зовод „Гипс”, с. Кошава, нито огромни обекти като Дунарит АД, недвижими имоти, и много други -остатъците от недоограбената маса на несъстоятелността. И отново достигаме до обявената в баланса официална стойност на активите на КТБ АД / или на на пасивите й – дължимите на вложителите средства от 6,2 млрд.лв. Въпроси: Отговорите са „да” и „не” , степента на дебилност ще се изчислява по специално разработена формула! Съвпадение ли е размерът на подадените на 26.06.2014 г. за проучване и на консултантските фирми, и на надзорната инспекция на БНБ, кредитни досиета за 3,7 млрд.лв. с размера на капиталовия недостиг от 3,647 /около 3,7 млрд.лв./ , поради който е отнет лицензът на КТБ? Случайност ли е откриването на досъдебно производство за изчезнали около 3,5 млрд.лв. суми от КТБ, обявено на 14.07.2014 г., обавено от главния прокурор С.Цацаров при президента Плевнелиев? Целенасочено ли Иван Искров и присъстващи членове на УС на БНБ са премълчали резултатите от Надзорната проверка на БНБ в КТБ? Дали това поведение е било свързано с пряка заплаха или непряка – при определени зависимости? Нарушили ли са управителят и членовете на УС на БНБ законите, които не позволяват БНБ да се влияе или получава инструкции за решенията, които взима? Приемате ли водещата роля на главния прокурор като „финансов експерт” в това заседание за решаващ фактор и/или заплаха за политическото решение на  присъстващите политици от правителството и парламентарно представените  партии  за ликвидация на КТБ АД, без дори да се изиска и изчака законово необходимия официален одит на КТБ АД? Професионално или политическо е решението на политиците за ликвидация на КТБ? Смятате ли, че решението за предоставяне на държавна помощ на ПИБ АД с аналогична като в КТБ АД  ликвидна криза, както констатират на първата срещана 29.06.2014 г.  при президента Плевнелиев политици и експерти, е професионално, т.е. че пълен анализ на активите на ПИБ АД е направен в двата дни на уикенда 27-28 юни 2014 г., за да се разреши отварянето  на банката в понеделник, на 30.юни.2014 г. , или е политическо? Считате ли обявената загуба, кражба, обезценка /както й да я наричат тези, които са организирали погрома нас КТБ АД и ограбването на българските граждани/ от 4,222 млрд. лв за истина или нагла лъжа? Считате ли, че КТБ е „финансова пирамида” – определение, пришито от политици и магистрати към казуса КТБ ? Смятате ли, че отказът да се направи законоизисквания официален одит по действащите задължителни международни счетоводни стандарти на КТБ АД за 2014 г., който е единственият валиден документ, въз основа на който би могло БНБ да отнеме лиценза на една банка и съдът да я обяви в несъстоятелност, за случаен? Смятате ли, че Европейският съюз в лицето на Европейската Комисия е „гаранция за истината и справедливостта от последна инстанция” за българите, след като ЕК безусловно прие тезата на БНБ и управляващите за състоянието и фалита на КТБ АД и де факто, с документите и докладите си за финансовите дисбаланси, узакони мафиотския грабеж и бетонирането  на порочните модели на управление и банкиране в България? Считате ли за достоверни резултатите от проучване, което направихме сред българските банки, независимо от фасадно представената собственост, че 43 % от банките се притежават от едноличен собственик /мажоритарен акционер/, 33 % от един собственик и негови роднини, а в останалите 24 % от банките собствеността е разпределена сред повече хора, които не са роднини? Това наше проучване се подкрепя до значителна степен или в различни аспекти, особено по отношение на идентичния модел на банкиране,  и от мнението на председателя на ДАНС Д.Георгиев, разпитан от Парламентарната комисия по случая КТБ /Д.Атанасова/ на 7 април 2015 г. /Протоколите от заседанията са официално изискани по ЗДОИ и получени от НПО „Ние, Гражданите” на 23.11.2017 г./ ", "date": "2017.11.26", "title": "Тест за “дебили”: Професионално или политическо е решението за ликвидация на КТБ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375628-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87", "text": "Новичкият му „F-18“ бил за военноморските сили, а не за ВВС! Обаче подчиненият му зам.-министър го закопа: Напук на шефа си, отново вкара в играта 30-годишния „F-16“! Май и двамата играят за комисионни?     В интервю за сп. „Геополитика“ военният министър Красимир Каракачанов заявява, че изборът на нов изтребител е най-вече политически въпрос, опиращ до геостратегически мотиви и интереси, а експертизата ще бъде на заден план.     По същото време зам.-министърът на отбраната Атанас Запрянов обяви, че ще бъде отворена възможност не само за “втора ръка” „F-16“, но и за нови самолети „F-16“, като в състезанието оставал и шведският „Грипен“ Другата голяма новина е, че заради недостига на кадри за армията Министерството на отбраната започва програма за връщане на офицери, съкратени през последните 10 години…     Явно във военното министерство духат нови ветрове и старите лобисти пак излизат на сцената.   Само ден преди геополитическото интервю на Каракачанов, самият той за пореден път се кълнеше, че ако ще купуваме изтребители, те ще са не 30-годишните „F-16“, а само нови.   Дори плахо продума, че и чисто новички „F-18“ може да поискаме от янките.   Щото никоя уважава себе си държава, да не говорим за най-бедните, не можела да си позволи стари авиони, които ще ни излязат през носа заради безбожно скъпите ремонти за наша сметка в задокеанския завод-производител.   Сега дясната ръка на Каракачанов твърди обратното – че 30-годишните „F-16“ отново са в играта.   Като старо казармено куче, едно говорещо пред строя, но съвсем друго вършещо на подопечните зайци, пенсионираният генерал свенливо спомена участието на „Грипен“-те в нагласения конкурс само заради олимпийския принцип.   Пък и неутрална Швеция е далеч, а новият Голям брат е тук и си има министър-резидент в МО.   И я си отворил устата против старите хвърчила на новите съюзници, я си изгърмял като пенсионирана фуражка.   Министърът и замът му добре са си направили сметките – двамата лобират за два различни самолета, но производителят е един.   Тук празно няма, защото платецът на комисионните е един и същ.   Което и лоби да надделее, бонусът е гарантиран.   Така и така ще купуваме втора ръка самолети, Каракачанов и Ко ще набират и втора употреба офицери.   Що ли старото куче Запрянов не спомена, че повечето от тия съкратени офицери бяха изхвърлени като мръсни котета не от извънземни, а от колещите и бесещите от 2009-а в МО ГЕРБ-ерски военни министри?   Понеже съм досадно любопитен, преди два месеца в американското специализирано списание „The National Interest“ се натъкнах на статия, посветена на бъдещето на „F-18-Super Hornet“.   В светлината на лобирането на Каракачанов за „F-18“, особен интерес представлява коментарът на Дан Джилиън – програмен мениджър на корпорацията „Боинг“.   Според него „Боинг“ планира да произвежда два самолета по-малко на месец, отколкото е било в най-силният период – 2000 г.   Причината е, че Военноморските сили на САЩ купуват по-малко самолети.   Но поради прогнозираното купуване от ВМС на 80 нови „Super Hornet“ през 2018 г. , „Боинг“ ще се опита да запази капацитета на линията поне до 2020 г. И ето черешката на тортата в откровенията на Дан Джилиън:   Какво странно съвпадение с внезапно бликналата любов на Каракачанов към „F-18“!   И каква изненада от неглижирането на подчинения му зам.-министър на „F-18“ и лобирането му за стария „F-16“!   И още по-голямата изненада от факта, че палубният „F-18“ е разработен за нуждите на флота, е на за ВВС.   Сиреч, да каца и излита от самолетоносач, е не от пистите на  .   Което ни навежда на патриотичната мисъл, че министър Каракачанов планира да купува и самолетоносач.   И що да не го купи – имаме си море, имаме морска база „Атия“, пък и милиардите не ги вади от джоба си.   Обаче комисионните влизат директно в нечии джобове – дали генералски, дали министерски, дали премиерски.    ", "date": "2017.11.26", "title": "Каракачанов ще купува самолетоносач"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375629-%D0%B8-%D0%B2%D1%81%D0%B8%D1%87%D0%BA%D0%BE-%D0%B4%D0%B0-%D0%B2%D1%8A%D1%80%D0%B2%D0%B8-%D0%BF%D0%BE-%D0%B4%D1%8F%D0%B2%D0%BE%D0%BB%D0%B8%D1%82%D0%B5", "text": "Най-страшното състояние на едно общество е апатията - онзи тотален непукизъм и липса на интерес от всичко, което се случва, което се говори и което се върши в публичната сфера.     Това е знакът, че \"лошите\" са победили - на теб просто вече не ти пука и оставяш светът да се върти, а кучетата да си лаят. Всеки да си гледа своята работа и дотам. Това изяждащо усещане за липса на смисъл сякаш е навсякъде.   Ако някой си постави за цел да следи публичната част на българската политика, няма как да не остане с впечатлението, че подобно нещо у нас реално почти няма.     Напротив - само за това, което се вижда с просто око.   Тоталната липса на адекватен политически дебат, вместо който получаваме обичайните надвиквания, размяна на обиди, обвинения и хвърляне на кал. Не се говори за идеи, говори се за \"идеологии\" - кой е по-ляв и кой е по-по-най-десен. Ако въобще се говори за политики и за закони, то се прави двуизмерно и без дълбочина - \"нашият вариант за закон е добър, вашият е пълна скръб и ще създаде много проблеми\". И дотам.     Скандалът стана основната форма на политическа комуникация. Един идва и си заминава за дни, само за да дойде друг. Непотизъм, изтребители, тишина в заведенията, протонацисти във властта, обществени поръчки в НДК, еди кой си казал нещо, пък било то за празни столове, дебили или каквото там още има. Буквално скачаме от тема в тема, от скандал в по-дълбок скандал.   Народното събрание и политическия ни елит са се превърнали в една своеобразна смесица между \"Биг брадър\" и \"Мис България\", в която на зрителите се представя определено развлекателно съдържание от едни хора, които си крещят с едни други хора, а междувременно едни трети хора си уреждат нещата при закрити врати.     Години наред \"по телевизора\" виждаме преди всичко имитация на политика. Проблемът е, че вече дори и частта с имитацията става все по-посредствена и некадърна.   Ти си викаш, а всъщност нищо не се променя (само играчите се сменят малко по малко). Така постепенно дразнението бавно и постепенно преминава в апатия.   Реално не би било проблем, ако тази апатия обзема само шепа хора. Въпросът е, че не това е случаят.     Депутатите си лаят, керванът си върви, а на нас ни остава само да гледаме, че разни неща уж се случват и да пращаме света по дяволите.", "date": "2017.11.26", "title": "И всичко да върви по дяволите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/375630-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-%D0%B5-%D0%BD%D0%B0%D0%B9-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%B2-%D1%81%D0%B2%D0%B5%D1%82%D0%B0", "text": "Най-малко 33 761 мигранти са загинали в Средиземно море от 2000 г. досега, което го прави най-смъртоносната граница в света, се казва в проучване на Международната организация по миграция (МОМ), цитирано от ДПА.     Макар че абсолютният брой на фаталните случаи спадна, след като миналата година Турция и ЕС затвориха източния морски път, авторът на проучването Филип Фарг констатира, че рискът от смърт фактически е нараснал, тъй като по-дългият централен път между Либия и Италия значително се е оживил.   Според учения от Европейския университет във Флоренция \"затварянето на по-късите и по-малко опасни пътища води до откриването на по-дълги и по-опасни пътища, което повишава риска от смърт в морето\", отбелязва той в изследването.   От януари т. г. 161 000 икономически мигранти и бежанци са пресекли Средиземно море, повечето от тях към Италия, съобщи вчера МОМ в Женева. Близо 3000 човека са загинали в морето или са изчезнали.   По-малко от една трета от хората, достигнали до Италия тази година, са бежанци, което показва, че голяма част от мигрантите идват не за да намерят защита, а за да търсят по-добро икономическо бъдеще, отбелязва Фарг. Според него обаче да се прави разлика между двете категории не е много удачно в случая със Средиземно море.   Икономическите мигранти предприемат опасните си пътувания от отчаяние, а тези, които бягат от войни, често се опитват да достигнат страни, предлагащи солидни икономически възможности, се аргументира ученият.", "date": "2017.11.26", "title": "Средиземно море е най-смъртоносната граница в света"}
{"url": "http://www.classa.bg/%D1%81%D0%B2%D1%8F%D1%82/item/375621-%D0%BF-%D0%BA%D0%BE%D0%B5%D0%BB%D1%8E-%D0%B7%D0%B0%D0%BF%D0%BE%D1%87%D0%BD%D0%B5%D1%82%D0%B5-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D0%BD%D1%83%D0%BB%D0%B0%D1%82%D0%B0", "text": "Можете да си кажете, че няма да направите нито една крачка напред, докато не разберете защо някои важни и стабилни неща в живота ви,  се превърнаха  в прах за  един миг! Но такова отношение може да депресира и да потиска  околните: вашите родители, съпруг/съпруга, вашите деца, приятели и т.н.     Всички те завършват старите глави, прелистват  новите страници на живота си и продължават да живеят и всички ще се почувстват зле, ако спрете да се движите напред и се парализирате!   Всичко минава и най-доброто, което можем да направим, е да се освободим от всичко!  (без значение колко болезнено ще е това)   Всичко в нашия видим свят е проява на невидимия свят, този, който живее в нашите сърца. Да се ​​освободим от някои спомени означава също така да създадем ново място за други спомени. Освободете се всичко ненужно, разграничете се с  това!   Никой не знае точните правила на играта в живота, затова  понякога печелим, а понякога губим. Не очаквайте нищо в замяна, не очаквайте, че вашите усилия ще бъдат оценени, че вашият гений ще бъде  открит и признат, че вашата любов ще бъде споделена.   Престанете да превъртате на  емоционално  ниво една и съща сцена, която показва как страдате от някаква загуба: това ви трови още повече!   Преди да започнете нова глава, трябва да завършите предишната: кажете си, че миналото никога няма да се върне! Помнете, че е имало време, когато сте могли да живеете без това нещо или този човек – избавяйте се от тези навици и привързаности, от които после ще ви бъде още по-трудно да се избавите!   Завършвате старите глави на живота си не заради гордост, неспособност или високомерие, а просто защото вече не ви подхождат! Затворете вратата, сменете плочата, почистете къщата, забършете прахта! Спрете да бъдете този, който сте били, и станете този, който Сте!", "date": "2017.11.26", "title": "П. Коелю: Започнете Новата година от нулата!"}
{"url": "http://www.classa.bg/%D1%81%D0%B2%D1%8F%D1%82/item/375622-%D1%82%D1%80%D1%8A%D0%BC%D0%BF-%D1%81%D0%B5-%D0%BE%D0%B1%D0%B8%D0%B4%D0%B8-%D0%BD%D0%B0-%D1%81%D0%BF-time", "text": "Президентът на САЩ Доналд Тръмп се замеси в пореден спор с влиятелна медия - този път обект на критиките му се оказа списание Time.     Тръмп обяви в профила си в Twitter, че журналисти от списанието са се обадили в Белия дом, за да кажат, че \"вероятно президентът ще бъде обявен за \"Мъж (личност) на годината за 2017\". Титлата му беше присъдена и в края на миналата година, когато той спечели президентските избори, но все още не беше встъпил в длъжност.   Според думите на Тръмп, от Time са поставили условие, за да бъде поставен отново на върха на класацията - да се съгласи да даде интервю и да отдели време за голяма фотосесия.   \"Казах, че \"вероятно\" не ми върши работа и отказах. Благодаря все пак!\", написа Тръмп.       Реакцията на списанието обаче не закъсня: \"Президентът не е прав за начина, по който избираме Личността на годината. Списание Time не коментира избора си, докато той не бъде публикуван, което ще се случи на 6 декември\".   Традиционната класация на Time, която избира най-влиятелната личност (или група хора) в света, се случва всяка година от 1927 г. насам. Сред избраниците са били множество политици, бизнесмени, хора на изкуството, учени и др.   Няколко пъти Time е класирал на първо място противоречиви държавни лидери като Йосиф Сталин, Адолф Хитлер, Аятолах Хомейни, Никита Хрушчов, отчитайки преди всичко влиянието, което са оказали върху света в конкретната година, а не личните им качества.   Списаниет Time е собственост на компанията Time Warner, която има огромно портфолио от медии, филмови и продуцентски компании - включително CNN, HBO, Warner Bros. и др.", "date": "2017.11.26", "title": "Тръмп се обиди на сп. Time"}
{"url": "http://www.classa.bg/%D1%81%D0%B2%D1%8F%D1%82/item/375620-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0%D0%BB%D0%B8%D0%B2%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE", "text": "  Правителството ще отдели 800 милиарда йени за нова програма, която ще предложи безплатна детска градина за деца от 3 до 5 години и безплатна грижа за деца за домакинства с ниски доходи с деца до 2 години от април 2019 година.     Правителството ще похарчи още 800 милиарда йени, за да предложи безплатно университетско образование и повече безвъзмездни средства за домакинствата с ниски доходи, които ще започнат през фискалната 2020 година, съобщи вестникът, без да цитира източниците си.   Пакетът също така ще отдели около 100 милиарда йени за повишаване на заплатите на работниците в домове за възрастни хора и центрове за дневни грижи, съобщи вестникът. Очаква се пакетът да бъде официално одобрен на 8 декември, съобщи вестникът.   За да финансират разходите, правителството ще използва 1,7 трлн. йени приходи от увеличението на данъка върху продажбите в страната, насрочено за октомври 2019 г., и увеличение на вноските на работодателите.   Премиерът Шиндзо Абе е увеличил разходите за образование и помощ за семейства с ниски доходи като основен приоритет след голямата победа в изборите за парламент.", "date": "2017.11.26", "title": "Япония налива милиарди в образованието"}
{"url": "http://www.classa.bg/%D1%81%D0%B2%D1%8F%D1%82/item/375616-%D0%B4%D0%BE%D0%B1%D1%80%D0%B5,-%D0%B1%D0%B5%D0%B6%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%BD%D0%B5-%D1%81%D0%B2%D1%8A%D1%80%D1%88%D0%B8-%D0%BB%D0%B8-%D0%B2%D0%B5%D1%87%D0%B5", "text": "            През 2017 близо шест пъти по-малко бежанци са поискали убежище в Германия в сравнение с 2016, а бежанските центрове в България, според техния шеф г-жа Първанова, са натоварени на около 17 процента. Въпросът обаче не е само в цифрите.   По-важното е, че паниката - медийна, организационна, екзистенциална - беше овладяна. Безотговорните медии, които захранваха обществените страхове с измишльотини (често произвеждани от руски агит-тролове), бяха изтласкани на заден план с дружните усилия на журналистите и мейнстрийм политиците. За организацията на приема и интегрирането на бежанците бяха хвърлени огромни средства. Дори и естетическият ефект беше впечатляващ.     А що се отнася до екзистенциалната паника, в Европа тя бе най-голяма там, където имаше най-малко бежанци. Според политолога Иван Кръстев, хората са в ужас не от бежанската вълна, а от самото глобално раздвижване, т.е. те страдат не защото някой идва при тях, а защото техните собствени съграждани емигрират. Ето защо ксенофобията в източната част на Германия, в Полша, в България беше далеч по-висока отколкото в западните провинции на Федералната република, в Холандия или в Испания.   Поразчлени се и идеологическата амалгама между бежанци и мигранти, с щипка джихадизъм, която бе добавяна неизменно от медийните културолози. Вярно, че е трудно да се разделят искащите убежище от търсещите по-добър живот, но дали е невъзможно? Военните действия днес лесно могат да се локализират до сантиметър от сателитите, въпрос на експертиза е да се установи дали съответният бежанец идва от идентифицирания район; тази експертиза почнахме да развиваме дори и ние, в България. За земетресения и други такива бедствия е още по-лесно.    В европейската традиция преди всичко се приемат хора, преследвани по политически причини – такива, които могат да ни помогнат в промяната на авторитарни режими. В западните метрополии публичните изяви на подобни лица се следят внимателно и едва ли има някакво колебание кой точно заслужава закрила. Това са единици и няма никаква причина политиката към тях да се промени. Струва ми се, че всички се убедиха, че основният проблем беше не в самата трудност да се отсеят преследваните, а в липсата на координирани действия в ЕС.   Що се отнася до мигрантския натиск, той е структурен проблем не само на Съюза, но и на всяко по-добро място за живот на тази планета. Винаги ще има такива, които ще искат да идват, и слава богу (искат в Германия, не в България, дано това се промени някой ден!). Този проблем няма еднозначни решения - нито може да се спре миграцията, нито да се отворят безусловно границите. Най-справедливо ми се вижда въвеждането на някаква легална система за имиграция, както е например в Канада, която приема към триста и четирийсет хиляди имигранти годишно по критерии, съобразени с нуждите на страната.    От една страна на кандидата се дава шанс да се изтръгне от мизерията, в която го е запратила съдбата-география, от друга страната защитава трудовия си пазар като филтрира потоците пристигащи. Това би дало на ЕС моралното право по-строго да спира нелегално пристигащите, да не говорим за мошениците, които се представят за бежанци и злоупотребяват със солидарността на ЕС.   Разбира се, има многобройни детайли, по които може да се спори. Дали да има таван за прием при евентуална нова бежанска вълна (ХСС) или пък не (Меркел); дали бежанците да имат право да довеждат семействата си с цел по-добро интегриране (германските Зелени) или не, защото това увеличава бройката (либералите); дали изобщо имаме нужда от мигранти (българският бизнес) или първо трябва да спрем изтичането на наша работна ръка в чужбина (профсъюзите). Това са важни теми за политическо състезание пред избирателя, но грандиозна, невиждана криза тук няма.   И защо тогава не сложим точка и не оставим проблема зад гърба си? Според \"Тренд\", в България 80% (този сакрализиран процент!) смятат, че не бива да допускаме ни бежанци, ни мигранти - между които българите така и не се научиха да правят разлика. Хората хем се страхуват от чуждите, хем плачат за обезлюдяването на държавата. Основни атаки на опозицията срещу управляващите са все слабости около \"защитата\" на българската граница.    Чужденците се свързват неизменно с трафик, престъпност, подкупи, а национал-популистите, наместо да потърсят отговорност на управляваните от тях корумпирани институции, истеризират народа допълнително във всички студия с нашествия и подмяна на \"българския генетичен код\". Анти-бежанският расизъм лесно се съчетава с народната носия, \"Време разделно\" и дори битката срещу американския Хелоуин.       Има някаква инерция в страховете, мога да я сравня само с жанрове в популярната култура. Никой не е виждал зомбита, но откакто излезе \"Нощта на живите мъртви\", те все по-масово обитават екраните и кошмарите ни. Само помислете – има ли изобщо криза, която да е свършила? Трудностите около еврото уж бяха отдавна, уж разни страни като Ирландия и Испания се стегнаха, но за евро-апокалипсиса аз лично чета поне веднъж месечно. Или вземете прехода (криза и в етимологическия смисъл на \"момент, в който трябва да се отсъди дали пациентът ще живее\").    И той уж трябваше да е свършил - социологът Андрей Райчев тържествено му сложи точка при идването на царя - и сякаш напук всички взеха да повтарят: \"Не, не е свършил, ще има да вземате\". Та до сега правим ревизия на прехода, който очевидно не само продължава, но и се задълбочава. Да не ходим назад до \"турското робство\", което също има тенденцията към радикализация.   Така че да знаете: бежанската криза ще надживее самите бежанци. Но ви съветвам да не се впрягате много и да я наблюдавате малко по-естетически, както правим със зомбитата.", "date": "2017.11.26", "title": "Добре, бежанската криза не свърши ли вече?"}
{"url": "http://www.classa.bg/%D1%81%D0%B2%D1%8F%D1%82/item/375617-%D0%B5%D0%B3%D0%B8%D0%BF%D0%B5%D1%82-%D1%89%D0%B5-%D0%BE%D1%82%D0%BC%D1%8A%D1%81%D1%82%D0%B8%D0%BC", "text": "          По данни на египетската армия, военновъздушните сили (ВВС) на страната са извършили въздушни удари срещу скривалища на терористите, които били пълни с оръжия и боеприпаси. Говорител на армията заяви, че при нападенията са били унищожени много превозни средства, използвани при удара срещу джамията Ал Рауда.     Нападението срещу суфистката джамия, извършено в петък (24 ноември), е едно от най-тежките за последните години в Египет - при него загинаха най-малко 305 души, а около 109 души бяха ранени. Непосредствено след него египетският президент Абдел Фатах ал Сиси заяви, че армията и полицията ще дадат \"твърд отговор\" на нападението. \"Ние ще отговорим с цялата си твърдост на този терористичан акт. Армията и полицията ще отмъстят за нашите мъченици\", заяви той в телевизионно обръщение.   Представители на египетските сили за сигурност обясниха, че нападателите първо са поставили няколко взривни устройства около джамията Ал Рауда, която се намира на 40 километра западно от провинциалния град Ал Ариш, и са ги взривили, когато вярващите са излизали от джамията след петъчната молитва. Започнали са да стрелят с автоматични оръжия по бягащите в паника богомолци. В кадрите, разпространени след нападението в социалните мрежи, се виждат много трупове във вътрешността на джамията, покрити с одеала. Синият килим на джамията е покрит с кървави петна.   Досега никой не е поел отговорността за нападението. Подозренията обаче падат най-вече върху екстремисти, които имат връзки с терористичините милиции на ИД. Нападението срещу джамия би било нов подход на ислямистите. Досега на Синайския полуостров те извършваха нападения главно срещу войници и полицаи, при които избиха стотици сътрудници на силите за сигурност. Екстремистите нападаха и местни кланове и техните милиции, които сътрудничеха на държавните военни подразделения.   Ал Рауда е джамия на ордена на суфитите. Суфизмът е аскетично течение в исляма, стремящо се към разкриването на неговите скрити мистични измерения. ИД смята това религиозно течение за измяна срещу исляма. Само преди няколко месеца ИД разпространи видео, на което се вижда как двама суфисти биват обезглавени.   Джамията Ал Рауда в Египет     От години насам положението със сигурността на Синайския полуостров е напрегнато. Ситуацията се изостри още повече след военния преврат през 2013 година под ръководството на Ал Сиси срещу тогавашния президент Мохамед Мурси от Мюсюлманското братство. Оттогава насам загинаха стотици хора при нападения.    През юли бяха извършени два самоубийствени атентата срещу контролни постове на египетската армия, при които загинаха най-малко 23 войници. Армията и полицията предприемат строги мерки срещу вероятните терористи. Голяма част от региона в северната част на Синайския полуостров е обявена за военна зона с ограничен достъп.", "date": "2017.11.26", "title": "Египет: \"Ще отмъстим\""}
{"url": "http://www.classa.bg/%D1%81%D0%B2%D1%8F%D1%82/item/375618-%D0%B4%D0%B5%D0%B1%D0%B8%D0%BB%D1%81%D0%BA%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%BF%D0%B8%D0%B0%D1%80-%D0%BD%D0%B0-%D1%80%D0%BE%D1%81%D0%B0%D1%82%D0%BE%D0%BC", "text": "Преди 24 часа държавната корпорация стартира на Фейсбук стената си (дез)информационна кампания, целяща заблуждаване на жертвите, относно истината за произхода и разпространението на радиоактивния изотоп Рутений-106, преди около два месеца. За ваше улеснение и удобство заснех и сега ще ви покажа в два кадъра старта на тази кретенска акция :         Още с комикса, който са спретнали и заглавието на текста към него (в дясно) те отместват центъра на вниманието от истинския виновник на престъплението Росатом, т.е. от самите себе си, към невинния изотоп Рутений-106.   На комикса: “Какво съм Ви направил? Та аз съм добър!”   Заглавието: “Всеки може да обиди малчугана!”   1. Обвиняват хората обсъждащи проблема в съчинение и разпространение на ГЛУПОСТИ.   2. Така скалъпват (дез)информацията, че на НЕодушевения изотоп да му се налага да се ОПРАВДАВА, вместо истински виновния многохиляден персонал на Росатом. Именно те са произвели НЕсъществуващият на земята изотоп, а после са го разпространили на места, където не трябва. А сега му дават думата на него да се оправдава. Удобно? А?   3. ОПРАВДАНИЕТО започва с твърдението, че той е един много полезен елемент, произвеждан от много УМНИ хора, по целия свят, в това число и в Росатом. Не се произвеждал в АЕЦ, а разпространителите на ГЛУПОСТИ ЛЪЖАТ.   4. Следва обяснението, че в Русия той се произвежда само в град Димитровград, а след това се доставя в подмосковния град Обнинск или се изнася в САЩ и Германия. До сега НИКОЙ не се бил оплаквал от проблеми с доставката му. (То и преди Чернобил никой не се беше оплаквал от …. но вие се сещате? – бел. Г.К.)         5. Пояснява, че е полезен при лекуването на очни болести, но пропуска да отбележи, че при тези видове терапия той се прилага дозирано и контролирано, а не както преди ДВА МЕСЕЦА, без предупреждение и в стотици и хиляди пъти над обичайните концентрации.   6. НЯКОИ си РАЗПРАВЯЛИ, че наскоро се бил появил на различни места от Нормандия (северна Франция) до Урал (Русия). Обърнете внимание на последователността на ПОЯВЯВАНЕТО му! От ЗАПАД на ИЗТОК, а не обратно? 7 . За сега от него в Обнинск правели само ДЕСЕТ БРОЙКИ на година. Не се уточнява, какво представляват тези БРОЙКИ, като маса или обем, но за сметка на това допуска, че негови БЛИЗНАЦИ може да са виновни за суматохата. НЕ назовава по именно или по друг начин своите близнаци, защото това било СЕКРЕТНО, но натъртва, че всички до един са МНОГО ПОЛЕЗНИ и никога не вредят на хората.   Вместо заключение. Днес Файненшъл Таймс публикува подробен репортаж от един от двата най-засегнати уралски града, а именно Аргаяш, който се намира на 23 километра южно от ядреното предприятие “Маяк”. Разказът е меко казано покъртителен, но не само заради това ще ви го спестя. Ще ви покажа само снимка от центъра на въпросното градче:         Снимката в червеното каре е на Файненшъл Таймс, а аз реших да ви покажа разширена версия, с помощта на Google Earth. В долния десен ъгъл на снимката можете да видите географските координати на мястото, ако решите да го “посетите”.   По всичко изглежда, че тази история ще продължава да се разгаря?  ", "date": "2017.11.26", "title": "ДЕБИЛско-самоУБИЙСТВЕН ПиАр на Росатом"}
{"url": "http://www.classa.bg/%D1%81%D0%B2%D1%8F%D1%82/item/375619-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D1%80%D0%BE%D0%B9%D0%BA%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "            Такива са изводите от проведената в сряда, 22 ноември, среща на лидерите на Турция, Русия и Иран, чийто формат получи от наблюдателите названието “Голямата тройка”. За малко повече от две години руската военна операция в Сирия не просто доведе до разгрома на терористичната организация “Ислямска държава” и спасяването на държавата Сирия.          Въпреки първоначалните прогнози, че Русия ще затъне в сирийския конфликт, подобно на Афганистан, а в резултат ще настъпи влошаване на отношенията с Арабския свят и мюсюлманите сунити, картината днес е различна. Както шиитски Иран, така и сунитският режим на президента Реджеп Ердоган в Анкара, разчитат на Москва в сложния близкоизточен ребус. Съединените щати, доминиращи доскоро в региона, са изтикани на втори план, а Русия “позиционира себе си в качеството на движеща сила в региона”.    Това признава американският вестник Wall Street Journal в свой анализ за резултатите от срещата на Путин, Рухани и Ердоган. На подобно мнение е и председателят на Комисията по международни въпроси в Горната камара на руската Дума Константин Косачев. Според руския парламентарист тристранните преговори между Москва, Анкара и Техеран играят важна роля за урегулирането на сирийската криза, а САЩ и техните съюзници не могат вече да диктуват условия.       Турция и Иран са сред най-влиятелните регионални сили в Близкия изток, които освен това са въвлечени в най-голяма степен в конфликта. Дипломатическият пробив в отношенията между трите страни е прецедент в историята – никога преди владетелите на някогашните велики империи и техните съвременни приемници не са изграждали съюзни отношения от такъв висок порядък. Безспорен успех за руската дипломация е дори самото намиране на стабилна обща основа за разбирателство между Анкара и Техеран. Между двете мюсюлмански страни има наследени немалко противоречия от миналото – от конфесионалните различия до съвременните борби за регионално надмощие.    . Турция и Иран дори се оказаха в една лодка с Катар в неговия конфликт със Саудитска Арабия.   За Турция на Реджеп Ердоган съществуват немалко фактори, които ги заставят да работят в един отбор с Москва и Техеран. Сериозният конфликт със Запада, страхът от кюрдския фактор, а също и съперничеството със Саудитска Арабия за влияние върху сунитите в сирийската провинция Идлиб са само някои от най-значимите сред тях.         По тази тема Москва е склонна на отстъпки. Тя се явява периферна за руските интереси, а освен всичко останало, кюрдските военни формирования изпълняват американските команди и, както установиха международни разследвания, влизат в договорки с ИДИЛ. Именно сътрудничеството с Анкара прави възможно някои от враждебните на правителството на Асад сили да седнат на масата на преговорите.       В резултат на техните усилия бе даден старт на мирния процес в Астана, чиято кулминация е срещата от 22 ноември. За новата реалност говори и съвместната декларация след срещата на тримата лидери – от нея отсъства Женева. Водената от САЩ, Саудитска Арабия и ЕС мирна инициатива в Швейцария, в която са представени основно близки до Запада политически емигранти (но не и въоръжените опозиционери на терен), просто е оставена на заден план.    Вместо нея предимство се дава на преговорите в казахстанската столица, където се събират основно полевите командири на сирийската опозиция. Вследствие на този процес днес наблюдаваме разнобой в редиците на опозиционерите. Преди броени дни координаторът Рияд Хиджаб и няколко от близките до него лидери дори напуснаха ръководните постове в просаудитския Висш преговорен комитет.   Преговорите между Путин, Рухани и Ердоган бяха предшествани от огромна работа. Координирани бяха множество дипломатически и военни аспекти на сирийската криза. Последователно се срещнаха началниците на генералните щабове на трите страни, които обсъдиха сътрудничеството “на терен”, а след тях и външните министри на Москва, Анкара и Техеран.       На 20 ноември руският президент проведе телефонен разговор с емира на Катар Тамим ал-Тани, а заместник-министърът на външните работи Михаил Богданов се срещна с престолонаследника на Обединените арабски емирства Мохамед ал-Нахаян. На следващия ден в Сочи при Владимир Путин пристигна сирийският президент Башар Асад, който е легитимният държавен глава на обхваната от войни арабска република. Последваха телефонни разговори с лидерите на САЩ, Саудитска Арабия, Египет и Израел. Всичко това свидетелства само за сериозната подготовка на водения от Москва мирен процес в Сирия, за който реални стъпки ще бъдат направени през декември в Сочи с участието на представители на въоръжената опозиция.       Със своята държавна традиция, богати залежи на въглеводороди и бурно демографско развитие, Иран вече се позиционира като самостоятелен играч на международната арена. По пътя на пълен суверенитет се движи и Анкара, която все по-често си позволява да поставя под съмнение членството в НАТО и съюзните отношения със Съединените щати. Именно привличането на тези две страни към тясно икономическо и политическо сътрудничество прави възможно това, което две години по-рано звучеше налудничаво – водещият фактор за реда и стабилността в Близкия изток днес е Москва.    ", "date": "2017.11.26", "title": "Голямата тройка в Близкия изток"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375611-%D0%B7%D0%BD%D0%B0%D1%82%D0%BD%D0%B0%D1%82%D0%B0-%D1%81%D0%B2%D0%B5%D0%BA%D1%8A%D1%80%D0%B2%D0%B0-%D0%BD%D0%B0-%D1%82%D0%B0%D0%BC%D0%B0%D1%80%D0%B0-%D0%B7%D0%B0%D1%85%D0%B0%D0%BF%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Темата около новоизбраната Мис България 2017 е все така актуална с всеки изминал ден. Във вторник БЛИЦ разкри, че тайнственият приятел на новата Тамара Георгиева се казва Стивън Роуз. Оказаха се верни твърденията, че журито на конкурса било предупредено, че Тамара е снаха на влиятелен българин.      Катя Роуз    Стивън е само на 21 години, но е наследник на богата фамилия. Майка му е уважаваната Катя Роуз – собственичката на прочутата Rose Fashion House. Тя е и носителка на титлите Мисис България 2011, Мисис Европа 2012 и Бизнес дама благотворител 2013. Знатната свекърва на Тамара - Катя Роуз, реши да я защити от многото нападки по неин адрес по доста интересен начин – със статус във Фейсбук. Ето какво написа тя (публикуваме коментара й без редакторска намеса):        Тамара Георгиева] Катя Роуз и Мис България 2017 - Тамара Георгиева      „На безкрайна жлъч е способен народът. Изля се какво ли не от Неделя и продължава. Сега е мой ред. Ето ви я, народе, \"грозната\" Мис България. Ето ви я от моя фотоапарат, без \"да е играл Фотошопът\"- не мога, а и не искам да го използвам - в нейния случай не се и налага.     Ако някога в жалкия ви живот, зает от това да плюете, а не да преследвате мечтите си, ви се случи за 15 минути да общувате с Тамара, ще съжалите стократно за всичко написано. Едно нежно, мило и добро момиче, запазило достойнството си в ужасната действителност.    Едно момиче, което не просто мечтае, а от както я познавам РАБОТИ за мечтите си.    Тами, ти си един ПРЕКРАСЕН човек! Дръж главата си високо вдигната и се радвай на победата! Изживей щастливо сбъдването на мечтата си! Не позволявай на хорската завист, да помрачи щастието! Ти си заслужи победата!\".    ", "date": "2017.11.26", "title": "Знатната свекърва на Тамара захапа българите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375612-%D0%B8%D0%BD%D1%82%D0%B8%D0%BC%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%BD%D0%B0-%D0%B0%D0%BB%D0%BB%D0%B0-%D0%BF%D1%83%D0%B3%D0%B0%D1%87%D0%BE%D0%B2%D0%B0", "text": "Напук на годините и клюките примата на руската естрада Алла Пугачова продължава да предизвиква общественото мнение със своя любовен живот. Преди броени дни естрадната звезда мина за втори път под венчилото - Алла сключи църковен брак с 27-години по-младия си съпруг Максим Галкин.      След церемонията певицата призна, че венчавката през 1994 г. с бившия й мъж - певеца Филип Киркоров, е била „спонтанна и необмислена\", и посочи, че цял живот ще се разкайва за тази си постъпка. В същото време Алла подчерта, че църковният й брак с Галкин е „обмислено и праведно действие в името на любовта и верността\".    Решението на примадоната отново да се венчае провокира да си припомним бурния й личен живот – с 5 брака, 4 развода и 2 венчавки. Изданието SUPER представя мъжете в живота на Пугачова.      Алла с първия си съпруг Миколас Орбакас и дъщеря им Кристина Миколас Орбакас (съпруг от 1969 до 1973 г.)   Литовският цирков артист е първият официален мъж на певицата, чийто брак просъществува едва четири години. Двамата бъдещи съпрузи се запознават в естрадно-цирковото училище. Интересен е фактът, че преди да се срещнат, на певицата предсказали, че именно в тази школа ще срещне мъжа, който ще стане неин съпруг. В крайна сметка пророчеството се сбъдва. По време на брака си с Миколас Алла носи фамилията на мъжа си, но на концертите продължава да се представя като Пугачова. От Орбакас певицата ражда дъщеря си Кристина, която днес е известна руска естрадна изпълнителка. Самият Миколас отказва да коментира брака си с примадоната.      Павел Слободкин (заедно са от 1974 до 1976 г.)    Не по-малко легендарният от Пугачова по онова време Павел Слободкин изиграва една от най-главните роли в живота и професионалната кариера на примадоната. През 1966 г. талантливият музикант основава групата „Весели момчета\", която по-късно помага на Алла да стане истинска звезда. В музикалния колектив освен Пугачова са пели известни изпълнители като Александър Градский, Александър Буйнов и Алексей Глизин. Именно в рамките на този проект Слободкин прави за Алла знаменития аранжимент на песента на Емил Димитров „Арлекино\", с който певицата покори цяла Източна Европа. Творческият и любовен съюз между двамата трае само две години. Злите езици твърдят, че веднъж музикантът посегнал на певицата, за да успокои буйния й нрав. След този случай Алла напуснала възлюбения си, с когото няма официален брак, пише SUPER.      Александр Стефанович - вторият законен съпруг на Алла    Александр Стефанович - вторият законен съпруг на Алла Александър Стефанович (съпруг от 1976 до 1980 г.) С ленинградския режисьор Александър Стефанович Алла се запознава покрай поета Леонид Дербеньов през 1976 г. След кратко време двамата започнали да се срещат и се оженили, като останали заедно 3 години. Това е вторият законен брак на Пугачова. Неотдавна режисьорът засне 12-сериен филм „Кураж\" по едноименния си роман, като лентата в скоро време ще бъде излъчена от руската телевизия. Самият Стефанович признава, че „Пугачова е изиграла кратък, но изключително ярък епизод в неговия бурен живот\".      Евгений Болдин е женен за певицата цели 8 години.    Евгений Болдин е женен за певицата цели 8 години Евгений Болдин (съпруг от 1985 до 1993 г.) В онези времена красивият мъж с буйна коса е концертен директор и продуцент на Алла. В процеса на съвместната им работа професионалните отношения между двамата прерастват в романтични, а след това и в официални. Бракът между кралицата на руската естрада и продуцента й продължава рекордните към този момент 8 години. След развода си с Болдин Пугачова изпява песента „Силна жена\" с превърналия се култов рефрен „Ще извикам, а в отговор – тишина. Аз отново останах сама.\" Медиите разкриват, че Болдин е сключил договор с бившата си съпруга и вече пет години не е казал нито дума за Алла. За периода от 1986 до 1993 г. SUPER приписва на Пугачова още две не дотам афиширани любовни връзки. Според изданието едната е била с талантливия и чаровен музикант      Алла с красивия рокер Кузмин    Алла с красивия рокер Кузмин Владимир Кузмин който се превръща в ярка страница от живота на примата. По онова време той се радва на всенародна известност, но въпреки това изпълненията му не се излъчват по телевизията. Пугачова се запознава с творчеството на групата на Кузмин „Динамик\" благодарение на звукорежисьора си Александър Калянов. След като вижда младия музикант на записите, Алла решава да се срещне с рокера лично и отива на негов концерт. Изпълнението на Кузмин в Ленинград оказва незаличимо впечатление върху Алла и през следващите месеци двамата са неразделни, посочва SUPЕR. Бурната любов между двамата творци обаче бързо се изпарява и след малко повече от година те се разделят. Алла и Сергей Челобанов правят дует през 1991 г.      Алла и Сергей Челобанов правят дует през 1991 г.    Другата любовна афера на певицата била с колегата й Сергей Челобанов През 1991 г. двамата изпяват заедно песента „Неканен гост\", чийто клип е излъчен по телевизията. Преди да хване микрофона, Сергей бил боксьор в град Саратов. В името на мечтата си да стане певец обаче Челобанов зарязва спорта и се отправя в Москва, където се среща с Алла. Двамата известно време поддържат пред публиката мита, че са двойка, но дали наистина изпълнителите са били повече от колеги - историята мълчи. Челобанов не успява да свикне със суровите правила на шоубизнеса и се отдава на алкохола, твърдят слуховете. След раздялата си с Пугачова Сергей изчезва от естрадния небосклон.      Филип Киркоров (брак от 1994 до 2005 г.)    В зората на естрадната си кариера днешният крал на руската поп музика дълго и красиво се опитва да спечели вниманието на примадоната. В крайна сметка настойчивостта на певеца от български произход се увенчава с успех и през март 1994 г. двамата изненадващо за всички се женят. Те сключват брак по време на турнето си в Санкт Петербург, като паспортите са им връчени лично от тогавашния кмет на северната руска столица Анатолий Собчак. Интересен е фактът, че в документа за самоличност на примата Киркоров е записан като съпруг в графата „Деца\", тъй като в графата „Семейно положение\" вече нямало място. Бракът на Алла и Филип продължава 11 години, като и до днес двамата си остават добри приятели. Преди дни примата на руската естрада се венча за младия си съпруг Максим Галкин.      Преди дни примата на руската естрада се венча за младия си съпруг Максим Галкин Максим Галкин (брак от 2011 г.)    По ирония на съдбата именно Киркоров запознава Пугачова с младия шоумен още по времето, когато били женени. Съдбоносната среща между Алла и Максим се състояла през юли 2001 г. във Витебск на фестивала „Славянски базар\". Там Галкин изнесъл дебютен концерт, а Пугачова била председател на журито. 10 години след това Алла сключва законен брак с 27 години по-младия Максим. Преди година и половина с помощта на сурогатна майка звездното семейство се сдоби със свои деца – близнаците Хари и Лиза.", "date": "2017.11.26", "title": "Интимния живот на Алла Пугачова!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375613-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%BD%D0%BE%D0%B5%D0%BC%D0%B2%D1%80%D0%B8", "text": "Съдбата, ще ви принуди да вземете ролята на защитник и лидер. Между другото, не само в работата, но и сред роднините. Може би, ще трябва да направите нещо насила, което не е включено в плановете ви. Но имайте предвид, че ако се откажете от решаването на проблемите на другите, ще може да разчитате само на себе си в бъдеще. Препоръчва се, да водите тих и хармоничен живот. Този ден не е безопасен, както за физическото, така и за моралното ви състояние. Ако може, излезте сред природата или си намерете нещо интересно за правене. Вечерта, може да получите неочаквана покана от приятели, живеещи в чужбина. Днес, ще имате късмет в общуването и работата. Ще бъдете търсени навсякъде, но да помогнете и угодите на всички е малко вероятно да успеете. В любовта, ще трябва да вземете важно решение, особено ако имате постоянни проблеми и те от дълго време ви тревожат. Колкото по-положително сте настроени днес, толкова по-бързо ще стигнете до желания резултат. С колегите ще се развиват отношения на доверие, което ще има положително въздействие върху сътрудничеството. Бъдете по-малко амбициозни, при общуване с избраника си. Не казвайте всичко, което мислите и доказвайте своите чувства с действия. Ако днес съберете всичките си желания в едно, много от тях до вечерта, ще се реализират. Основното нещо е, да съберете мислите си и да не се отклонявате на дребни неща. В общуването с избраника си, трябва да сте по-отстъпчиви и мека. Разбира се и вие очаквате същото в замяна, нали? Днес може да получите, неочаквано покровителство и подкрепа от приятели. Но в семейния живот, се очаква напрежение и изясняване на отношенията. Опитайте първо да направите компромис, ако не искате конфликта да се проточи дълго време. Общувайте с повече хора, за да не се чувствате самотни. Добър ден, в който, ще успеете да решите много проблеми. Необходимо е да потърсите незабавно допълнителни доходи, както и да се заемете с ежедневните проблеми. Ако през деня вашите ценности и възгледи, за някой неща се променят, ще се озовете много близо до успеха. Вечерта, ще имате възможност да си починете. Не се препоръчва, да започвате деня с конфликт, в противен случай през целия ден, ще се чувствате духовно опустошени. На работното място, може да получите бонус или да ви обещаят нов пост. Вечерта предразполага към романтика или посещение на празнично събитие. Само не забравяйте да купите подарък.   Ако сутринта се събудите в мрачно настроение, то ще ви съпровожда през целия ден. Настройте се положително, обградете се с весели хора, така ще имате късмет във всички начинания. Днес също е необходимо, да се грижите за здравето и нервите си и да не харчите много пари. Не губете енергията си, за празни думи и дела. Ако разширите хоризонтите си в работата, скоро ви чака зашеметяваща кариера. Това се отнася не само за тези, заети с практични професии, но и за творческите личности. Денят обещава интересно запознанство, което ще прерасне в дългосрочна връзка. По отношение на финансите, трябва да усмирите желанията си, иначе, ще останете без пари. Денят ви обещава, изобилие от романтични срещи и финансови изгоди. Ще сте щедри в подаръците за приятели и роднини, както и може да дарите част от парите за благотворителност. В работата, трябва да избягвате критики към шефовете, особено в присъствието на служители, които от скоро, са започнали работа . По-малко трябва да размишлявате и осмисляте случващото се и повече да действате. Вашите желания, на моменти са твърде големи, така че да бъдете реалисти. Денят не е добър, за публични събития, партита и фирмени мероприятия. По-добре си починете в кръга на семейството, разходете си и се погрижете за здравето си.", "date": "2017.11.26", "title": "Дневен хороскоп 26 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375614-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB-%D1%80%D0%B0%D0%B7%D0%BA%D1%80%D0%B8-%D0%B3%D0%BE%D0%BB%D1%8F%D0%BC%D0%B0-%D1%88%D0%B0%D1%88%D0%BC%D0%B0,-%D0%BA%D0%BE%D1%8F%D1%82%D0%BE-%D1%81%D0%B5-%D0%B2%D1%8A%D1%80%D1%82%D0%B8-%D1%83-%D0%BD%D0%B0%D1%81-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D0%B5%D0%B4%D0%BD%D1%8F%D0%B2%D0%B0%D0%BC%D0%B5-%D0%B6%D0%B5%D1%81%D1%82%D0%BE%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D1%82%D0%BE%D0%B2%D0%B0", "text": "      Това предупреждава Европейската комисия в последния си доклад за страните с прекомерни макроикономически дисбаланси. За пръв път Еврокомисията предупреждава за обезпокоителен ръст на цените на имотите у нас. За зараждането на нов имотен балон неотдавна алармираха и наши експерти.      По данни на Евростат през втората половина на 2016 г. цените на жилищата са скочили с 12%, а през първото и второто тримесечие на тази година - с по над 8%.    Подобни двуцифрени ръстове бяха отчетени преди 10 години, след което се стигна до срива на имотния пазар от 2008 - 2009 г. Засега не се сбъдва прогнозата на брокерите, че през тази година ще има успокояване на пазара. Най-отчетлива е тенденцията на нарастване на цените на жилищата в София, но имотите поскъпват също и в Пловдив, Бургас, Варна. В столицата средното ниво е около 1000 евро на квадратен метър, а в центъра и някои южни квартали цените достигат 1500 - 3000 евро.    Дори и за нови проекти, които са на фаза изкоп, вече има оферти за 1000 - 1500 евро на квадратен метър в определени райони. Подобни цени са изключително рискови, защото се прекрачва разумният срок за изплащане на инвестицията, казват финансисти.    А информацията за голям брой сделки и в същото време голям брой празни жилища показва, че много имоти се купуват именно с инвестиционна цел - за отдаване под наем или последваща продажба. Причината за това поведение са рекордно ниските лихви по новоотпуснатите ипотечни кредити, които вече достигат средно 4.2 - 4.5%.    В същото време заради почти нулевите лихви по депозитите и ускоряването на инфлацията е логично закупуването на жилище да се смята за защита на спестяванията. Наскоро агенции за недвижими имоти съобщиха например, че българите вече успешно конкурират руснаците по придобиване на ваканционни имоти, като най-търсени са жилища от 60 - 70 кв. м при цени от 600 - 700 евро на квадрат. Експерти в бранша прогнозират цените на имотния пазар да достигнат равновесие до година-две. Това важи и за цените на офис площите, които в момента вървят нагоре заради огромното търсене от компаниите за изнесени бизнес услуги.    Според строителни компании обаче вероятността при такива високи цени проекти на зелено да не могат да бъдат реализирани става все по-голяма. Това от своя страна поражда опасност от нов взрив на междуфирмена задлъжнялост. Именно високата задлъжнялост на частния сектор е посочена като тревожен симптом и в доклада на Еврокомисията. Делът на необслужваните заеми на бизнеса остава значителен, смятат експертите на Брюксел. България попадна в най-тежката група на негативната класация за икономически дисбаланси през 2015 г. заради кризата с КТБ.    Страната ни ще остане под зорко наблюдение и през 2018 г., съобщи ЕК. Под \"задълбочен преглед\" остават и още 11 държави - Германия, Ирландия, Испания, Италия, Кипър, Нидерландия, Португалия, Словения, Франция, Хърватия и Швеция.    От мониторинг отпада Финландия. Докладът припомня, че през февруари 2017 г. Еврокомисията е констатирала, че в България нормалното функциониране на икономиката е затруднено най-вече заради множество нерешени проблеми във финансовия сектор, високата междуфирмена задлъжнялост и проблемите на пазара на труда.    Сега експертите смятат, че има подобрение при някои показатели, но финансовият сектор продължава да бъде проблемен и трябва да остане под наблюдение. Тревогите са около все още слабото му управление, качеството на активите и надзора. В доклада се отчита подобрение на пазара на труда - заетостта расте, а безработицата намалява.    Продължават обаче да не са решени структурни проблеми като високия процент дълготрайно безработни и несъответствието между търсенето и предлагането на работна ръка. Това е причина за недостатъчното развитие на човешкия капитал, което ще има сериозни последици върху заетостта. Младежката безработица пада с около 10%, но остава висок делът на младите хора, които нито учат, нито работят, нито си търсят работа - 15%.    Брюксел посочва, че продължава да буди безпокойство и делът на хората в риск от бедност и социално изключване. Този проблем съществува в половината от наблюдаваните страни, но ситуацията е най-тревожна в България и Румъния, където 40% от населението е изправено пред такъв риск, пише в. Сега.    В същото време заплатите и разходите за труд растат изпреварващо спрямо динамиката на икономиката. Ръстът в доходите е главно заради липсата на работна ръка в определени сектори и заради плановете на правителството за увеличаване на минималната работна заплата през 2018 - 2020 г., се подчертава в доклада.", "date": "2017.11.26", "title": "Сензационен доклад на Брюксел разкри голяма шашма, която се върти у нас! Всички обедняваме жестоко заради това"}
{"url": "http://www.classa.bg/%D1%81%D0%B2%D1%8F%D1%82/item/375615-%D0%BA%D0%B0%D0%BA-%D0%BF%D1%83%D1%82%D0%B8%D0%BD-%D0%BF%D0%B0%D0%B4%D0%BD%D0%B0-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D0%B0%D1%81%D0%B0%D0%B4", "text": "С помощта на Русия само за една година сирийският диктатор Асад разшири значително територията си и вече владее 50 процента от страната си. Путин падна в капана, наречен Асад, смята Константин Егерт.             Успехът на Кремъл (вероятно временен, както често се случва в Близкия Изток) изненада мнозина, в това число и автора на тези редове. Този успех на Москва се дължи преди всичко на слабостта на САЩ, които по време на президентството на Барак Обама фактически се изтеглиха от региона.      А Путин е опортюнист и майстор в запълването на политическия вакуум. Той логично доразви и осъществи концепцията на Евгений Примаков (разузнавач, външен министър и премиер при Елцин) за стратегическото сътрудничество с Иран. Казват, че Примаков, който почина през 2015, е считал, че иранската ядрена програма не застрашава Русия.    Неговата теза: ако правителството на фундаменталистите все пак се реши на конфликт с Москва, на мястото на Техеран ще остане само дълбок кратер от взрив. Всъщност, антиамериканският режим, концентриран изцяло върху борбата срещу Вашингтон, има общи интереси с Кремъл - да създава максимум проблеми на омразните американци.     За три години Кремъл помогна на моллите в Техеран да осъществят мечтата на аятолах Хомейни за създаване на контролиран от Техеран регион от Багдад до Бейрут. Алевитският режим на Асад е ключов елемент от иранската сфера на влияние. Иран спокойно може да говори за голяма геополитическа победа след фактическото завземане на властта в Ливан от ислямистката организация \"Хизбула\". Ето защо, приемайки Асад на 21 ноември в Сочи, Путин изведнъж заговори за скорошно прекратяване на военната фаза в Сирия и обеща, че в страната ще останат само военните, необходими за обезпечаване на работата и охраната на базите в Тартус и Латакия.   Руският президент не за първи път оповестява съкращаване на военния контингент. Не е ясно обаче дали наистина ще се стигне до обещаното изтегляне на войските. Защото сирийската армия не е особено ефективна без масираната руска подкрепа по въздуха. Струва ми се, че Путин наистина иска да намали ролята на Русия в региона, за да не се окаже в епицентъра на вероятен челен сблъсък между Саудитска Арабия и Иран.    При това с възможното участие на Израел на страната на Рияд, защото връзките между двете страни укрепват. Под ръководството на новия действителен лидер в кралството, престолонаследникът Мохамед бин Салман, който е антиирански настроен, вече се заговори за възможността за установяване на официални отношения с Израел. Саудитците и израелците не крият, че смятат иранския режим за екзистенциална заплаха.   Москва не иска да взема страна в този спор, но и не може да изостави Асад. Запазването на неговата власт е основният символ на победата на Кремъл и превръщането на Путин в неформален лидер на международната антиамериканска коалиция на авторитарните режими. Именно затова Путин беше и първият държавен глава в историята, който прие в Москва саудитския крал. Кремъл се стреми към подобряване на отношенията със саудитците преди американците да се \"завърнат\" в Близкия изток и заедно с Израел и Саудитска Арабия да предизвикат Иран.     Съществуват и вътрешнополитически причини за обявеното приключване на военната операция в Сирия, макар че в действителност тя изобщо не приключва. Първо: необходимостта преди т.нар. \"президентски избори\" през 2018 година да бъде оповестена една \"победа\" стана по-голяма. Второ: държавните финанси не са в блестящо състояние, така че трябва да се пести. И трето: Путин иска да концентрира вниманието си върху други сфери. Върху Украйна, върху съпротивата срещу въвеждане на нови санкции и запазването на контрола над самата Русия.   Путин иска да слезе от сирийската сцена като победител. Въпреки това не се очертава никакво политическо решение за Сирия и всеки момент там може да избухне гражданска война. С помощта на САЩ кюрдите например биха могли да обявят създаването на собствена държава. Агресивните действия на Иран биха могли да предизвикат много по-решителна намеса на Израел. Свързвайки се с техеранския режим, Кремъл трябва да дели с него не само победите, но и трудностите. Затова срещата в Сочи не беше точка, а само запетая в историята на близкоизточната политика на Москва.", "date": "2017.11.26", "title": "Как Путин падна в капана на Асад"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375610-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D1%80%D0%BD%D0%BE%D1%82%D0%BE-18", "text": "Порноактьорите са съвсем нормалин хора като нас. Това се опитва да докаже известната фотографка Софи Ебрард, която успява да ги заснеме в почивките, преди да пристъпят отново към снимките. „Исках да снимам голи тела.    С такава тематика няма как да се обърнете към членовете на семейството, които обикновено са най-сниманите обекти на фотографите.    Не се намират и много хора, които да могат да застанат голи без притеснение пред камерите. В порнобизнеса, обаче, този проблем не съществува.    В началото приятел ме закара на суинг парти, където да се запозаня с някой, който би се съгласил да се снима гол.    Тогава видях за първи път хора, които правеха секс пред мен. Телата им изглеждаха толкова красиви и веднага съжалих, че не си нося фотоапарата. Така възникна идеята да наснимам задкулисието на порнобизнеса\", разказва Софи.    В порното най-често се правят снимки, които са отблизо и при силно осветление. Това, което Софи заснела, изненадало много актьорите. „Тогава разбрах, че никога не са се поглеждали от такъв ъгъл, от който ги видях аз.    Изглеждаше повече като част от някакъв филм. Някои снимки са много красиви, други – повече шеговити\", разказва талантливата фотографка. Все пак тя е имала късмет, защото се запознала с режисьор, който не снимал евтини порнофилми. Така успяла да се вмъкне сред актьори на по-високо ниво.                       ", "date": "2017.11.26", "title": "Как изглежда задкулисието на порното?  (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375609-%D1%82%D0%BE%D0%BF-9-%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B8%D1%82%D0%B5,-%D1%80%D0%B0%D0%B7%D0%B2%D1%80%D0%B0%D1%82%D0%B8%D0%BB%D0%B8-%D1%83%D1%87%D0%B5%D0%BD%D0%B8%D1%86%D0%B8", "text": "23-годишната заместник-учителка Маделин Маркс от американския щат Охайо е правила орален секс с двама ученици. Случаи, подобни на този, все по-често достояние на обществото. Да си припомним онези, станали от началото на тази учебна година.            През ноември 2017 година любовната ѝ връзка с ученик бе разкрита от неговите родители     Заплашвала ученици с лоши оценки на изпити, ако те откажат да спят с нея.    След разкриването на интригите, учителката подаде оставка. Своите отношения тя с младежите не криела и дори публикувала в мрежата снимки съвместни снимки.   . И двете ѝ 16-годишни жертви са нямали нищо против секс връзките, докато не им писнало.   . Секс връзките ѝ с 17- и 16-годишен младеж се случвали извън пределите на училището. 41-годишната асистент-учителка Сюзън А. от Уилтшир, Великобритания. Тя се е натягала на 17-годишен ученик дори по време на уроците, гладейки го по крака и опитвайки се да го целува.    Ученичка е имала секс връзка с Жаклин в течение на два месеца. Своите развратни действия те осъществявали в класната стая. 28-годишната учителка Ребека Г. от Тексас, САЩ. Тя е изпращала на осмокласник свои голи снимки от солариум и го е молила да я нарисува.      . 14-годишно момче публикувало клип, в който учителката се разхожда пред него само по риза и долни гащи, а също пие алкохол.", "date": "2017.11.26", "title": "Топ 9 на учителките, развратили ученици"}
