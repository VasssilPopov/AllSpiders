{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397091-42-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D1%80%D0%BD%D0%B0", "text": "    На 23 юни 1977 г. , след обяд над Варна надвисна изключително висока опасност за нанасяне на огромни морални и материални щети от възникнал пожар на борда на танкера ЕРМА, намиращ се на петролния кей – пристанище Варна. Недалеч от него, на брега се намират няколко огромни цистерни на “Петрол” с нефтопродукти. Зад кърмата на горящата Ерма има друг танкер-разтоварващ бензин, а на жп коловозите са много цистерни с неизвестни количества и различни по състав нефтопродукти. Денят е горещ т.е., температурата на въздуха е висока, няма директен достъп за пожарни автомобили до горящия кораб. Идеални условия за много тежка катастрофа, масова гибел на хора, унищожаване на индустриална, социална и битова инфраструктура на значителна част от града. Допълнително негативен фактор са сериозните количества взривоопасни изпарения от неразтоварените количества мазут (около 10,000 тона) в 27-те товарни танка на Ерма, 400-те тона собствен газьол в танкове, съседни с огнището на пожара.     Пожарът обхваща цялата кърмова част, въпреки, че от единия борд влекачите поливат туловището на горящия танкер, а от другата страна екип от пожарникари се опитва да гаси от брега. Става все по опасно и е разпоредено да се започне евакуация на всичките 7 кораба и 2 танкера намиращи се в пристанищет. Командването на ВМФ също разпорежда изтегляне на кораби от Военно морската база. Танкерът      Ерма изглежда обречен, а взривовете периодично изхвърлят огнени пламъци и късове метал, състояние продължило така до окончателното потушаване на пожара в 17.40 часа на следващия ден-24 юни, а до тогава, педантично броените взривове от Бреговия щаб ще станат 91 на брой! Около 20.00 часа страхотен взрив, разкъсва палубата над котелното отделение и отново над танкера се разхвърчават късове метал. Най голямото парче се сгромолясва върху танкера, но за късмет не предизвика второ огнище.  След този взрив обаче, всички са стъписани. Уплашени, екипажите на влекачите и катерите панически се отдалечават от Ерма.      Процесът изглежда неуправляем, но с пристигането на началника на националната противопожарна служба, генерал Илия Дончев, се връща надеждата за успешно изгасяне на пожара. Проучването на обстоятелствата и състоянието на танкра показаха, че огнището на пожара се подхранва с газьол от пукнатина на намиращия се в непосредствена близост до огнището горивен танк и без неговата изолация не може да се разчита на успешно изгасяне. Генерал Дончев, изиска от Началника на „Морската Аварийно-спасителната служба” (АСО) кдп Никифор Герчев да даде решение за прекратяване на достъпа на газьол до огнището на пожара. Единственото решение е да се влезе в газьоления танк и на бърза ръка да се запушат възможните пукнатини, безз гмуркане в газьола, но изпълнителите следва да бъдат осигурени с предпазни облекла и с индивидуални апарати за дишане, за да не се натровят.      За това обаче бреговия щаб трябва да даде разрешение, тъй като това е изключително опасно и високо рисково действие. Операцията е изпълнена успешно, след което с мощна пожарна атака огнището е овладяно и под контрол на огнеборците. До 16.00 часа на другия ден огънят се опитва да се изяви, но бързо бива потушаван. Огнеборците и моряците учасвали в тази операция спокойно вече можели да заявят, че недопуснаха, огнището на пожара да се прехвърли и взриви товарните танкове на Ерма, и това да стане причина за унищожаването на град Варна.", "date": "2019.06.23", "title": "42 години от спасяването на Варна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397086-%D1%82%D0%B8%D1%8F-%D0%BF%D0%B0%D1%80%D1%82%D0%B8%D0%B8-%D0%B4%D0%B0-%D0%BD%D0%B5-%D1%81%D0%B0-%D0%BD%D0%B0%D1%88%D0%B8,-%D1%87%D0%B5-%D0%B4%D0%B0-%D0%B3%D0%B8-%D0%B8%D0%B7%D0%B4%D1%8A%D1%80%D0%B6%D0%B0%D0%BC%D0%B5", "text": "Неделя. Толкова е скучен денят, че сме принудени да се занимаваме с Корнелия Нинова, все едно ни пука. Не подавала оставка, само си ги изпробвала нейните помнят ли я тази дума. Не точно в тая връзка: вие знаехте ли, че Годзила било мъж? Нали преди два филма снесе яйца?! Пък сега – Кралят на чудовищата. Но, така де, аз съм тотално окей, ако това е първото трансджендър чудовище. На голям екран, имам предвид. Чакайте да ви питам още нещо: от български модернизъм разбирате ли? Така и си помислих. И аз не. Значи ставаме за колекционери, ако някои ни прерисува татус на амбалажна хартия и ни го шитне на оферта. Ей начи, съсипАха го тоя модернизъм!   Понеделник. Не разбрах съвсем. Бойко Борисов щял да строи супeркомпютър, или имал един в мазето от едно време и ни го давал? Аз се навивам, дори да не съм чул добре и да става дума за суперкомпот. Щом Мария Габриел е проводник на тая супер иновация. Има защо да трепери Меркел. Преслава си оперирала носа, това знаехто ли го? А феновете недоволстват. Те са си за реализма в чалгата, хората. По отношение на носовете, не на силикона. Ето това се нарича чалга носталгия. Перник вече си има шампион по кикбокс. Казва се Рандъм. Не мисля, че е случайно. Вероятно е кръстен на дядо Койчо и дядо Доди. Пожелаваме му много успехи от общ характер. Голямо международно бъдеще го очаква, дано прослави родината като всеки друг Иванов.   Вторник. Привикали Платини на разпит заради световното в Катар. Понеже на арабите е разрешено да купуват отбори, но не и домакинства. Обаче мосю Мишел винаги може да се оправдае с недоразумение покрай фамилията, какво да правиш, като се казваш \"плати ни\" и ръководиш за известно време картел като ФИФА. Американците щели да назначават Херо за наш наставник. Явно Мъри Стоилов пак е имал неизпълними условия. Не бе, шегувам се. Херо Мустафа се казва новата посланичка. И в нашия си политически сериал половината викат: \"аферим\", другата – \"лошо ми е\". Моят любим Левски щял да играе в евротурнирите срещу трудния, викат, съперник Ружомберок. Е, не е чак толкова страшно. Можеше да се падне с Румборак, Блекота или Пекота.   Сряда. Втората матура за седмокласниците. Математика. Решават уравнения, за да ни покажат колко са зрели. На нас, хората, които смятаме, че зрелостта се добива само ако някои ти плаща частните уроци. Ние, мили хлапета, сме зрели като тикви, както забелязвате. Побързайте да станете като нас. И само с черен химикал, че така работи системата. Иначе намаляват партийната субсидия големите математици. Щели да си взимат кинти директно от бизнеса, за който работят, и да не ни занимават с излишни дреболии. Хората са щастливи, най-после хванаха някакво намаление. Така де, тия партии да не са наши, че да ги издържаме. Уви, закъснях с моето предложение субсидията да е 1,60 – като билетчето за градския транспорт. То извозването и в двата случая е същото.   Четвъртък. Гришо е в такава криза, все едно Боби Михайлов му е шеф. Отново падна. Човек, или мачкай, или целуни някоя насила, че да си поговорим за теб пак с ентусиазъм. Луи Си Кей щял да прави тайно шоу в София. В Зала 3 на НДК. Което е още по-смешно в представите ни от Зала 1 дори. Щял да изпробва нов материал. Не биологичен бе, много на духовити ли се правите. И другото – нямало да се допускат записващи устройства, че да не ги постнете, та после да му спаднат скъпите участия и да се принуди пак да гастролира у нас. Всеки, пишат, който използвал по какъв да е начин смарт устройство, щял да бъде извеждан. Шоу с квестори. Ми то си е баш като матура. Бойко стана нещо сантиментален. Цветанов ми беше, вика, семейство. Ама моля ви се, стегнете се! В ГЕРБ не са ли всички едно голямо семейство?!   Петък. Руснаците готвели закон за защита на военните си паметници в чужбина. А не им помниш армията с добро, а са обърнали дебелия край! То ние нито сме от паметливите, нито от закони ни пука, но да видим. Може пък грешно да сме ги разбрали и да имат предвид техниката, която още притежаваме на въоръжение. Пазим я като очите си бе, друзя, парада ни не го ли видяхте!? Като се заприказвахме за памет, субсидията помните ли? Еми отказаха се хората да я намаляват. Викат: ние така или иначе си работим с нашия бизнес, я и вие някой лев да дадете за просперитета на демокрацията. И Преслава пак напомни за себе си. Тоя път се жалва, че някой й е хакнал профила в инстаграм. Мила, те и фронтално са те хакнали малко, не само профила. Споко, сега с новите ъпдейти фейсът ще ти донесе повече фенове.   Събота. Лятото дойде. А с него и нуждата да снимаме краката си на фона на плаж, за предпочитане гръцки. Потокът автомобили към южната ни съседка само показва, че почивката също е зор за нашего брата. Все по-често ще ви се налага тия дни да лайквате ваканционни снимки и да залъгвате обектите им, че усилията са си стрували. И от пътя, и от диетите. Като замириса на море и на свалки, вие разбрахте ли, че Иран свали американски дрон? Вярно – малко грозничък, но със завладяваща форма. Според вас тоя флирт ще продължи ли още или това само им беше търкането на тия? Апропо, Орнела Мути била в София и това не е събитие за подценяване, ако се съди колко щастлива изглежда министър Ангелкова на общите снимки. Ако някои се сети да ги драсне на амбалажна хартия, ето ви нов български модернизъм. Всичките си го колекционираме, значи трябва да е истински...  ", "date": "2019.06.23", "title": "Тия партии да не са наши, че да ги издържаме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397087-%D0%B5%D0%B4%D0%BD%D0%B0-%D1%80%D0%BE%D0%B7%D0%BE%D0%B2%D0%B0-%D0%BF%D0%B0%D0%BD%D1%82%D0%B5%D1%80%D0%B0,-%D1%81%D0%B0%D0%BC%D0%BE-%D1%87%D0%B5-%D1%81%D0%B8%D0%BD%D0%B8%D1%87%D0%BA%D0%B0", "text": "  * * *   Спомняте ли си какво пита старицата от приказката \"Златното момиче\"? \"Момченце ли си, баби, или си момиченце\". После казва, че ако е момченце, хич и да не припарва до къщичката й.   Като се има предвид, че гората е била страшна, нощта - тъмна, а стомахът на детето - празен, аз не бих обвинила някое момченце, ако отговори: \"Още не съм се определило...\".   Може би понякога малко прекаляваме с коректността по отношение на сексуалната идентичност. Бих я нарекла \"агресивна коректност\" - силом даваме свобода някому и настояваме да си признае, че е различен. Пък той не е - ето ви добронамереност с упражнен натиск.     Чувам, че в чужбина детски градини не използвали \"момче\" или \"момиче\", а \"то\". Тук при нас, ако едно момиче е късо подстригано и играе футбол, веднага го пращаме в \"отбора\" на момчетата. Ако едно момче е с розова тениска и си подрежда несесера, бум-тряс - педе..ст. Чувала съм странни твърдения от деца, очевидно в някои думи те влагат и допълнителен смисъл. \"Госпожо, а в нашия клас има момичета педе..сти - мазнят се на учителите\" или \"Той стана гей - само седи вкъщи и подрежда стаята си.\"   Помните ли, или да сте чували, че едно време имаше неписано правило - момичетата в розово, момчетата - в небесносиньо.     Толкова беше задължително, че чак цветовете се наричаха така - \"бебешкорозово\" и \"бебешкосиньо\". Жълтото, резедавото и бежовото бяха тежки компромиси - посредством тях не можехме да афишираме пола на бебето. Та по това време една баба влязла в магазин за детски играчки и поискала да купи голяма плюшена Розова пантера. Тя доуточнила: \"Само, че синичка, защото е за момченце!\". Нормата си е норма, тя трябва да се спазва, независимо от обстоятелствата. Но нормата вече не е това, което беше... Една сутрин, поради старческо безсъние и нервна припряност, станах в нечовешки ранен час. В хола сварих един от внуците си, шестгодишен, да цъфти и грее, пременен в розова рокля с воали, натъкмен с корона и със \"златна\" вълшебна пръчица в ръка.   Д а кажа, че при гледката на момчешката фея в розов облак бабиното ми сърце плувна в сироп от щастие, значи да излъжа много.   Попитах го откъде има тази дреха и защо се е събудил толкова рано. Бил измолил дрехата от братовчедка си, а станал в ранен час, за да е красив на спокойствие - братята му не одобрявали неговия тоалет. Внезапно изпод тюла иззвъня телефон - естествено, розов, и от там лигав механичен глас повтори: \"Обади се на принцесата! Обади се на принцесата!\". Аз принцеси не познавам, та звъннах на майка му. Разбрахме се, че няма да поощряваме носенето на момичешко облекло, но няма и да забраняваме... изчакваме. Помолих детето да се преоблече с тениска и панталон, защото по-късно очаквахме три момиченца и аз не исках те да му се смеят. Съгласи се, направи го. Десет минути, след като дойдоха гостенките, милото ми момченце блестеше отново с роклята и беше обект на завист от страна на дамите. Да, зная, че и Хемингуей е носил роклички като малък...   Сега, когато е десетгодишен, му предложих розова хавлия за банята. Каза ми, че цветът е женски и си избра бялата. Някои „тревожни\" прояви са само временни, и освен това дори не са тревожни.   Мой ученик, когато стана студент, дойде на гости, за да ми каже, че не харесва момичета. Това аз го знаех отдавна, но изчаках той да е наясно със себе си. Изумителното беше, че преди признанието години наред леко заекваше. След това се оправи. Беше казал и на родителите си, но те явно не го разбраха и продължаваха да чакат момиче за любима. А това просто няма как да стане. В заключение - не се тревожете за ранната детска възраст. Ако ви е нужно, посъветвайте се с психолог. Запазете спокойствие! Но когато човек порасне и с ясно съзнание заяви: \"Аз съм гей!\", няма смисъл да се вайкаме и скубем косите си. Можете пак да се посъветвате с психолог. В някои случаи е добре да имаме силата да кажем: \"Носете си новите рокли, момчета\".", "date": "2019.06.23", "title": "\"Една розова пантера, само че синичка...\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397088-%D0%BC%D1%80%D0%B0%D0%BA%D0%BE%D0%B1%D0%B5%D1%81%D0%B8%D0%B5%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0", "text": "За пореден път България въври срещу пазарната логика и нормалното поведение на страните от Европа. Днес нашата страна, овладяна и контролирана от организираната престъпност, пак е единствената на стария континент със скок в борсовата цена на електроенергията спрямо предния ден, за разлика от всички останали държави.       Това си е чиста проба умишлено престъпление, с цел “обосноваване” на предстоящия скок на цените за битовите потребители, от 1-ви юли, но и не само. Любопитен факт! Когато някой види крива плочка на някой площад или тротоар веднага я снима и в социалните мрежи настава пожар. А когато му бъркат дълбоко в джоба през цената на тока даже не усеща.    ", "date": "2019.06.23", "title": "Мракобесието продължава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397089-%D1%81%D0%B8%D0%BD%D0%B4%D0%B8%D0%BA%D0%B0%D0%BB%D0%B8%D1%81%D1%82-n1-%D0%B2-%D0%B1%D0%BE%D1%80%D0%B4%D0%B0-%D0%BD%D0%B0-%D0%B0%D0%BB%D0%B1%D0%B5%D0%BD%D0%B0", "text": "Човек или е работодател, или е синдикалист. Но има и двойни агенти      Президентът на КНСБ Пламен Димитров стана независим член на Съвета на директорите на Албена АД след гласуване на общо събрание на акционерите. Постоянното му възнаграждение е три месечни брутни заплати. Аргументът за избирането му, че има богат опит в сферата на управлението на човешките ресурси. Според изпълнителния директор Красимир Станев, такава практика в Европа е позната и дава добри резултати. Пламен Димитров не присъства на събранието.     80 стотинки на акция ще е дивидентът, реши още събранието. Печалбата на дружеството за 2018 г. е 10,9 млн. лн, За 2018 г. Албена отчита 3% ръст в реализираните нощувки. В края на миналата година Албена беше обявена за Европейски курорт на спорта, благодарение на инвестициите от над 5 млн. лв. в спортна база, която позволява комплексът да е домакин на редица престижни международни форуми.     ", "date": "2019.06.23", "title": "Синдикалист N1 в борда на Албена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397090-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BE%D0%BF%D0%B8%D1%82%D0%B5%D0%BD-%D0%BF%D0%BE%D0%BF%D1%83%D0%BB%D0%B8%D1%81%D1%82-%D1%82%D0%BE%D0%B9-%D1%81%D0%B5-%D1%85%D1%80%D0%B0%D0%BD%D0%B8-%D0%BE%D1%82-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%BA%D1%8A%D0%BC-%D0%BF%D0%B0%D1%80%D1%82%D0%B8%D0%B8%D1%82%D0%B5", "text": "Според него тези дни се случва нещо странно, в което няма бюджетна логика – правителството, което се хвали с огромен бюджетен излишък, заема нови 400 млн.лв. за изтребители „Европа трябва да бъде съхранена, защото при всичките й кусури, тя гарантира стабилността на континента“. Това заяви евродепутатът от БСП Иво Христов в сутрешния блок на БНТ, съобщиха от пресцентъра на партията. Според него ЕС вече е толкова сложен организъм, че трябва да съвмести няколко алгоритъма, за да конституира своите органи. „Партиите трябва да се погодят, за да формират парламентарно мнозинство и да има Комисия. След това идват държавите, всяка от които претендира за определени ресори – едни са по-привлекателни, други – по-малко. Към това се наслагва и т.нар. джендър баланс – паритетът между жени и мъже в Комисията“, подчерта той. Като резултат от това той посочи абсурдни предложения, като това всяка страна да издигне по двама кандидати за еврокомисар – мъж и жена, за да може бъдещият председател на Комисията да подбере съответния брой мъже и жени. „Намирам това за абсурдно. Това механично изравняване на половете в едно управляващо тяло означава, че компетентността отстъпва на второ място“, каза още Христов. Той подчерта, че има кризи в отделни държави и назрели проблеми, които трябва да бъдат решени. „Всички народи очакват нещо, а виждат политически пазарлък“, коментира евродепутатът. „В ЕП приоритетно ще инициирам образуването на група измежду бившите журналисти сред депутатите – има много такива, която да наблюдава демократичните процеси и тези, свързани със свободата на словото на медиите в различните страни. Това е проблем за цяла Европа, а в България той вече е драматичен“, заяви Христов.  По повод намаляването на партийните субсидии, Иво Христов подчерта, че ГЕРБ не зависи от партийното финансиране. „Това е партия-държава и разполага с целия обществен ресурс, разпределя бюджетния излишък, който е в размер над 2 млрд. лв., не е опряла до тези пари. Всички останали партии, с изключение на ДПС, зависят от това финансиране и за ГЕРБ е логично да го отреже“, коментира евродепутатът. Той припомни най-лошата си прогноза от кампанията, която според него се сбъдва – да се окажат последните избори. „На есен може би никой няма да пита хората за кой ще гласуват, защото ГЕРБ ще купи изборите и то съвсем законно. Това бе демонстрирано и в тази кампания. Борисов направи турне за овации и раздаваше пари из страната“, каза още той. Според него тези дни се случва нещо странно, в което няма бюджетна логика – правителството, което се хвали с огромен бюджетен излишък, заема нови 400 млн.лв. за изтребители. „Ще задлъжнят държавата, за да запазят бюджетния излишък за купуване на избори. С решението за субсидиите ще пострадат всички партии. Това ще бъде фатален удар върху българската партийна система“, категоричен е Христов.  Във връзка със закупуването на самолети, евродепутатът посочи Полша като добър пример как се прави политика. „Тя купува F-35 – залага на бъдещето, а не като нас – на миналото, и договаря падането на визите. България няма да получи нищо, но ще плати повече от предвиденото, ще получи самолети с орязани бойни способности, тъй като, за да се вместят в тази рамка, ще трябва да се лишат от технологични екстри. Във всяко отношение сме на минус“, подчерта Иво Христов.     ", "date": "2019.06.23", "title": "Иво Христов: Борисов е опитен популист. Той се \"храни\" от омразата към партиите"}
{"url": "http://www.classa.bg/%D1%81%D0%B2%D1%8F%D1%82/item/397082-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%B7%D0%B0%D1%80%D0%B0%D0%B6%D0%B4%D0%B0%D1%89%D0%B0%D1%82%D0%B0-%D1%81%D0%B5-%D0%B2%D0%BE%D0%B9%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D1%83%D0%B4%D0%B0%D1%80%D0%B8-%D0%B8%D1%80%D0%B0%D0%BD", "text": "Американски представители заявиха, че киберсилите на армията на САЩ са предприели по-рано през седмицата ответна атака срещу ирански компютърни системи на фона на изострящото се напрежение между двете страни. Това съобщават световните осведомителни агенции. Трима неназовани американски представители, че операцията била предприета в четвъртък вечерта и при нея били извадени от строя ирански компютърни системи, контролиращи иранските ракетни установки. Пръв за киберудара съобщи сайтът „Яху нюз\". Двама от източниците заявиха, че президентът Доналд Тръмп разрешил киберудара точно когато отменил конвенционалния военен отговор на свалянето от Иран на американския разузнавателен безпилотен летателен апарат. Те допълниха, че подготовката на киберотговора започнала седмици преди атаката. Подготовката била извършена в рамките на изработването на план за извънредни ситуации. За кибератаката съобщи и вестник „Вашингтон пост\". Изданието се позовава на свои източници в разузнаването на САЩ. Вестникът посочва, че Пентагонът предложил на президента операцията да бъде извършена след приписаното от Вашингтон на Иран нападение срещу два нефтени танкера в Оманския залив. Компании от сферата на киберсигурността съобщиха, че Иран е засилил кибератаките си срещу американското правителство и критична инфраструктура на фона на напрежението. Компаниите „Крауд страйк\" и „Файър ай\", които редовно следят подобна активност, посочиха, че през последните седмици, хакери, за които се предполага, че работят за иранското правителство са атакували американски правителствени служби, както и някои сектори от икономиката на САЩ, включително петролния и газовия. Не е ясно дали хакерите са успели да получат достъп до атакуваните от тях системи.", "date": "2019.06.23", "title": "На фона на зараждащата се война: Армията на САЩ удари Иран!"}
{"url": "http://www.classa.bg/%D1%81%D0%B2%D1%8F%D1%82/item/397083-%D1%81%D1%83%D1%80%D0%BE%D0%B2%D0%B0%D1%82%D0%B0-%D0%B2%D0%BE%D0%B4%D0%B0-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BF%D1%80%D0%B8%D1%83%D0%BC%D0%B8%D1%86%D0%B0-%D0%BD%D0%B0-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0-%D0%B8%D0%BB%D0%B8-%D1%80%D0%B8%D1%81%D0%BA-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE", "text": "В началото на миналата година една тема премина през репортоара на водещите в късните американски комедийни програми. Темата беше пиенето на т.нар. \"сурова вода\". Един от хората, които се пошегуваха  с нея, беше Стивън Колбер, който разясни на аудиторията си, че става дума за нова (тогава) мода сред стартъп екипите в Силициевата долина. Идеята им - да пият вода, която е нефилтрирана, необработвана и не е стерилизирана. По думите на Колбер пиенето на такава звучи и не-нормално. Шегите продължават и в печатните издания в САЩ като New York Times, например, посочва, че компании като Live Water продават бутилки с необработена изворна вода на цени от рода на 36,99 долара. Не всички обаче се смеят – някои си водят бележки. Разпространението на бутилирана вода за пиене обикновено е сериозно регулиран бизнес, а пазарът за продажба на необработена такава все още е малък. Сайтът FindASpring обаче показва, че пиенето на  \" сурова вода \"  през последните две години се е превърнало в глобално движение на хора, които сами търсят своите диви водоизточници. Запалени потребители дори подготвят списъци и карти с хиляди естествени извори и кладенци по света, от които други хора да пият. И макар в сайта да има призив хората да тестват всяка изворна вода преди да я консумират, в обяснителното видео с името Why Spring Water (\"Защо изворна вода\") от основателя на сайта Даниел Виталис се правят смели изказвания. От рода на това, че \"сме биологично адаптирани към [сурова вода] като животни\". Човек обаче не трябва да се рови много, за да забележи проблемите. Под видеото на Виталис има коментар на потребител, който обяснява, че някои извори могат да бъдат \"заразени с ешерихия коли, например\". Човекът дава пример с това как са той и двама негови близки са се разболели сериозно след пиене от кладенец в Охайо. Вал Къртис е професор по хигиена в Лондонското училище по хигиена и тропическа медицина. Тя има сериозни опасения що се отнася до движението за пиене на \"сурова вода\" – за нея това е \"стъпка назад\". \"Направили сме толкова много като общество, за да решим проблема със замърсяването на водата за пиене чрез пречистването й и доставянето й в добро състояние. Дори сме я подобрили чрез използване на хлор и флуор в нея, за да унищожим всички бактерии … това са аргументи, по които има консенсус от години\", обяснява Къртис.     Даниел Виталис от FindASpring очевидно практикува това, което проповядва. Неговият Instagram акаунт има над 29 000 последователи и е пълен със снимки от лов и събиране на храна от природата. Онлайн шоуто му WildFed възхвалява \"надигащата се модерна култура на препитание\" и събирането на храна от околната среда. Според неговата гледна точка натуралното винаги е най-добро и връщането към корените ни е желаната цел. Проф. Къртис посочва, че макар някои изследвания да подкрепят т.нар. \"палео диета\", трябва да бъде поставена граница по въпроса за чистата вода. По думите й предците ни също така са умирали масово от \"коремен тиф, холера, лямблиоза\" и други заболявания, а продължителността на живот при предшествениците ни по време на палеолита е била малка. Що се отнася до твърденията, че  \" суровата вода \"  съдържа много от добрите бактерии, които са нужни за коремното ни здраве, Къртис казва, че макар че може и да е така, тя съдържа и лошите бактерии. Видеото на Виталис твърди, че \"чешмяната вода е заразена с антибиотични субстанции\", както и \"хлор и флуор\", които според основателя на FindASpring са \"невротоксични\". Твърдение, което Къртис също отрича. По думите на професора се знае, че двете вещества не причиняват никаква вреда на хората в количествата, които се съдържат във водата. Същото важи и за възможното присъствие на остатъци от антибиотици. Тя посочва, че хората така и не разбират, че ако нещо е налично в много, много малки количества, \"то не е опасно\". Гейлън Дзинк напуска работата си в технологична компания в Силициевата долина през 2018 г. в търсене на самодостатъчност и \"оптимизация на храненето\" на отдалечен остров в южните части на щата Аляска. Въпреки че е наясно с притесненията, които и Къртис посочва, той почти не пие вода от друго място, освен от местен извор. Казва, че е обичайно за това място и самият той вярва, че помага за здравето. По думите му в \"суровата вода\" има пробиотици, а освен това пиенето на такава в продължение на няколко дни според него води до \"забележимо по-гладка кожа\". За едно нещо обаче Дзинк и Къртис са на единодушни. Това е, че девствените провинциални райони с малобройно човешко население са най-вероятните места, където могат да бъдат открити безопасни диви източници на вода.  Дзинк обяснява, че е трябвало да дойде до \"ненормално отдалечен остров\", за да открие това, което се усеща като \"чисти вода и въздух\". На острова с име Принцът на Уелс живеят едва 3000 души, който са разпръснати на територия от 5776 кв.км. Земеделието е оскъдно, какво остава за наличието на някаква индустрия. Дзинк е съгласен, че ако си близо до \"нещо цивилизовано\", шансовете подпочвените води да са заразени е голям. Според него търсенето на извори, препоръчани онлайн, не е най-правилният избор. Той е на мнение, че първоначално решението може да изглежда добро, но впоследствие да се окаже, че човек \"бавно се трови с хербициди\".   Във FindASpring има опция да се търсят извори по държава. За Англия резултатите са 56. За България – 3. Единственият начин да се тества качеството на водата, посочва Къртис, е проби да бъдат изпратени за микробиологичен анализ, което струва пари. Освен това, за да е сигурен човек в резултатите, трябва да вземе проби през различните сезони. Скорошни изследвания показват, че 90% от брандовете за бутилирана вода и 83% от чешмяната вода в 12 държави (България не участва в изследването) съдържат микроскопични следи от пластмаси. Най-голямо е замърсяването в чешмите в САЩ. Така че макар пиенето на \"сурова вода\" да изглежда екстремно, не е ли то естествен отговор на притесненията за качеството на водата, която пием? \"Тревожа се, че заради това, ентусиастите на тема \"сурова вода\" може би подценяват опасността от необработената вода\", казва Гейл Тейцъл, редактор в изданието Trends in Microbiology. По думите й със сигурност е нужно допълнително проучване на замърсяването на водата, която пием, но същевременно се \"знае, че зони, където липсва обработена вода за пиене, страдат от по-висока детска смъртност, в голяма степен заради пренасяни чрез водата болести\". В крайна сметка, ако хората искат да пият непречистена вода, това не е ли техен избор в едно свободно общество? Проф. Къртис прави паралел с антиваксърското движение. По думите й една от причините човек да не е болен твърде често е фактът, че не пие мръсна вода. Но ако го направи и се разболее, той се превръща в риск за колегите и близките си. Чрез обикновени неща като обществена тоалетна или храната в офисната кухня могат да се разпространят бактерии като ешерихия коли, които пиещият \"сурова вода\" е приел. Т.е. пиенето на такава вода означава да се поеме отговорност не само за личното здраве, но и за околните. Някои хора, като Дзинк, са базирали избора си на познанията на местните. В неговия случай – в Аляска. В други – в Исландия, където 98% от водата не е обработвана химически и е от ледници. Но тези места са изключения. За живеещите в градска среда пречистената вода остава по-здравословният и безопасен вариант.", "date": "2019.06.23", "title": "\"Суровата вода\" - поредната приумица на Силициевата долина или риск за здравето"}
{"url": "http://www.classa.bg/%D1%81%D0%B2%D1%8F%D1%82/item/397084-the-observer-%D1%83%D0%BB%D0%B8%D1%87%D0%B8-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B8-%D1%81%D1%8A%D1%81-%D1%81%D1%82%D0%B8%D0%B2-%D0%B1%D0%B0%D0%BD%D1%8A%D0%BD", "text": "Видео, разпространено от изданието \"The Observer\", уличава бившия външен министър на Британия Борис Джонсън във връзки със Стив Банън. Джонсън, който за момента е смятан за фаворит за премиерския пост, винаги е отричал да поддържа каквито и да било контакти с Банън и определяше тези слухове като \"илюзии на левите\". Във видеото се вижда как Стив Банън казва \"Да видим дали ще успеем да свалим британското правителство\", след което признава, че през целия уикенд е говорил с Джонсън. Двамата са обсъждали ключова реч на Джонсън, малко преди да подаде оставка от поста си на министър на външните работи. Дискусиите им са били проведени както в телефонни разговори, така и чрез текстови съобщения. Банън допълва, че се е запознал с Джонсън още преди години и са се сближили около кампанията за Брекзит. Освен това споделя, че се възхищава на бившия външен министър и го сравнява до някаква степен с Чърчил. Той казва още, че е поддържал връзка и с Найджъл Фараж, който също е един от най-силните привърженици на Брекзит. Банън беше разследван около съмненията за руска намеса в американските президентски избори от 2016 г. През 2017 г. беше уволнен от администрацията на Доналд Тръмп. Клипът е част от снимките на документален филм за Банън и отново повдига въпроса за намесата на американски националисти около референдума за Брекзит. Борис Джонсън от своя страна в момента се смята за основен претендент за премиерския пост, който Тереза Мей ще освободи.", "date": "2019.06.23", "title": "\"The Observer\" уличи Борис Джонсън във връзки със Стив Банън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397085-%D0%BC%D0%B5%D1%86%D0%B5%D0%BD%D0%B0%D1%82%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D1%80%D0%B8%D0%BD%D0%B0-%D0%B8-%D0%B7%D0%B0%D0%BB%D0%B8%D0%BD%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2", "text": "        Законът за меценатството на практика не работи и постъпващите средства от дарители и меценати в подкрепа на българската култура и българските творци вече са станали съвсем символични, става ясно от изпратения официален доклад на министър Боил Банов до главния секретар на Министерски съвет Веселин Даков с изх. № 03-00-83 от 13 март 2019 г. Въпросният доклад на Боил Банов е отчет на дейността на Министерство на културата през 2018 г. по изпълнение разпоредбите на чл. 6, ал. 1 и 2 от Закона за меценатството и е качен на сайта на културното ведомство.     „Общата сума на безвъзмездно дарените средства за 2018 година възлиза на   /тринадесет хиляди триста и осемдесет лева/. Тенденцията на дарителство главно от физически лица продължава. През 2018 г. в регистъра на меценатите по реда на Закона за меценатството са вписани 3 физически лица. През 2018 г. в Министерство на културата не са постъпвали заявления за вписване в регистъра на организациите, подкрепящи културата\", пише в доклада си до правителството министър Боил Банов.  Тоталният срив в размера на даряваните средства от меценатите у нас се вижда ясно, като прочетем предишния годишен отчетен доклад на министър Боил Банов до главния секратар на Министерски съвет Веселин Даков с изх. № 03-00-76 от 12 март 2018 г., в който се казва, че „общата сума на безвъзмездно дарените средства за цялата 2017 година възлиза на  29 700 лева  /двадесет и девет хиляди и седемстотин лева/\", посочват от сдружение „Кинопамет\".      Тенденцията за трайното и драстично намаляване на дарените средства по линия на Закона за меценатството е повече от плашеща, като тя е в сила именно откакто в Министерство на културата е екипът на министър Боил Банов, изтъкват от гражданското сдружение. За сравнение, ако хвърлим едно око и на годишния доклад на служебния министър на културата Рашко Младенов до главния секретар на Министерски съвет Веселин Даков с изх. № 03-00-73 от 10 март 2017 г. по изпълнение разпоредбите на чл. 6, ал. 1 и 2 от Закона за меценатството, ще видим, че общата сума на безвъзмездно дарените средства за цялата 2016 година възлиза на   /шестдесет хиляди двеста петдесет и девет лева/, а през същата тази тодина в регистъра на меценатите са били вписани 4 физически и две юридически лица.       Казано с други думи, през последните три години имаме реално намаляване с повече от 4 /!/ пъти на безвъзмездно дарените средства от български меценати в подкрепа на родната ни култура, което е пълен срив, констатират с тревога от сдружение „Кинопамет\". Към днешна дата напълно запуснат и неподдържан е и официалният Регистър на меценатите към Министерството на културата – на сайта на ведомството в този така важен регистър фигурират например имена на хора, които, уви, отдавна не са вече между живите, отбелязват от гражданското сдружение.     Най-скандалното в случая е, че за изминалите над две години от мандата си министър Боил Банов и екипът му така и не предложиха да бъде изработен и приет нов, смислен и работещ Закон за меценатството, който да смени действащия днес крайно несполучлив и нефункциониращ законов текст, подчертават от сдружение „Кинопамет. Този нов закон трябва да формулира ясно разписани правила за благодетелите на културата у нас, а ролята му е от изключително значение – финансирането от държавния бюджет е крайно недостатъчно и по тази причина е необходимо да имаме и дарители, меценати, които да подкрепят българските творци, българското изкуство. Разбира се, бъдещите промени в Закона за меценатството трябва да предвидят и облекчения за насърчаване на меценатите, така че да имаме много повече благодетели, подпомагащи със сериозни средства родната ни култура. Най-важното е той да стане работещ закон, който наистина ще стимулира физическите и юридическите лица да подкрепят развитието на българската култура с дарителски жестове, заявяват от гражданското сдружение.", "date": "2019.06.23", "title": "Меценатството в България се срина и залиня по време на мандата на министър Боил Банов"}
{"url": "http://www.classa.bg/%D1%81%D0%B2%D1%8F%D1%82/item/397081-%D1%82%D1%80%D1%8A%D0%BC%D0%BF-%D1%81%D0%BF%D0%BE%D0%B4%D0%B5%D0%BB%D0%B8-%D0%B2-twitter-%D0%B2%D0%B8%D0%B4%D0%B5%D0%BE,-%D1%87%D0%B5-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-4ever", "text": "Американският президент Доналд Тръмп сподели в петък видеоклип, в който се казва, че той ще бъде обитател на Белия дом \"завинаги\". Анимацията, с продължителност 30 секунди, се основава на корицата на списание Time от октомври 2018 г., озаглавена \"Как тръмпизмът ще продължи по-дълго от Тръмп\". В него се разглеждат няколко кампании на Тръмп за президентството, за които се предполага, че са през 2024, 2028 и няколко периода повече. Версията, публикувана в Twitter от президента, се фокусира върху плаката, който казва \"Тръмп 2046\" и включва негова снимка. Изведнъж датата започва да напредва все по-бързо и по-бързо до 90000 година и завършва с фразата \"4EVER [завинаги]\". Видеото веднага предизвика негативни реакции от различни хора, които подчертаха, че това е послание, което се противопоставя на законите на страната. \"Забавно, американският президент току-що е публикувал видеоклип, според който очаква да остане в офиса за цяла вечност, оспорвайки както човешката смъртност, така и 22-та поправка на Конституцията на САЩ\", пише един потребител. Според Fox News тази идея е дело на популярен интернет потребител, който под името \"Carpe Donktum\", специализира в създаването на цифрово съдържание, за да подкрепи президента на САЩ. През май създателят на тези постове сподели видеомонтаж, показващ, как президентът удря и стреля по журналист от CNN.", "date": "2019.06.23", "title": "Тръмп сподели в Twitter видео, че ще бъде президент \"4EVER\""}
{"url": "http://www.classa.bg/%D1%81%D0%B2%D1%8F%D1%82/item/397077-%D1%81%D0%BF%D0%B5%D1%87%D0%B5%D0%BB%D0%B8-38,8-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B8-%D1%89%D0%B5-%D0%B4%D0%B0%D0%B4%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D0%B6%D0%B5%D0%BD%D0%B0-%D1%81%D0%BB%D0%B5%D0%B4-%D1%80%D0%B0%D0%B7%D0%B2%D0%BE%D0%B4%D0%B0", "text": "Апелативният съд в Мичиган постанови, че жителят на град Понтиак, Рич Зеласко, трябва да даде на бившата си съпруга $ 15 милиона, спечелени години, след като са се разделили, съобщи Fox News. През 2013 г. Зеласко закупил печеливш билет от лотарията Mega Millions, която най-накрая му връчи малко под 39 милиона долара, след данъци и удръжки. По това време късметлията живеел отделно от съпругата си Мери Бет Зеласко, която напуснал през 2011 г., след като били женени 7 години и имали 3 деца. Разводът най-накрая се материализирал през 2018 година. По време на процеса адвокатът на мъжа настоявал, че „Рич е имал късмет, но това бе неговият късмет, а не на Мария\". Въпреки това, въпреки протестите съдът постанови, че щастливият билет е бил собственост на семейството, съществувало само „де юре\" по това време. \"Загубите по време на брака са били понесени заедно, така че печалбите също трябва да се споделят заедно\", постанови съдът, като предположи, че Зеласко е купил и други лотарийни билети, преди да спечели. Първоначалната сума на наградата бе 80 милиона долара. Лотарията Mega Millions предлага два начина за получаване на парите: според нейните правила, тя може да бъде разделена на 30 годишни плащания с увеличение от 5% всяка година. Въпреки това, повечето победители избират да я получат незабавно. В този случай сумата е значително по-ниска, което обяснява защо сумата, взета предвид в жалбата, е била близо 39 милиона.", "date": "2019.06.23", "title": "Спечели 38,8 милиона долара от лотарията и ще даде половината на бившата си жена след развода"}
{"url": "http://www.classa.bg/%D1%81%D0%B2%D1%8F%D1%82/item/397078-%D1%81%D0%B0%D1%89-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B8%D0%BD%D0%B4%D0%B8%D1%8F-%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-s-400-%D0%BF%D1%80%D0%B5%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D0%BC%D0%BF%D0%B5%D0%BE", "text": "В пауза в опитите си да разубедят Турция да закупи руски противо-ракетни системи S-400 Triumf, САЩ пренасочиха усилията си да призоват Индия също да не придобива тези отбранителни системи. По-конкретно Вашингтон напомни на Делхи, че игнорирането на това предложение ще доведе до възможни действия в рамките на Закона за противодействие на противниците чрез санкции (CAATSA). \"По отношение на S-400, ние призоваваме всички наши съюзници и партньори, включително Индия, да се откажат от сделките с Русия, които им носят риска да предизвикат санкции по CAATSA\", заяви говорител на Държавния департамент на САЩ. Дипломатът каза, че Вашингтон е предприел \"големи стъпки за подобряване на военната оперативна съвместимост с Делхи, включително безпрецедентни предложения за американски оръжия, които никоя друга страна, която не е член на Съюза, не може да получи \". \"Така че аз вярвам, че това е моментът, в който ще насърчим Индия да търси алтернативи\", каза говорителят в навечерието на посещението, което следващия вторник ще направи държавният секретар Майк Помпео в азиатската страна. Индия и Русия подписаха споразумение за покупко-продажба S-400 през октомври миналата година. В очакване на това споразумение, тогавашният министър на отбраната на Индия Нирмала Ситараман заяви \"CAATSA е закон на Съединените щати, а не на ООН\".", "date": "2019.06.23", "title": "САЩ настояват Индия да отмени закупуването на S-400 преди посещението на Помпео"}
{"url": "http://www.classa.bg/%D1%81%D0%B2%D1%8F%D1%82/item/397079-%D1%81%D0%B8-%D0%B8-%D0%BA%D0%B8%D0%BC-%D1%89%D0%B5-%D1%80%D0%B0%D0%B7%D0%B2%D0%B8%D0%B2%D0%B0%D1%82-%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F", "text": "Китайският президент Си Цзинпин, след двудневно посещение в Пхенян каза, че приятелството между неговата страна и Северна Корея е инициирало нова историческа глава, съобщава Синхуа, цитирайки Сонг Тао, ръководител на международния отдел на Централния комитет на Комунистическата партия на Китай. Китай. \" Китайският лидер и севернокорейският лидер Ким Чен Юн постигнаха консенсус по важни въпроси и се ангажираха да развиват приятелски отношения независимо от международната ситуация\", според Севернокорейската държавна агенция KCNA. След срещата на върха двете страни се договориха да осъществят обмен и сътрудничество в сектори като селското стопанство, туризма, образованието, здравеопазването, спорта, медиите, младежта, както и на местно ниво, за да подобрят благосъстоянието на двата народа, информира Синхуа. Си каза, че китайското правителство ще подкрепи Пхенян в търсенето на политическа стабилност и мир на Корейския полуостров. От своя страна, Ким благодари на китайския лидер за помощта, която оказва и демонстрира на света с посещението си \"неизменността и непобедимостта на приятелството между Северна Корея и Китай\", съобщава KCNA.", "date": "2019.06.23", "title": "Си и Ким ще развиват приятелски отношения \"независимо от международната ситуация\""}
{"url": "http://www.classa.bg/%D1%81%D0%B2%D1%8F%D1%82/item/397080-%D0%BD%D0%BE%D0%B2%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2-%D1%87%D0%B5%D1%80%D0%BD%D0%B8%D1%8F-%D1%81%D0%B8-%D1%81%D0%BF%D0%B8%D1%81%D1%8A%D0%BA-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%82%D1%80%D1%8A%D0%BC%D0%BF", "text": "Само няколко дни преди планираната среща между американския президент Доналд Тръмп и китайския му колега Си Дзинпин, Вашингтон добави още пет китайски технологични организации към своя черен списък. В изявление в петък Министерството на търговията на САЩ каза, че новите включени в списъка, четири компании и изследователски институт, са част от усилията на Китай да разработи суперкомпютри. САЩ предполагат, че те повдигат въпроси, свързани с националната сигурност, защото компютрите са били разработени за военна употреба или в сътрудничество с китайската армия, съобщава Bloomberg. Сред компаниите, добавени към черния списък са Higon, Sugon (която се идентифицира като мажоритарен собственик на Higon), Chengdu Haiguang Integrated Circuit и Chengdu Haiguang Microelectronics Technology. Забраната засяга и компанията THATIC. Компанията AMD, базирана в САЩ, използва THATIC, за да лицензира своята микропроцесорна технология за китайски компании, включително Higon. Потънал в ожесточена конфронтация с китайския технологичен гигант Huawei, Вашингтон продължава да ограничава достъпа на азиатската страна до американските технологии и може да предизвика още напрежение, няколко дни преди планираната за следващата седмица среща между Тръмп и си Дзинпин в Япония. САЩ обвиняват Хуауей, че използва своите устройства, за да шпионира в полза на Пекин, нещо, което компанията отрича. През май миналата година американското министерство на търговията включи китайския гигант и 70 свързани дружества в черен списък, който не позволява на компанията да купува части и компоненти от компании в Северна Америка без одобрението на Вашингтон.", "date": "2019.06.23", "title": "Нови китайски технологични компании в черния си списък в навечерието на срещата Си-Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397072-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B5-%D0%BA%D0%BB%D1%8E%D1%87%D0%BE%D0%B2%D0%B0-%D1%84%D0%B8%D0%B3%D1%83%D1%80%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B1%D1%8A%D0%B4%D0%B5%D1%89%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Аз приветствам усилията на президента, защото те създават усещането за публичност и осветляване на този избор, категоричен е той \r\n Историята сочи, че досега главният прокурор не е бил от средите на прокуратурата. Всички главни прокурори са били съдии и преподаватели по право. Това каза в предаването \"Офанзива\" с Любо Огнянов по Канал 3 бившият министър на правосъдието Антон Станков, по повод избора на нов главен прокурор.  \r\n     \"Според мен е по-добре да има колективна кандидатура за нов главен прокурор. Президентът има решаваща роля при избора на нов главен прокурор. Аз приветствам усилията на президента, защото те създават усещането за публичност и осветляване на този избор. Изборът на нов главен прокурор е политически. Следващият главен прокурор е ключова политическа фигура за политическото бъдеще на България - дали ще бъдем в Шенген или не. Прокуратурата е основното оръжие за борба с корупцията. Съвсем наскоро Холандия ни заяви, че няма да влезем в Шенген, докато не се справим с корупцията. Главният прокурор ще има основна роля в тази борба. Няма как да се избегне политиката в съдебната система\", категоричен е Станков.  \"Аз избягвам да давам оценки, но според мен Сотир Цацаров имаше успешен мандат. Сега направи много силен финал. Говоря за операциите и опитите му да реформира прокуратурата. Досега правосъден министър не е правил предложение за главен прокурор. Приветствам думите на Данаил Кирилов. Приветствам и неговото решение за оставка, ако мониторингът не падне. Това са мъжки думи. Надявам се той да не подава оставка и мониторингът да падне\", обяви Антон Станков. \r\n    ", "date": "2019.06.23", "title": "Следващият главен прокурор е ключова фигура за политическото бъдеще на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397073-%D0%BA%D1%83%D0%BF%D1%83%D0%B2%D0%B0%D1%87%D1%8A%D1%82-%D0%BD%D0%B0-%D1%87%D0%B5%D0%B7-%E2%80%93-%D0%BE%D1%82%D1%85%D0%B2%D1%8A%D1%80%D0%BB%D0%B5%D0%BD-%D0%BE%D1%82-%D0%B3%D1%8A%D1%80%D1%86%D0%B8%D1%8F-%D0%B7%D0%B0-%D0%BB%D0%B8%D0%BF%D1%81%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8,-%D0%B3%D0%BB%D0%BE%D0%B1%D0%B5%D0%BD-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B7%D0%B0-%D0%BA%D0%B0%D1%80%D1%82%D0%B5%D0%BB", "text": "С какви средства точно \"Еврохолд“ ще придобие ЧЕЗ е и най-голямата въпросителна в тази сделка     \"Еврохолд\", новият купувач на ЧЕЗ България, е с още по-скандално досие от предишния кандидат за енергоразпределителното дружество, доставящо тока на една трета от страната – \"Инерком“ на Гинка Върбакова.  Проверка в регистрите показва, че дъщерно дружество на \"Еврохолд“ е било отхвърлено от Гърция като инвеститор заради липса на капитали. В друга наша съседна държава пък – Румъния, отново фирма от структурата на \"Еврохолд“ е била глобена за картелно споразумение на застрахователния пазар. Отделно се оказала с огромна капиталова дупка и се е наложило да премине оздравителна програма.  Че \"Еврохолд“ е на път да придобие ЧЕЗ бе обявено от самия холдинг в четвъртък, вероятно не случайно – след края на работния ден. Тогава от дружеството обявиха, че са сключили договор за закупуване на българските активи на чешката компания срещу впечатляващата сума от 335 млн. евро.  Самите пари обаче щели да дойдат не само от собствени средства, но от външно финансиране, като за целта били в преговори с кредитни институции. С какви средства точно \"Еврохолд“ ще придобие ЧЕЗ е и най-голямата въпросителна в тази сделка. Именно затова малко след анонса, че двете компании са в преговори за сключването на договор, Комисията за финансов надзор стартира проверка, която обаче и към настоящия момент не е приключила.  Самата сделка още не е финализирана, защото трябва да се произнесат регулаторите – освен КФН, Комисията за защита на конкуренцията и КЕВР. Именно при регулаторната проверка беше спряна опитът за покупка на ЧЕЗ от предния т.нар. \"инвеститор“ - \"Инерком“ със собственик Гинка Върбакова.  Справката в досегашната инвестиционна дейност на холдинга обаче показва, че финансовото състояние на „Еврохолд“ и негови дъщерни дружества е събудило сериозни съмнения в съседните ни държава. Така например  гръцката централна банка три пъти е отказала на застрахователна компания от групата да купи гръцката \"Креди Агрикол\", действаща в областта на животозастраховането. Последният отказ е от 21 януари тази година. Гръцката банка безапелационно порязва дружеството на \"Еврохолд“, като се мотивира с изключително тежки аргументи и изразява съмнение относно финансовата стабилност на кандидат-купувача.  Като проблем финансовият регулатор в Атина посочва това, че членовете в групата на \"Еврохолд“ до голяма степен разчитат на външни заеми и на прехвърляне на акции помежду си, а не на собствен капитал. Посочва се, че тази стратегия довела до големи щети в Румъния, където кандидат-купувачът притежава застрахователна компания.  Като се имат предвид тези проблеми в Румъния се стига до извода, че кандидат-купувачът не отговаря на принципите, съществуващи в Европейския съюз, по отношение на застрахователните пазари, категорични са от гръцката банка. Ако се даде възможност на дружеството на \"Еврохолд“ да влезе в Гърция, това ще доведе до необмислено нарушаване на балансите и европейските принципи на застрахователните пазари.  Тази политика на вземане на външни кредити може да предизвика сериозна заплаха за кандидат-купувача и да го направи неплатежоспособен, пише в решението си гръцката банка. Оттам посочват още, че дружеството на \"Еврохолд“ не разполага с достатъчно ноу-хау и опит в областта на животозастраховането – в тази област, в която искат да навлязат в Гърция. Накрая заключението на гръцката банка гласи: кандидат-купувачът е в незадоволителна позиция по отношение осигуряването на достатъчно капитал.  Още по-драстично е положението в Румъния, въз основа на което гръцкият регулатор отказва сделката в южната ни съседка.  Двегодишно възстановяване е претърпяло румънското дружество  за застраховане на \"Еврохолд“. През 2015 г. Комисията за финансов надзор в северната ни съседка решава да наложи едногодишен план за оздравяване на закъсалата компания заради огромна ликвидна дупка, но той продължава два пъти по-дълго – до 2017 г. Причините за намесата на регулатора в съседката ни е, че са констатирани \"несъответствия по отношение на платежоспособността и капиталовите изисквания“.  Открити са \"дупки“ в акционерния капитал на дружеството. Бордът на директорите е бил задължен да изготви план с точни разчети как ще увеличат капитала и график за уреждане на дълговете. След стриктен контрол и увеличение на капитала в размер на 125 млн. лева все пак застрахователното дружество си стъпва на краката. Но преминава през подобрения на вътрешните политики и процедури, както и смяна на одитора си.  Драмите за дъщерното дружество в Румъния обаче не приключват дотук. Тамошният регулатор за конкуренция на пазара открива смущаваща договорка на застрахователния пазар. През декември миналата година дружеството на \"Еврохолд“ заедно с още осем компании бяха глобени с колосалната сума от 50 млн. евро. Причината е картелно споразумение за цената на задължителната застраховка \"Гражданска отговорност“.  След разследването регулаторът е установил, че дружествата са участвали в \"чувствителен обмен на информация относно увеличаване на премиите“ по застраховката. Така са ограничили конкуренцията на пазара на застраховки между октомври 2012 г. и ноември 2016 г., тъй като застрахователните компании не са установили премиите си самостоятелно. Дъщерното дружество на \"Еврохолд“ е глобено с 6,35 млн. румънски леи (2,6 млн. лева), по-малко от другите застрахователни компании, защото е предоставило серия от документи и информация на разследващите картела.  Случилото се и в Румъния, и в Гърция буди основателни съмнения  доколко изобщо \"Еврохолд“ би бил стабилен инвеститор на пазар, от който зависи електричеството на цяла Западна България. Още повече, че групата няма какъвто и да било опит в енергийния сектор, което се признава и от мениджмънта й. Още по-притеснително е, че и у нас опити на \"Еврохолд“ за нови придобивки вече са били отхвърляни.  В периода 2015-2016 г. дъщерната компания на \"Еврохолд“, занимаваща се със застраховането, е порязана от тогавашния ръководител на управление \"Застрахователен надзор“ в Комисията за финансов надзор по искане да придобият \"ХДИ Застраховане“. Изтъкнатата причина е, че кандидатът не разполага с достатъчно капитал за това. Един от мотивите са влошените финансови показатели, като се изтъква примерът със зейналата капиталова дупка на дъщерното дружество в Румъния, излязла наяве след стрес-тестовете, проведени в северната ни съседка.  В крайна сметка обаче дружеството успява да приключи сделката след юридически врътки. Решението на ръководителя на застрахователния надзор първоначално е публикувано на сайта на КФН, каквато е обичайната практика. С вътрешно разпореждане на комисията, обаче, това решение набързо е свалено. Формалният претекст бил, че в решението се цитирало становище от ДАНС.  Дружеството на \"Еврохолд“ освен това атакува отказа на ръководителя на застрахователния надзор пред самата КФН. Комисията от своя страна обезсилва решението на собствения си член с мотива, че срокът за издаването на това решение бил изтекъл с един ден. Така отказът, който дружеството на \"Еврохолд“ получава за сделката за ХДИ, се обезсилва.  ДПС: Продажбата се осъществява в тежка корупционна тишина  \"Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин“. Това заяви зам.-председателят на ПГ на ДПС Йордан Цонев в коментар за купувача на ЧЕЗ.  \"Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията. Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност.  Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите“, настоя още той, като посочи, че „тази сделка много съмнително се лансира и от медиите от кръга \"Капитал“, като ни я представят като вече свършен факт“.  Председателят на енергийната комисия в парламента Валентин Николов пък заяви, че все още не е запознат с резултати от започнатата преди два месеца проверка на Комисията за финансов надзор. Той посочи, че след подписване на договора между ЧЕЗ и \"Еврохолд“ ще изиска от финансовия регулатор резултата от проверката.  Специален агент на ДС е миноритарен акционер Основен собственик на \"Еврохолд“ е \"Старком“ на шефа на надзора Асен Христов с близо 65%. Малък дял има и регистрирано в Кипър дружество. Интерес обаче буди присъствието като миноритарен акционер на скандалния герой от прехода и агент от ДС Атанас Тилев.  Неговата компания \"Дар финанс“ влиза в \"Еврохолд“ през 2015 г. В това дружество участие имат компании от Лихтенщайн и Атанас Тилев. Това сочат данни от Търговския регистър, пише \"Пик“. Тилев е банкерът на фалиралите през втората половина на 90-те години на ХХ век Българската земеделска банка и Добруджанска банка.  Обявен е за кредитен милионер и агент на Държавна сигурност. И то не какъв да е агент, а \"специален на Първо главно управление на ДС” и сътрудник, нелегал на Разузнавателното управление на Генералния щаб на БНА (Българска народна армия).  Тилев, финландски гражданин, е приятел и съученик на бившия шеф на разузнаването Бриго Аспарухов, член на Националния съвет на БСП. Твърди се, че досието на Тилев с псевдоним \"Румянцев“ от ДС е било унищожено от Бриго Аспарухов.  Руска връзка  Чешкото издание \"Лидове новини“ първо съобщи още в края на март, че \"Еврохолд“ е третият кандидат за активите на ЧЕЗ у нас след отпадането на \"Инерком“ на Гинка Върбакова и \"Индиън Пауър“. Тогава изданието посочи, че търговското финансиране на сделката можело да бъде предоставено от руска банка.  Финансирането на сделката засега е обвито в мъгла. В четвъртък от \"Еврохолд“ обявиха, че са се споразумели с ЧЕЗ, но не дадоха почти никакви подробности откъде ще дойдат парите за покупката. Единствено бе посочено, че те ще бъдат осигурени чрез собствен и заемен капитал и че вече бил подписан мандат с две глобални инвестиционни банки.  Теменужка Петкова си изми ръцете с чешкото законодателство  Държавата няма отношение към покупката на ЧЕЗ. С това скандално изявление си изми ръцете ресорният министър – шефът на енергийното ведомство Теменужка Петкова. По думите й \"сделката се реализира по чешкото законодателство“. В същото време обаче тя заяви, че нямало да бъде направено нищо, което да постави под риск енергийната сигурност на страната и българските потребители. Петкова обаче не уточни как ще бъдат компенсирани енергийно бедните при евентуално покачване на цените. Посочи само, че щели да бъдат подпомагани с нефинансови мерки.  Потърсени за коментар дали е приключила стартираната от тях проверка на състоянието на \"Еврохолд“ в края на април, от Комисията за финансов надзор заявиха, че ще предоставят информация в понеделник. КФН се самосезира по подготвяната сделка в края на април и започна извънредна проверка в холдинга и в основните му дружества заради високия обществен интерес.  Причината е, че по закон електроразпределителните дружества са част от националната европейска критична инфраструктура с пряко отношение към въпросите на националната сигурност. При стартирането на проверката от финансовия надзор са информирали за нея прокуратурата и ДАНС. Те ще бъдат уведомени и за резултатите, както и ако бъдат констатирани факти и обстоятелства, навеждащи на заключения за извършени нарушения.  От енергийния регулатор – КЕВР, който също трябва да се произнесе по сделката, обявиха, че са готови да оценят сделката на \"Еврохолд“ с ЧЕЗ, но чак след като бъде финализирана – т.е. след произнасяне от КЗК.   \r\n  ", "date": "2019.06.23", "title": "Купувачът на ЧЕЗ – отхвърлен от Гърция за липса на капитали, глобен в Румъния за картел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397074-%D0%BF%D1%80%D0%BE%D1%84-%D0%BE%D0%B2%D1%87%D0%B0%D1%80%D0%BE%D0%B2-%D0%BF%D0%BE%D0%B1%D1%8A%D0%BB%D0%B3%D0%B0%D1%80%D0%B8-%D0%B4%D1%80%D0%B0%D0%BA%D1%83%D0%BB%D0%B0,-%D0%B1%D0%B5%D0%BB%D0%B3%D1%80%D0%B0%D0%B4-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D1%81%D1%8A%D1%80%D0%B1%D0%B8%D0%BD,-%D0%B0-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B5-%D1%81%D0%BC%D0%B5%D0%B5", "text": "Проф. Николай Овчаров поднесе поредна сензационна новина: популярният средновековен влашки владетел Влад Цепеш, известен като Граф Дракула, е говорил и писал на български език. Археологът се аргументира пред БНТ с голямо количество грамоти на войводата, които са писани на български.       \"Тези грамоти, така наречените влахо-български грамоти от XV-XVI век, ние можем да проследим цялото развитие на българския език през това време. Забележете, на български език, а не на църковно-славянски или други евфемизми. В тези грамоти, които са писали на език, на който те мислят, на който говорят тези воеводи, не само Влад Цепеш, нали, говорим за всички воеводи от това време, те са десетки, това е български език\", категоричен е проф. Овчаров, който е известен със сензационните си разкрития, които прави периодично. Той допълни, че всички български царе от XIII и XIV век задължително са носели първо име Йоан заради българския светец-покровител Йоан или Иван Рилски. \"Великите воеводи се именуват задължително и на Влахия, и на Молдова като първо име Йоан. Примерно да речем този прочут Дракула, така наречения всъщност неговото име е Йоан Влад или Йоан III\", обясни Овчаров. Още от времето, когато започнаха разкопките на Перперикон, Овчаров представя всяко свое откритие като световна сензация. Което, според негови колеги, може да има някаква полза за туризма, но не винаги и за науката. Очевидно обаче, че е полезно, за осигуряване на финансиране за нови разкопки и проучвания. Която заслуга трябва да му се признае, защото успява да го прави при различни управления.     Овчаров твърди, че граф Дракула не е румънски а влашки войвода, говорил и писал на български. Подобни твърдения споделяше и проф. Божидар Димитров преди години. Нека припомним, че за граф Дракула има над 1300 научни изследвания, около сто и трисет книги – научни и художествени. Филмите за него – документални, изследователски и художествени са над 80, като началото е още през 1924 година от унгарски автори. По света се играят осем пиеси за Дракула, композитори са написали над десет музикални произведения, посветени на живота му. В нито едно от тези произведения и източници не се споменава и ред за „българската връзка“ на Дракула. Проф. Овчаров обаче не е първооткривятелят на „нови сензации“, свързани с Влад Цепеш. През 2010 година в Сърбия медии пишат, че Дракула е чист сърбин. Твърдението е на сръбския историк Йован Дерета. Според него няма никакво съмнение, че Дракула е бил 100% сърбин. Дерета отива още по-далеч и заявява, че повечето румънци са със сръбски произход. На гроба на Дракула има надпис: „Тук лежи Влад Цепеш, слуга на Бога“. Написано е на чист сръбски. Какви други доказателства са ви необходими? – пита историкът. Сръбският етнолог Боян Янковичи е на същото мнение. \"Дракула беше голям родолюбец и използва бруталните мерки срещу турските си врагове. Изглежда, че в този случай той се идентифицира със сърбите, които се противопоставят на турците\", каза Янкович. Припомнят се и много свидетелства за изказани мнения от Влад по повод битката на Косово поле. Румънски медии споменават, че българският министър на туризма Николина Ангелкова също често се позовава на археологически сензации по българските земи, като случая с откритите 17 скелета в някогашния римски град Деултум. Същото е положението и с някои интерпретации около живота на Влад Цепеш. Това обаче са само интерпретации, най-вероятно свързани с желанието да се привлекат туристи и да се извлекат финансови ползи, категорични са румънски медии. Историци от нашата северна съседка дори отказват да коментират подобни „сензации“. За да е миш-маша пълен, руски медии свързаха популярния румънски граф с Тюмен… Дотам \"водели\" нишките на неговата биография. Съвсем сериозно обаче италиански археолози откриха гроба му на Ботуша. Румънски учени смятат, че българският език е с индоевропейски произход и е свързан най-тясно със сръбския, полския и руския. Българският обаче все пак е най-стар и е дал началото на другите славянски езици. Старославянският би могъл да се нарича и старобългарски. Българският език е структуриран на предлогова система, което го прави близък по някакъв начин на румънския. Двата езика са се говорили и продължават да се говорят свободно от двете страни на Дунав. Граф Дракула е втората по популярност личност в литературата, след Шерлок Холмс, сочат изследвания отпреди десетина години. Фрог нюз", "date": "2019.06.23", "title": "Проф. Овчаров побългари Дракула, Белград твърди, че е сърбин, а Румъния се смее"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397075-%D1%80%D1%83%D1%81%D0%BD%D0%B0%D1%86%D0%B8-%D1%81%D0%BB%D0%B5%D0%B4-%E2%80%9E%D0%BF%D1%80%D1%8F%D0%BA%D0%B0%D1%82%D0%B0-%D0%BB%D0%B8%D0%BD%D0%B8%D1%8F%E2%80%9C-%D1%81-%D0%BF%D1%83%D1%82%D0%B8%D0%BD-%D0%BE%D1%87%D0%B5%D0%B2%D0%B8%D0%B4%D0%BD%D0%BE-%D1%82%D0%BE%D0%B9-%D0%B6%D0%B8%D0%B2%D0%B5%D0%B5-%D0%BD%D1%8F%D0%BA%D1%8A%D0%B4%D0%B5-%D0%B4%D1%80%D1%83%D0%B3%D0%B0%D0%B4%D0%B5", "text": "  17-та „Пряка линия“ с руския президент Владимир Путин, традиционно премина „при голям интерес на руските граждани“. Държавният глава отговаря четири часа и седем минути на 81 въпроса, което е най-важно за прокремълските медии и наблюдатели. Въобще изявата на Путин няколко дни е новина номер едно. Много експерти, аналитици и политолози се втурват да превеждат какво точно е искал да каже президента за живота на хората, икономиката на страната, живота в страната и някои битовизми, пише Нюз.ру.     В същото време действителността е доста разлина. Повечето руски граждани са все по-далеч от подкрепа за политиката на Путин, настроени са скептично, критично и песимистично за управлението на страната. Твърденията на Владимир Путин за стандарта на живот в Русия будят само усмивки. Обещанията, че икономиката на страната ще постигне успехи чрез държавни проекти предизвикват недоумение. Незнанието на президента как живеят хората и колко струва всеки месец за тях – силно ги дразни. Затова и пропагандните твърдения, че поредната „Пряка линия“ е „откровен диалог между президента и хората“ предизвикват единствено ирония и нерядко гняв.     Ето някои коментари по този повод.   Беня Датлов :  “   Проф. Преображенский :    Руста Адагамов :  .   Леонид Гозман :  ?   Фьодор Крашениников :    Игор Глебов :  .     Женя Медведев :  17-та „Пряка линия“ с руския президент Владимир Путин, традиционно премина „при голям интерес на руските граждани“. Държавният глава отговаря четири часа и седем минути на 81 въпроса, което е най-важно за прокремълските медии и наблюдатели. Въобще изявата на Путин няколко дни е новина номер едно. Много експерти, аналитици и политолози се втурват да превеждат какво точно е искал да каже президента за живота на хората, икономиката на страната, живота в страната и някои битовизми, пише Нюз.ру.  ", "date": "2019.06.23", "title": "Руснаци след „Пряката линия“ с Путин: Очевидно той живее някъде другаде"}
{"url": "http://www.classa.bg/%D1%81%D0%B2%D1%8F%D1%82/item/397076-%D0%B0%D1%80%D1%85%D0%B5%D0%BE%D0%BB%D0%BE%D0%B7%D0%B8%D1%82%D0%B5-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BF%D0%BE%D1%80%D1%82%D0%B0-%D0%BE%D1%82-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D1%86%D0%B0%D1%80-%D0%B4%D0%B0%D0%B2%D0%B8%D0%B4", "text": "Екип от археолози е открил нови находки, скрити зад врата, датираща от времето на цар Давид. Тя бе разкрита след повече от три десетилетия на разкопки - в древния град Бетсадиа, който днес съответства на парк Йордания на Голанските възвишения. Това предполага възможността Давид и Соломон да не са били царе само на царство Израел в своето време, а по-скоро водачи на големи израелски племена. \"Това е доста значителен принос библейската археология и библейските изследвания\", казва Рами Арав, професор в Университета на Небраска Омаха (САЩ), който отговаря за разкопките. Портата, намерена през юли 2018 г., е идентифицирана първоначално като врата към библейския град Сер. Но експертите са установили, че останките датират от Х - IX век преди Христа и времето, когато е царува Давид, известният победител на Голиат. Бетсадиа е било името на града по време на периода на Втория храм, а по време на Първия храм се е наричал Сер. Докато портата датира от царуването на Давид, други находки в населеното място, като каменна стела издълбана с образа на Бог-луна като бик (на който се покланяли сирийците) предполагат, че това не е един израелски град. На мястото също е намерена плевня, стените на града и калдъръмен двор. Арав, обаче, счита, че е необходимо да продължат изследванията, преди дасе публикува всичко открито.", "date": "2019.06.23", "title": "Археолозите \"отвориха\" порта от времето на цар Давид"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397068-%D0%BD%D0%B0-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD-%D0%B0%D0%BF%D0%B5%D1%82%D0%B8%D1%82%D0%B0-%D0%BC%D1%83-%D0%B8%D0%B4%D0%B2%D0%B0-%D1%81-%D1%8F%D0%B4%D0%B5%D0%BD%D0%B5%D1%82%D0%BE", "text": "През тези дни се определят размерите и получателите на новите квоти т.нар. “студен резерв”, за предстоящия регулаторен период, който започва от 1-ви юли. По този повод сега ще видите трескавата подготовка от екипа на ТЕЦ “Варна”, чийто собственик е Ахмед Доган. Двата документа, които ще видите са от сайта на Електроенергийния системен оператор (ЕСО), който и организира далаверата по разпределянето на порциите. За изминалата година Ахмед Доган гушна наши около 25 милиона лева, а за предстоящата се е наточил за доста повече. Първо вижте актуалния регистър на правоимащите да участват в търговете за осигуряването на “студения резерв”, който в последствие, като правило, така и не осигуряват.       Най-долу в таблицата се вижда, че ТЕЦ-а на Доган ще участва с три блока, вместо с два, както това беше през изтичащия в края на този месец период. И това се случва въпреки, че е всеизвестно, че даже и трите блока да са годни за работа на практика възможностите за подаване на природен газ не позволява да се натовари повече от половината на един от тях. Казано най-кратко това си е пладнешки обир в изключително големи размери. Ето и един Протокол от заседание на специална комисия в ЕСО. Прави впечатление, че това е единственият Протокол на сайта на ЕСО. Подобни на него няма за нито един друг играч от горния списък.   Тази схема се организира и провежда с любезното съдействие на абсолютно цялата политико-медийно-енерГЕПИйна мафия, а я плащаме всички ние.    ", "date": "2019.06.23", "title": "На Ахмед Доган апетита му идва с яденето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397069-%D1%81%D1%82%D0%B0%D1%80%D0%B8-%D1%80%D0%B5%D0%BA%D0%BB%D0%B0%D0%BC%D0%B8-%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%BE%D1%82-%D1%81%D0%BF%D0%B8%D1%81%D0%B0%D0%BD%D0%B8%D1%8F-%D1%81%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%82-%D0%BF%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Печатни реклами на алкохол, откъснати страници от стари списания от 50-те, 60-те години се продават в интернет за по десетина долара. В периода до началото на 90-те години рекламата на концентрати се е разпространявала свободно, докато постепенно регулациите в развитите държави я забраняват. Сега не могат да се показват бутилки, чаши, разливане на течности. Само бирата в наши дни се рекламира с наливане, халби и бутилки. Концентратите присъстват на екран или в списания само с етикет, лого, някакъв слоган. В миналото обаче е било разрешено всичко. „Пин-гърлс” – красавици се усмихват изкусително с чаша в ръка или наливат водка, джин, коняк, джентълмени държат чаша с уиски с лед, с изписани умопомрачителни слогани за едва ли не лековитата сила на високоалкохолните питиета.       Те са навсякъде, крайпътни плакати, списания, вестници. И тези реклами вече имат колекционерска стойност. Показаните тук са избрани – само на марки, които вече не съществуват или никога не са били продавани у нас. Металните табели с реклама от 30-40-50-те години на миналия век са по-скъпи. Такива днес се произвеждат като копия на стари образци, или реплики в стар стил. Но има и автентично стари, всякакви варианти могат да се видят и в наши кръчми. Металните табели копия и реплики струват около 15-30 долара, метални, като старите оригинали, някои състарени да изглеждат автентични. Търговията с тях върви отдавна, главно като обзавеждане за кръчми. Оригинални стари табели се продават на търгове и наддавания в интернет, за неколкократно по-високи цени. По-голяма новост сред колекционери са старите печатни реклами от вестници и списания.        ", "date": "2019.06.23", "title": "Стари реклами на алкохол от списания се търгуват по интернет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397070-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%E2%80%9E%D0%B1%D0%BB%D0%B8%D1%86-%D1%81%D0%BE%D0%B2%D0%B0%D0%BB%D0%BA%D0%B8%E2%80%9C-%D0%B2-%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B6%D0%B8%D0%B2%D0%B0-%D0%BB%D0%B8-%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "Европейските избори в края на май преминаха в един нездрав климат на песимизъм и неяснота за бъдещето на Европейския съюз. В Европа, а и в света, демокрацията последните години преживява конфронтация и конфликти. Политическите системи в различните европейски страни ги организират, съзнателно или не, прехвърлят ги съответно на правителства и на партии, като по този начин влизат в управлението и политиките на Стария континент, една практика от векове. Но кое накара европейците да отидат до урните? Два са основните импулси, които предизвикаха хората да гласуват в Европа. От една страна - поляризацията, която силно се раздвижи с изяви на националисти и популисти, най-вече във Франция и Италия, където крайната десница стана първа политическа сила. А от друга - появата на нов „ековот“, който много ясно се изрази в Германия - постави „зелените“ на второ място, пререждайки социалдемократите.     Двете исторически мажоритарни партии, управляващи в тандем Европейския съюз, народните и социалистите, днес разчитат вече на подкрепата, както на либерали, така и на зелените в Европарламента за сформиране на парламентарно мнозинство и в избора на висшите кадри на европейските институции. Антиевропеизмът на различните формации на крайната десница в Европа направи рязък завой в тази изборната кампания, съобразявайки се с трудностите на британците за изпълнение решенията по Brexit. Тези партии вече не искат да напускат ЕС, а да се възползват от бюджетите и средствата на Съюза, за да го променят и дори да го разрушат, но отвътре. Този антиевропеизъм ще тегне над ЕС, но ще разчита на недостатъчна численост от евродепутати, които ще спъват и ще блокират парламентарната активност, но няма да управляват Европейския съюз. Политическата личност, която най-силно бе наказана на тези избори бе френският президент Еманюел Макрон, който бе задминат от гласовете на Марин льо Пен. Но това не попречи на неговия неистов стремеж да е лидер на новия проект за европейско строителство. Евровотът показа също и един друг важен факт, че е износена голямата коалиция, която управлява Германия, чиито компоненти, CDU-CSU y SPD, губят почти 20%. Така френско-германският тандем, който традиционно беше моторът на европейското строителство, ще трябва да се раздели вече с тази приоритетна задача след изборите и да потърси нови съюзници. Италианският политик Матео Салвини също не постигна целта си. Лидерът на италианската Liga очакваше да победи и да оглави правителството в Италия, като по този начин получи по-силен глас в Евросъвета. Въпреки успеха си, Салвини остава назад и не може да оглави силна антиевропейска група в Брюксел, която да има управленски претенции за челни европостове. Новата „звезда-политик“ в Европа е испанецът Педро Санчес, рекордьор в печелене на три последователни тежки избори – парламентарни, европейски и местни в рамките на един месец. Санчес се оказа и безспорен политически стратег. Испанският и.д. премиер нито за миг не изостави премиерските си ангажименти, съчетавайки ги с напрегнатите три кампании, които се застъпваха. Твърдо решен Испания да поеме политическа отговорност в Брюксел, Педро Санчес предложи на испанските основни политически лидери важен  Пакт за Държавата  за гарантиране просперитета на Испания, която задължително да влезе в управленското ядро на Евросъюза. И получи тяхната подкрепа, въпреки че за кандидатурата му през юли в парламента десните партии - Народната партия и гражданската „Сюдаданос“ заявиха, че ще гласуват „против“. “Ние изразяваме нашето съвпадение и подкрепа на Пакта за държавата, защото Испания трябва да има силна политическа позиция в Европейския съюз и ще подкрепяме кандидатурите, които ще предложи Държавата в институциите на Общността, надявайки се да са поне за два от най-важните постове.“, изтъква П. Касадо, лидер на Народната партия. И ще попитам: А каква е българската стратегия за новите управленски институции и има ли мисъл, за изготвяне на подобен предварителен  Пакт за Държавата  ни за гарантиране просперитета й в Европейския съюз? Постигната ли е такава договореност, въпреки политическите различия между правителството и лидерите от опозицията? Има ли нужната чуваемост за обща политика в името на България на правителството и 17-те български евродепутати, които ще работят в Брюксел? Новият европейски тандем Макрон-Санчес-Коща.  “ Социална Европа” е по идея на бащата на ЕС, Жак Делор. Нека припомня, че Франция винаги е проявявала активност в политиката на Европа и специално в ЕС от създаването му. Нека не забравяме в листата на Шуман, Делор и аристократът-президент Валери Жискар Д·Естен и „Конвента за бъдещето на Европа“, политически модел на ЕС от 2003г. Лансираният преди две години Алианс „Социална Европа“ между Меркел и Макрон, днес е Алианс и между Мадрид, Лисабон и Париж. Френският президент разясни с цел да насърчи своите колеги Коща и Санчес новата-стара идея за реформиране на Евросъюза, центрирана върху “европейския суверенитет и европейска ефикасност”. Позицията и апетитите на Франция за новите управленски постове в Евросъюза.  Париж реагира остро:„новите важни постове в Брюксел не бива да са заради знамена, а за визия и проекти. Засега никой ”spitzenkandaten“ няма мнозинство“. Макрон все още не издава своя коз. Брюксел отговори на Париж: „Трябва да се опитаме да спрем тази машина на престрелки и Макрон да преосмисли. Той не командва тук, Брюксел не му е Париж.“ Президентът Макрон сякаш си отдъхна след загубата от Марин льо Пен. Наблюдава се известно спокойствие във вътрешния фронт. Бурята от френската улица утихна, европейските избори консолидираха властта на либералите и катедралата “Нотр Дам” отвори опушените от пожара високи порти и макар с каски, неделна литургия отново оттекна в храма.  Настъпи часът за Европа ... Френският президент изтъка цяла мрежа от алианси за амбициозната си програма за реформа на Европа през последните две години, но след последните европейски избори, той откри в лицето на Испания един от най-солидните свои съмишленици. \"Испания е най-голямата европейска страна с лидер-социалист. Педро Санчес показа силна проевропейска ангажираност, съпричастност към линията и програмата Макрон, постигна добър резултат на изборите и споделя големите европейски приоритети”, твърдят запознати от Елисейския дворец. „Най-важно е избиране на най-добрия за нов председател на Еврокомисията, за което Франция има и амбиция, и опит и тук не е въпрос на знамена, а на проекти и на визия”, повтаря Париж. „Съща така не е въпрос и от коя политическа фамилия ще бъде председателят на Европейската комисия, като се има предвид, че европейските избори показаха, че политическият пейзаж е наопаки, обърнат е с краката нагоре и да говорим, че винаги трябва да са същите семейства и същите страни, които решават каква да е Европа, не смятам, че е в унисон с посланието, което гражданите отправиха от урните. Става дума за европейско възраждане... ”, смята дипломат от „ Quai d'Orsay/ и добавя: „ Германецът Манфред Вебер “не е убедителен с нищо, че е по-добър от останалите кандидати, липсва му опит...”. Макрон е отчаян: \"Всичко ми се струва много бавно. Европа е свикнала не да действа, а да се отбранява само, очаква да настъпи нова криза с еврото, за да задейства механизмите за стабилитет”. За да насърчи сътрудничеството и да получи подкрепа, Париж гледа към Мадрид и към Лисабон: \"Можем да кажем, че сега съществува в Европейския съвет  Франко-иберийски алианс , рамо до рамо Еманюел Макрон, Педро Санчес и Антонио Коща.\", казва министърът по европейските въпроси Амели де Мончален, която отбелязва, че се касае за партньорство с много общи идеи \"европейски бюджет, реформа на Еврозоната, обща земеделска политика, международна търговия, обща европейска отбрана…\"За Шенген тя смята, че се налага “императивна реформа”. \"Прилага се 33 години и се държи само на два крака: по-малко вътрешен контрол и повече контрол на външната граница, повече се грижим за първото и много малко за второто. Това върви само, ако има слаб външен миграционен натиск\". „  не е перфектен, както никой годеж.  \"Има теми, по които не сме съгласни\", споделят испански дипломатически източници. \"За присъединяване на Западните Балкани, например. Испания е за интегриране на Балканите, а Франция смята да се процедира по-бавно във времето.\" Откриването на новия  Европарламент  е на 2 юли с избор на председател и заместник-председатели на Парламента от новите 751 евродепутати. Преди първото пленарно заседание депутатите трябва да се определят към някоя политическа група и коя точно. В предишния мандат имаше 8 политически групи в ЕП. Европейските политически семейства в досегашния парламент номинираха водещите си кандидати за поста на председател на Комисията.  Парламентът заяви, че няма да приеме кандидат, който не е бил номиниран като  водещ кандидат   от политическите партии.  Именно това е разковничето и разногласието между Меркел и Макрон на последната среща на върха на 20 юни на 28-те в Брюксел. България  влезе в   европарламентарна надпревара . За първи път председател и зам.председател на европейските либерали ще са евродепутати от Източна Европа. Евродепутатката от ДПС Искра Михайлова бе избрана за заместник-ръководител на либералната група. За председател фаворит е бившият еврокомисар по земеделието и експремиер на Румъния Дачиан Чолош, тъй като досегашният лидер на АЛДЕ белгиецът Ги Верхофстат се кандидатира за председател на Европейския парламент. Брюксел, 20 юни:  Деликатните преговори на срещата на върха на ЕС за избор на приемлив кандидат за председател на Европейската комисия завършиха с фиаско и безрезултатно. \"Няма мнозинство за никой кандидат. Ще се съберем отново на 30 юни. Ще продължа консултациите\", заяви председателят на Европейския съвет Доналд Туск след петчасов маратон на дебати. \"Вчера бях предпазлив оптимист. Днес съм повече предпазлив, отколкото оптимист\", написа Туск в \"Туитър\" след разговора си с лидерите, Меркел, Макрон и Санчес. Кандидатът, който ще заеме на 1 ноември поста от Жан Клод-Юнкер, трябва да получи подкрепата на 21 от 28 европейски лидери и да събере мнозинство от поне 376 гласа в ЕП. ЕНП, най-голямата група в европарламента със 182 „народни“, срещу  153 социалисти и 108 либерали  иска председателския пост на Европейската комисия и никой не оспорва нейните претенции, но трябва да се намери кандидат, различен от Вебер, са заявили пред АФП трима високопоставени източници. За някои от участниците в Срещата на върха, като председателя на Еврокамарата Антонио Таяни, „кой ще ръководи ЕК, решението е да бъдат затворени 28-те европейски лидери в залата, така както кардиналите по време на конклав във Ватикана и да се отвори портата, когато се появи “белият дим”...“. Други предполагат, че новото име на председателя на ЕК ще се появи на много отдалечено място, каквото е японския град Осака, където основните лидери на ЕС ще присъстват на световната Среща на върха Г-20 на 28 и 29 юни. На следващия ден, 30 юни, на срещата в Брюксел може да има вече наследник на Юнкер и даже имената на останалите лица за висшите постове, като председател на Европейската централна банка, председател на Евросъвета и името на Върховния представител на ЕС за външната политика. А на 2 юли Европейският парламент ще избере и свой председател, с което ще се сформира новата купола на Общността.    ", "date": "2019.06.23", "title": "Политически „блиц совалки“ в разединена Европа. Жива ли е европейската демокрация?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397071-%D1%86%D1%80%D1%83-%D0%B2%D0%B0%D0%BD%D1%87%D0%B5-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B1%D0%B8%D0%BB-%D0%B3%D0%BE%D1%82%D0%BE%D0%B2-%D0%B4%D0%B0-%D0%B0%D0%B3%D0%B8%D1%82%D0%B8%D1%80%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%E2%80%9E%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F", "text": "През 1949 г. легендарният водач на ВМРО поискал и получил уверения, че Югославия приема идеята за \"създаване на отделна и независима държава на македонския народ\" Ексклузивен секретен доклад от архива на американското външно разузнаване ЦРУ, който вече е разсекретен,  , предава Агенция \"Фокус\".      „Докладът съдържа пет изключително интересни точки, които разкриват как високопоставена делегация на Югославия и ръководителите на ВМРО се договарят за общ проект, за който трябва да сключат и писмен договор, предвиждащ македонците да получат подкрепа като отделен субект и да се опитат да формират „всемакедонска държава“. На края на документа са загатнати и перспективите на тази държава, които са били включени като клауза на договора. А именно, по съдържание, документът е интересен от няколко аспекта.  От него научаваме, че през март 1949 г. в Анкара, Турция, се провежда среща между представители на Югославия и делегация на ВМРО, ръководена от Иван (Ванче) Михайлов, дългогодишен лидер на тази организация. Михайлов поискал и получил писмен отговор от югославска страна, а искането се отнасяло за формиране на „независима македонска държава“ и по какъв начин Югославия може да помогне в този замисъл.  Според документа, Югославия е приела идеята за създаване на отделна и независима държава на македонския народ и се е съгласила да направи всички дипломатически усилия за приемане на този замисъл от международната общност, както и да „влияе на общественото мнение в Гърция и България“ в полза на плана. „Освен това, правителството на Югославия ще субсидира ВМРО за период от две години след сключването на това споразумение“.  „Михайлов, от своя страна, действащ от името на ВМРО, се е съгласил да се откаже от всички антиюгославски дейности и ще насърчава агитацията за независимост сред македонците в България. ВМРО ще се опита да обърне симпатиите на македоците и в България, и в Гърция, в полза на Югославия“, се отбелязва във втора точка на документа на ЦРУ.   \r\n  ", "date": "2019.06.23", "title": "ЦРУ: Ванче Михайлов бил готов да агитира в България за „независима Македония, в полза на Югославия\""}
{"url": "http://www.classa.bg/%D1%81%D0%B2%D1%8F%D1%82/item/397062-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D0%B2%D0%B0%D0%BB%D0%B8%D1%85%D0%B0-%D0%B5%D0%B4%D0%B8-%D1%80%D0%B0%D0%BC%D0%B0", "text": "Снощи премиерът се закани, че местни избори на 30 юни ще има, независимо от ветото на президента На протестите в петък вечер в Тирана протестиращи \"свалиха\" премиера Еди Рама от власт - но само символично, предава македонската Pressing TV, цитирана от Агенция \"Фокус\".  Поддръжниците на опозицията свалиха импровизиран паметник на албанския министър-председател от социалистическата партия, поставен пред парламента в Тирана. По този начин бе сложен край на \"царуването\" на Рама.  Все пак протестът на Демократическата партия и други по-малки опозиционни партии продължи мирно за около два часа.  \"Албания е свободна страна. Това трябва да се чува в Лондон, Вашингтон, Париж, Брюксел, европейска Албания е свободна в очите на света”, каза лидерът на ДП Лулзим Баша.  Той каза, че до 30 юни, за когато са насрочени местните избори, протестите ще се провеждат всеки ден.  Снощи Еди Рама увери, че местните избори, насрочени за 30 юни, ще се проведат в цялата страна, като предупреди онези, които дръзнат да „нарушат“ този процес, да не си „играят с огъня“.  Във връзка с институционалната и политическа криза, която възникна заради разногласието между Рама и президента Илир Мета за датата на провеждане на местни избори, премиерът отбеляза, че решението е ясно и че то се подкрепя цялата международна общност.  „Хората имат право да избират деня, определен от Конституцията, а законът и политиците имат задължението да излязат пред хората. Който не излезе пред хората, той е свободен да го направи, но историята показа, че не само не получава нищо, а напротив, плаща голяма политическа цена”, подчерта Рама.  По повод твърденията на опозицията, че няма да има избори, Рама заяви, че това е „отчаяно усилие, което няма никакъв шанс да спре основата на правилата на демократичното съжителство\".  „Не е проблем, че настоявам за избори, за спазване на Конституцията и правото на гражданите да избират\", подчерта Рама.  Албанският президент Илир Мета отложи местните избори преди две седмици, обяснявайки това решение с „дълбоката политическа криза\" в страната.   \r\n  ", "date": "2019.06.23", "title": "Протестиращи свалиха Еди Рама"}
{"url": "http://www.classa.bg/%D1%81%D0%B2%D1%8F%D1%82/item/397063-%D1%85%D0%BE%D0%B4%D1%8A%D1%82-%D1%81-%D0%BC%D0%BE%D0%BB%D0%B4%D0%BE%D0%B2%D0%B0", "text": "Случи се нещо небивало - проруски и прозападни сили се обединиха за разрешаването на политическата криза в малката Молдова. Обединиха се срещу местния олигарх и лидер на Демократическата партия Владимир Плахотнюк, който държеше да бъде възприеман като прозападен политик, но бе превърнал страната си едва ли не в лично владение. Всъщност възлова роля са изиграли САЩ. Освен на проевропейската партия \"Сега\" (Акум) те дадоха рамо и на проруската Партия на социалистите, която спечели най-много гласове на изборите през февруари, а също на проруския президент Игор Додон, за да не позволят на \"демократа\" Плахотнюк да узурпира властта, след като партията му не спечели изборите. А олигархът до последно е разчитал на подкрепа от САЩ. Действията на Америка бяха оценени и от Додон: \"Трябва да се признае, че ролята на САЩ бе много голяма.\"       Големият въпрос е защо Америка си стисна ръката с Русия в молдовската криза, след като е в състояние на конфликт с Москва по всички възможни направления?  Може да има различни обяснения, но две са доста близко до ума. Първото е свързано с имиджови щети. За да засили присъствието в Югоизточна Европа и да ограничи руското влияние, Вашингтон залагаше на политици и държавници със съмнително минало, а често на мафиоти и престъпници - това важи и за косовския президент Хашим Тачи, и за нашия премиер, и за черногорския лидер Мило Джуканович, и за Зоран Заев. Нищо чудно в Държавния департамент да са решили, че ако застанат и зад още един мафиот и направо разбойник като Плахотнюк, подозиран за престъпления в страната си, Румъния и Русия, имиджът на САЩ като държава на принципната политика ще лежи в руини. Второ, САЩ никога не правят нещо \"без перспектива\" - тоест без корист или даром. В замяна на подкрепата срещу Плахотнюк утре могат да поискат от Додон или социалистите да заемат позиции в ущърб на Русия. Поводи ще се намерят - я проблемът с Приднестровието, я със санкциите.    ", "date": "2019.06.23", "title": "Ходът с Молдова"}
{"url": "http://www.classa.bg/%D1%81%D0%B2%D1%8F%D1%82/item/397064-%D0%BF%D1%83%D1%82%D0%B8%D0%BD-%D0%BE%D1%86%D0%B5%D0%BD%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BA%D1%8A%D0%BC-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0", "text": "Президентът Владимир Путин отговори на въпроса дали е възможно връщането на страната към социализма. Самият Путин прочете въпроса. „Казахте, че няма начин да се върнем към социализма, но капитализмът не е дал нищо. Защо тогава не питаха хората“? „Хората бяха помолени. В началото на 90-те години. И въпреки факта, че 74% гласуваха за запазването на СССР, след това не си спомниха за това. След това представителите на народа в РСФСР гласуваха за разпускането“, заяви Путин.     Той посочи, че въпросът очевидно е бил зададен от поддръжник на левите възгледи, но именно комунистическата партия го разпуска. „Възможно ли е да се върнем? В пълна степен социализмът е малко вероятен. Страната е станала друга. Това е възможно само чрез много трудни вътрешни конфликти. Имаме ли нужда от тях? Политическите сили с такива възгледи могат да контролират страната, не изключвам това. Те могат да спечелят съчувствието на хората и да получат опора в горните ешелони на властта. Но ще бъде ли добро? Не знам“, смята Путин. Според него едно нещо е да се национализира всичко, друго нещо е да се накара да работи добре. „Елементите на държавното влияние и държавно регулиране все още са налице. Това е отделна дискусия“, заключи Путин.    ", "date": "2019.06.23", "title": "Путин оцени възможността за завръщане към социализма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397065-%D0%B8%D0%BA%D0%BE%D0%BD%D0%BE%D0%BF%D0%B8%D1%81%D1%86%D0%B8-%D0%B8-%D0%B8%D0%BA%D0%BE%D0%BD%D0%B8", "text": "Днешната журналистика е покорен посредник на всевъзможни преувеличения.  Можем да изредим стотици примери на прехласване по невзрачни хорица. Медиите произвеждат звезди от тях и дори не очакват някаква мизерна признателност, лепят им афишите - без капка проницателност за действителните им качества, ако изобщо имат такива. Днес иконописват с лекота - тия дни една телевизия нарече Аня Пенчева и Стефан Данаилов „икони на българския театър“.   Ако тези симпатични и харесвани актьори са икони, какво е тогава Левски, примерно - трябва да намерим друга дума за него, пак се нуждаем от дума-заместник.   Клетият ни език вече се нуждае от нов речник на думи-заместители. И това прочистване трябва да започне от най-фалшивата дума „политик“ - далеч по-точно смисълът на това занятие ни доставят „джамбазин“, „новокъщовник“, „празноустатник“ – „драсни-пални клечици“, които подпалиха всичко наоколо. Иконописците изобщо не си дават сметка, че посочването на някого за „звезда“ е рискована работа.   Още по-рискована става тя като се има предвид, че дори най-баналният дребосък у нас охотно се самовъзприема като звезден фактор. Мяташ тигани в някое шоу, примерно - и си готов.   Мнозина нямат дори бегла представа за очевидните си недостатъци и са готови да ни ги навират в очите до края на света. Аня Пенчева от десетилетия се опитва да се отърве от прозвището „секс символ“, с което я пустосват иконописците. А сега направо я произведоха в икона. Сигурно здраво се е притеснила, тя е земно момиче и знае, какво представляваха, примерно, Славка Славова - с която животът я приближи покрай синът й, Ивайло Каранйотов, или пък Таня Масалитинова, Леда Тасева, Маргарита Дупаринова… Славка Славова, освен огромен талант, имаше и гражданска храброст: докато късните демократи си разправяха вицове под юргана, Славка направо извъртя един шамар на системата. Това се случи във „Всяка неделя“ през 1988 година, когато без да й мигне окото тя говори за дивите разхищения по онова време. Аня разполага с достатъчно смелост и сигурно и досега се пита дали е успяла да достигне някак нивото на споменатите актриси. Обаче, хоп - и направо я произведоха в икона. Композиторът Стефан Димитров пък може да е помислил, че си правят майтап с него, когато в един вестник го произведоха в гений - без никакви колебания или специални церемонии - направо гений.   Сега трябва спешно да се съчини друга дума за Моцарт, примерно.   Стефан е безспорен майстор на песента, от него извира човешка доброта, която се пренася и в творбите му. Ето сега и аз – „творби“, откъде изпълзя тази дума. Навремето, когато като литературни чираци с лекота провиждахме талант в някой писател, Тончо Жечев ни поглеждаше присмехулно през очилата си и процеждаше: „Само Господ е талантлив!“ Самият Тончо беше великолепен във всяко отношение, най-вече в родолюбието си, което осмисляше по един неподражаемо красив начин. Няма кой да пише вече така.   И тази дарба лека-полека се пресели в Отвъдното. А ние си останахме при иконите. Впрочем, интересно дали Там, в Отвъдното, има икони - или всичко за всеки започва отначало и трябва да се доказваш някак, без да си мислиш, че си иконка някаква. Между другото, Стефан Димитров е толкова добър и великодушен, че с лекота прости дори на Иван Костов, който преди години го нарече „негодник“, понеже не беше успял да осигурил лиценз на Нова телевизия – представяте ли си що за чудовищно нахалство беше проявил тогавашният Самодържец.   Така че, Стефан вече е претръпнал и с лекота ще приеме, че е гений, това, все пак, е далеч по-приемливо от това да си негодник. И при иконописването, както във всичко останало у нас, се надписва.   Но докато при къщите за гости това си е банална кражба, при артистичните персони надписването има доста по-сериозни последици.   Прави се опит да се надлъже самата История, да бъдат пренебрегнати/забравени истинските стойности и да се подменят от фалшификати, и то нарисувани от несръчни кописти.   В случая, традиционното незнание на медийните фалшификатори не е никакво оправдание. Ами, научете се най-после! Питайте, примерно, онези, които наричате „икони“ или „гении“, от кого се възторгват и досега, кои личности смятат за изписани/орисани от самия Бог.   Съгласете се учтиво и сетне бегом - да научите нещо за тия хора. Днешните медийни палета дори не се опитват да прикрият безразличието си към онова, което им е неизвестно.   Те налагат на публиката един тесен кръг от „икони“, страх ги е да прекрачат по-нататък или по-назад. Отдавна е изкоренено разбирането, че човек си отива с отворени очи, недочел си, недонаучил се, не натъгувал се - това е член първи от конституцията на всеки голям майстор. Любопитството - и признателната/честната памет, или по-скоро усилието да я попълваш непрестанно, са двете правила, върху които се крепи нашият занаят. Печатните медии непрекъснато се занимават с Митко Рачков - в смисъл, че следят всяка подробност от безкрайната му сага с Мария, ту са заедно, ту са скъсали, чудесна сапунка може да се получи от тяхната история - историята на един тъжен мъж и неговата весела половинка. Обаче Митко няма никаква полза от тази популярност, той сигурно иска или поне се надява, някой да каже накъде върви, с правилния крак ли пристъпва - или ще я кара като слепец, докато се сблъсква с ненужната си, дори евтина слава.   А има здрав талант, но го използват безразсъдно за лековати, инфантилни начинания. Навремето Григор Вачков имаше чудовищна популярност, нищо подобно не може да сполети днешните любимци на публиката.   Но непрекъснато си ядеше черния дроб, че няма сериозна роля в театъра. Дори мразеше да го наричат Митко Бомбата, героят му от сериала „На всеки километър“, бил съм свидетел на раздразнението му. Той обаче успя да се добере до пиесата „Лазарица“ на Радичков и влезе в мир със себе си. Беше актьорище, истинско, но не го кръщават икона и Слава, Богу. Галиматията с иконописците и артистичните икони още отсега е плачевна. Все пак, все още е далеч от позора в бизнеса и политиката, където диви типове, направо неандерталци, се мотат пред очите ни и дори минават за някакъв елит.   Ръбове безподобни, обаче иначе изобретателни крадци, които сръчно превръщат откраднатите пари в политика/власт. Проблемът на иконите е, че не знаят откъде са започнали, и още по-лошото, къде ще свършат. Няма кой да им го каже.   А колкото и да ги хвалят куртоазно/притворно, в тях все остава да тлее съмнението, че нищо кой знае какво не са направили, че са могли да измъкнат от себе си много повече - че то е останало за тях тайна, която не им дава мира и така ще бъде до самия Край. Най-обидната хвалба, с която даряват някого, е да го нарекат „голям“. Обикновено прибягват към това мъгливо/безсрамно определение, когато някоя известна личност измине земния си път. Колко голям, в какво? Иконописците толкова са изморени от собствените си недоимъци, та дори не се стараят да употребят нещо по-справедливо за покойника: „майстор на четката“, „прелъстител на словото“ и още, и още. Всичко свършва с това „голям“.   Да те нарече така някакъв мързелив тъпак не е голяма чест, чак да ти се отще да те изпращат публично.   По-добре набързо да те забравят. Всъщност, и зад прекалените хвалби, и зад „иконите“ не рядко наднича забравата, понякога и предварителна. Иконописват те - и те тикат като слепец нанякъде…   Като онзи действителен слепец, който, доверявайки се на любимата си София, беше сглупил да следва пътеката за слепци по обновената улица „Граф Игнатиев“ и тя го бе отвела и направо запратила в стената на една банка. Каква блестяща метафора, само Животът може да ни поднесе такава. Тодор Колев пееше навремето, че „София не старее, но и не младее“.   Сега този текст може леко да се уточни: Не старее, но изглупява.   Само ремонтът на „Граф Игнатиев“ е достатъчен пример за това.   Животът подсказва на общинарите една остроумна възможност: да направят нов паметник на София - скулптура на Слепец, който се е натъкнал на някаква развалина. Днес има някакъв афинитет към мизерниците – и това постигна Прехода, това коварно Чудовище - към хора със съмнителни заслуги, дори към хора, които са поругавали Българската Чест.   Също и към примъкващите се Мушици - късни антикомунисти и приспособенци и формени неграмотници. Кметицата Фандъкова щяха да я запомнят, ако беше отказала да се постави паметник на американските летци, бомбардирали в София. Историята вече се е произнесла и не е нужно сервилно да се обслужват търговийките на днешните подмазвачи.   Човек не може да намери разумно обяснение за това безподобно дурачество.   Акция на „атлантическа преданост“ - за сметка на хиляди жертви и колосални разрушения. Ако чак толкова искате да покажете атлантическото си подмазвачество, сложете в една клетка някой виден „атлантик“ - инсталирайте я на мястото на съборения Мавзолей, веднъж в годината, на датата на зловещите бомбардировки.   Ако не друго, поне изпишете върху паметника на американските летци имената на ония общински съветници, които са гласували за него - тия ктитори на националното достолепие. Тия дни кръстиха софийска улица на името на Дими Паница.   Остава да нарекат някоя улица на онзи безпомощен дърдорко от радио „Свободна Европа“ Ботуш Каишев.   Може и „Един долар“ да кръстите някоя улица - гледайте да е в центъра, разкарайте някое действително значимо име - за да напомня за приватизацията на комбината „Кремиковци“.   А когато будалите софиянци свикнат, сменете я с Иван Костов. Това с Паница е направо предизвикателно неприличие.   Време е да съставите списък на най-лъжовните „демократи“ - и веднага им направете по едно паметниче, понеже Времето няма да остави и най-бледия знак за тях. И Гербаджии са като фалшивите десни - напълно етично неориентирани, неспасяеми глухари са, и сто пъти да се каже, че България няма нищо общо с атентата срещу папата, и той самият го призна, но нашите папагали си знаят тяхната. А Паница навремето плати на мизерницата Клеър Стърлинг да посее отровата за „българската следа“, плати й за ругатните и лъжите срещу родината му, за да се изкара голям поборник срещу комунизма.   Оставете всичко друго, ами е човек, лишен от най-елементарна човешка състрадателност. И днес, наричайки улица на неговото име, властите само ще разбъркат костите на жертвата му Сергей Антонов.   ***    ", "date": "2019.06.23", "title": "Иконописци и икони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397066-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D1%81%D0%BA%D0%B0%D1%82%D0%B0-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D0%BD%D0%B0-%D0%B1%D0%BE%D0%B6%D0%B8%D1%8F%D1%82%D0%B0-%D0%BC%D0%B0%D0%B9%D0%BA%D0%B0", "text": "  През 1480 година нечестивият Ахмат, хан на Голямата Орда, дошъл с голяма войска на река Угра, за да започне война срещу великия княз Йоан Василиевич. Москва била застрашена от обсада. Тогава великият княз се въоръжил с молитва и с благословението на Геронтий, митрополит на цяла Русия, и на своя духовник Васиан, ростовски архиепископ, излязъл срещу татарите на река Угра. И двамата светители усърдно умолявали великия княз мъжествено да се бори с езичниците в защита на православната вяра. Войските стояли една срещу друга продължително време, без да пристъпват към решителни действия.     Накрая, по застъпничеството на Пресвета Богородица станало дивно чудо: татарите били обхванати от страх и те, като се страхували един от друг, бягали, без да бъдат гонени от никого. Така премилостивият Бог, по молитвите на Пресвета Богородица, дарил на християните необичайна победа над враговете, без да бъде проливана кръв, и пощадил Своето достояние - град Москва и цяла Русия. Когато великия княз Иван Василиевич заедно със своя син - великия княз Йоан и с цялата войска се върнал в Москва, всички хора се изпълнили с извънредна радост и възхвалявали за славното избавление Бога и Пресвета Богородица, наречена Владимирска, затова в този ден - 23 юни се извършва кръстен ход за слава и благодарение на Спасителя на целия свят, Христос, нашия Бог и неговата Пречиста Майка. В този ден се чества паметта на светите мъченици Евстохий, Гай, Урван и останалите, пострадали при Максимиан в град Анкира, в началото на IV век. В този ден е представянето в Господа на светия праведен Артемий Верколски.", "date": "2019.06.23", "title": "Владимирската чудотворна икона на Божията Майка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397067-23-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "930 г. - В Исландия е учреден най-старият парламент в света.     1860 г. - В САЩ са създадени секретните служби за охрана на президента и борба с особено тежките престъпления.   1868 г. - Кристофър Шолс получава патент за пишеща машина.   1882 г. - Княз Александър Батенберг назначава служебно правителство на Княжество България начело с руския генерал Леонид Соболев.   1894 г. - Основан е Международния олимпийски комитет в Сорбоната, Париж, по инициатива на барон Пиер дьо Кубертен.   1913 г. - Междусъюзническата война: Българската армия започва да търпи тежки неуспехи на фронта с Гърция, загубвайки Дойран; до средата на юли гръцката армия окупира последователно Кавала, Кукуш, Сяр, Неврокоп, Банско, Разлог, Ксанти, Дедеагач и Гюмюрджина.   1948 г. - В Западен Берлин е въведена временна собствена валута.   1956 г. - Гамал Абдел Насър е избран за президент на Египет.   1959 г. - Осъденият по проекта Манхатън шпионин Клаус Фукс е освободен след само осем години престой в затвора и му е разрешено да емигрира в Дрезден, Източна Германия, където възобновява научната си дейност.   1961 г. - Студената война: Влиза в сила Антарктическия договор, въз основа на който цялата територия на Антарктида е обявена за свободна за изследване и е постигнато съгласие, че всяка държава може да построи там изследователска база.   1967 г. - Състои се премиерата на българския късометражен игрален драматичен филм \"Ако не иде влак\".   1968 г. - В Буенос Айрес избухва масово сбиване на стадиона между футболни фенове, завършило със смъртта на 74 души и 150 ранени.   1985 г. - Бомба поставена от терористи в самолет Боинг 747 на индийските авиолинии избухва на 9 500 м над Атлантически океан, южно от Ирландия и убива 329 души.   1990 г. - Молдова приема декларация за държавен суверенитет.   2004 г. - В Япония е разрешено клонирането на човешки ембриони за изследователски цели.  ", "date": "2019.06.23", "title": "23 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/397061-%D0%BA%D0%B8%D1%82%D0%B0%D0%B9-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0%D1%82%D1%8F%D0%B3%D0%B0%D1%82-%D0%B2%D1%80%D1%8A%D0%B7%D0%BA%D0%B8%D1%82%D0%B5", "text": "Лидерът на Северна Корея Ким Чен-ун и председателят на Китайската народна република Си Дзинпин са постигнали консенсус по \"важни въпроси\" и са се съгласили да надграждат приятелските отношения между страните си \"без значение на това каква е международната ситуация\". Това съобщава корейската държавна агенция KCNA, цитирана от \"Ройтерс\". Китайският държавен глава си тръгна от корейската столица Пхенян в петък след двуднево посещение.     Без да навлиза в детайли, KCNA съобщава, че по време на обяд в петък лидерите са обсъждали плановете за засилване на сътрудничеството си, както и \"основните вътрешни и външни политики\" на страните си. Китай е единственият основен съюзник на Северна Корея. Посещението на Си Дзинпин беше насочено към това да подкрепи изолираната държава около натиска от санкциите на ООН заради ядрената и ракетна програми, които Пхенян развива, както и зациклилите преговори със САЩ за денуклеризация. Си посети Северна Корея седмица преди среща с американския президент Доналд Тръмп по време на конференция на Г-20 в японския град Осака. Двете държави са вплетени в остър търговски спор, който се отразява и на световните финансови пазари.", "date": "2019.06.23", "title": "Китай и Северна Корея затягат връзките"}
{"url": "http://www.classa.bg/%D1%81%D0%B2%D1%8F%D1%82/item/397056-%D0%BA%D0%B0%D0%BA-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B0%D1%85%D0%B0-%D0%B4%D0%BE%D0%B1%D1%80%D0%B8%D1%82%D0%B5-%D0%B2-%D1%82%D0%B2-%D1%81%D0%B5%D1%80%D0%B8%D0%B0%D0%BB%D0%B8%D1%82%D0%B5", "text": "Една от многото грозни истини за Холивуд е, че макар да се представя за прогресивна индустрия, тя разчита твърде много на расови и етнически стереотипи. По този начин оформя и спомага за предразсъдъците, които преобладават сред аудиторията й. Това е особено вярно, когато става дума за това какви хора биват избирани за ролите на злодеите. Въпреки че Студената война приключи преди десетилетия, руснаците остават предпочитаните \"лоши”. Германците са малко по-назад в списъка с любими злодеи, благодарение на безбройни нацисти, които сме виждали на голям екран от Втората световна война насам. Но от началото на новото хилядолетие една друга група без съмнение се е превърнала в основен обект на демонизация – мюсюлманите. Дори преди събитията от 11 септември 2001 г. те най-често бяха представяни като отблъскващи петролни магнати, екзотични и покорни жени, женомразци и/или терористи. След случилото се преди 18 години в САЩ и последвалата \"война срещу терора” негативните образи на мюсюлманите станаха много повече. Повечето свързани с екстремизъм убийства в САЩ, извършени през последните 15 години, са били дело на бели расисти или представители на крайнодесни движения. Въпреки това според Холивуд това, от което публиката трябва най-много да се страхува, са мюсюлманите. Това впечатление се налага с трилър сериали като 24 и Sleeper Cell – доказателства, че телевизията в САЩ беше решила да превърне исляма и изповядващите го враг №1. Кой е най-ислямофобския сериал в ефира? Нито един сериал обаче не успява да отрази в такава крайна степен изказването на бившия президент Джордж Буш \"Или си с нас, или си с терористите” така, както го прави Homeland на Showtime. Там персонажите, които са мюсюлмани, са представени или като терористи, или като доброволни сътрудници на американското правителство. Осмият и последен сезон на сериала започва по-късно тази година и за мнозина от мюсюлманската общност колкото по-скоро свърши, толкова по-добре. От премиерата си през 2011 г. досега Homeland доказа, че е едно от най-предубедените шоута по телевизията. Не стига, че вмъква в историите си всеки познат негативен стереотип за мюсюлманите, но също така намеква, че тези хора са скрита заплаха за американците.       Макар да става дума за сериал, който е получил множество похвали от критиката и се е превърнал в попкултурен феномен (дори бившият президент на САЩ Барак Обама му е фен), създателите на Homeland през годините обръщат депресиращо малко внимание на основни детайли, свързани с ислямския свят. Има сцена, в която американския военен, приел исляма - Никълъс Броуди, заравя Коран, защото е бил \"осквернен”; арабски персонажи получават персийски имена; градът Исламабад е описан като \"адска дупка и военна зона”… Списъкът с пример продължава още, и още. Сю Обейди е директор на холивудското бюро на Американския съвет за обществени дела на мюсюлманите (MPAC). Тя отбелязва, че промотирането на негативни стереотипи от страна на развлекателната индустрия има своето отражение върху цялото западно общество. Създава се \"ситуация, в която някой, който не е представител на дадена вяра или дадена общност, може да оформя мнението на обществото на базата на информация, която е невярна или изпълнена със стереотипи”. А това може да има \"ужасни последствия”. Изследвания са показвали връзка между това доколко хората са изложени на негативно представяне на мюсюлманите в медиите и доколко същите тези хора са готови да подкрепят политики, които са вредни за изповядващите исляма или ограничават правата им – включително и военни действия. От друга страна директният контакт с мюсюлмани или достъпа до позитивно съдържание в медиите имат обратен ефект. Холивудската звезда, която се бори активно Обейди обяснява, че автентичното показване е важно не само защото влияе на това как другите хора гледат на мюсюлманите, но и на това как самите мюсюлмани гледат на себе си. На този проблем обръща внимание актьорът Риз Ахмед, участвал във филми като Venom и Rogue One, както и сериала The Night Of, и вероятно най-успешният актьор мюсюлманин в Холивуд в момента. През 2017 г. в реч пред Камарата на общините на британския парламент, Ахмед посочва, че липсата на адекватно представяне на мюсюлманите по телевизията ги превръща в потенциални цели на екстремистка пропаганда. Ахмед обяснява, че в главата на човека, вербуван от \"Ислямска държава”, той е нещо като Джеймс Бонд – т.е. мисли си, че е добрият. Актьорът дава пример с някой от пропагандните видеа на терористичната организация, заснети и монтирани като екшън филм. Ахмед посочва, че в същото време от другата страна няма такива примери и на децата от мюсюлманските общности не се казва, че могат да бъдат герои в историите на Запада.     \"Хората търсят послание, че принадлежат към нещо, че някой ги забелязва, слуша и въпреки, а може би и заради своя опит са ценени. Те искат да бъдат представени. А в изпълнението на тази задача ние сме се провалили”, казва Ахмед. Може ли краят на Homeland да отбележи и края на ерата на ислямофобската телевизия? Със сигурност американските телевизионни мрежи вече си взимат бележка по темата. През последните години нова вълна от трилъри показва герои, които са мюсюлмани, вероятно като осъзнат опит за дистанциране от предишните негативни примери. Новите мюсюлмански герои В поредицата от сериали NCIS също е имало спорни моменти при представянето на мюсюлмани. Критици са обвинявали създателите на франчайза в намеци за това, че всеки мюсюлманин е потенциален терорист. Оставяйки това настрана, с NCIS: Los Angeles се прави опит тези грешки по някакъв начин да бъдат поправени. В епизод от деветия сезон на сериала специалният агент Сам Хана (Ел Ел Куул Джей) разкрива, че е мюсюлманин. Това го превръща в един от първите основни персонажи в американската телевизия, които изповядват исляма. Вярата му обаче е само един аспект от героя, който същевременно е обичайният американски патриот. В 10 сезон е представен и нов персонаж – специален агент Фатима Намази, която дори носи хиджаб.  Положени са усили религията й да не е основата а персонажа като вместо това от диалозите става ясно, че Фатима всъщност е типичното момиче от Бевърли Хилс с твърде скъпи вкусове.     В друг криминален сериал – Blindspot нa NBC, също има жена, носеща хиджаб. Става дума за работещата за ФБР Африйн. Но и тук фокусът не е върху облеклото й, а върху шегите, които пуска. Това безспорно е стъпка напред, макар че постоянното представяне на мюсюлманите с акцентиране върху неща като хиджаб, молитвени шапки и броеници също не е от особена полза. Нормалното представяне на тези женски персонажи още по-силно контрастира с това как в Homeland беше представена Фара – агент на ЦРУ и мюсюлманка. Тя е порицана от шефа си Сол – често поставян в ролята на моралния компас на сераиала – заради това, че проявява неуважение към колегите си чрез носенето на хиджаб, тъй като това им напомняло за враговете им. С напредване на Homeland Фара спира да се появява с хиджаб без много обяснения по темата. Мюсюлманин и патриот Друг сериал, който се опитва да пребори старите предразсъдъци, е Tom Clancy’s Jack Ryan на Amazon. В него шефът на Райън – директорът на ЦРУ Джеймс Гриър (Уендъл Пиърс), е рекастнат като тъмнокож американец, който е избрал да изповядва исляма. В първи сезон на сериала дори има сцена, в която той мъмри френски полицай за това, че има ислямофобски възгледи. Наличието на такива персонажи – мюсюлмани, които са патриоти и са добри по рождение, в ролите на герои или на хора с власт, е важна културна стъпка – съзнателна подкрепа от Холивуд за факта, че мюсюлманите не само могат да изповядват традиционни американски ценности, но и залагат живота си, за да ги защитават. Освен това сценариите на тези сериали също са се променили – сега те показват, че хората, които изповядвам исляма мирно и позитивно, са нормата, а не изключението. Друг сериал, който няма как да не попадне сред примерите, е FBI на CBS. Това е първият голям екшън сериал в американска телевизия, в който актьор-мюсюлманин игра един от основните протагонисти. Зийко Заки е в ролята на специален агент Зидан – персонаж, който е от същия етнос и със същата религия като актьора, който го играе. В интервю за Harper’s Bazaar Заки разкрива, че преди този сериал той редовно е получавал предложения да играе терористи или злодеи.  Сам отбелязва, че филмовата и телевизионна индустрия продължава да предлага стереотипни роли и е нужна културна промяна. Но докато някакъв прогрес се усеща в представянето на мюсюлманите в трилърите, историите за обикновени мюсюлмани и ежедневието им все още се намират трудно. Писателят и продуцент Реза Аслан е на позицията, че не са нужни повече позитивни представяния на мюсюлмани, а по-автентични и нюансирани такива, в които мюсюлманската идентичност е само един фактор в разнообразието от идентичности, които мотивират тези персонажи. Аслан вече вижда промяна към по-добро - повече творци мюсюлмани – актьори, сценаристи и продуценти – получават възможност да разкажат историите, които искат. Обейди е съгласна и дава пример с комедийния сериал Remy – историята за мюсюлманин милениал, главната роля в който е поверена на американеца от египетски произход Рами Юсеф. Обейди обаче посочва, че нормализирането на това как се представят мюсюлманите в киното и телевизията не е път, който да има ясен край, и скоро няма да има маргинализирана група, която да получи перфектна представителност на екран. \"Холивуд няма добра или лоша мотивация. Холивуд има една мотивация. И това е да изкарва пари. Там се мисли само за това. Важно е само това”, казва Реза Аслан и посочва, че този бизнес не цели да причинява добро или зло, а просто да печели. По думите му ако Холивуд бъде убеден, че можеш да изкарваш пари като не наблягаш на стереотипите за мюсюлманите, то тогава хората в тази индустрия ще спрат да го правят.  ", "date": "2019.06.23", "title": "Как мюсюлманите станаха \"добрите\" в ТВ сериалите"}
{"url": "http://www.classa.bg/%D1%81%D0%B2%D1%8F%D1%82/item/397057-%D1%89%D0%B5-%D0%BF%D1%80%D0%B5%D0%BB%D0%B5%D0%B5-%D0%BB%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B2%D1%8A%D0%B2-%D0%B2%D0%B0%D0%BB%D1%83%D1%82%D0%BD%D0%B0", "text": "След търговския конфликт идва и валутната война? Могъщата централна банки на САЩ - Управлението за федерален резерв (УФР) - и на Европа - Европейската централна банка (ЕЦБ) - се надпреварват в добронамереността си да подкрепят икономиките си с риск да влошат още повече отношенията между САЩ и Европа. Президентът на ЕЦБ Марио Драги разтърси пазарите във вторник, заявявайки, че \"ще бъдат необходими мерки за съживяване\", ако инфлацията в еврозоната остане слаба, отразявайки една вяла конюнктура, пише в свой, цитиран от БТА, анализ за AFP Антонио Родригес.      Президентът на УФР Джероум Пауел пък промени тона си, когато говори на пресконференцията, която бе очаквана с голямо внимание в сряда, споменавайки \"значително нарасналата\" несигурност пред първата световна икономика. Освен това посочи, че има \"повече аргументи\", за да бъде подкрепена икономиката. Пазарите веднага съзряха понижения на лихвите в близко време и това доведе до спад под 2% на доходността на 10-годишните държавни облигации на САЩ.  Иносказателните изявления на централните банки бяха допълнени от по-острия диалог между политическите ръководители от двете страни на Атлантика.  Доналд Тръмп обвини президента на ЕЦБ, че се опитва с думите си \"да предизвика срив\" на европейската единна валута, а следователно да осигури \"несправедливо предимство\" на предприемачите от еврозоната.  Председателят на Европейската комисия Жан-Клод Юнкер пък се притече на помощ на \"Супер Марио\", както наричат Марио Драги заради решителните му изявления по време предишните кризи в еврозоната: \"Толкова несправедливо е да бъдат нападани централните банки, когато става дума за тяхната независимост\", заяви той, имайки предвид изявленията именно в този смисъл на президента на САЩ.  Ако се придържаме към учебниците по икономика, франкфуртската институция има много повече причини да се безпокои в сравнение с могъщата си американска посестрима: растежът в еврозоната се забавя, докато САЩ започнаха годината много устремно (растеж от 3,1% през първото тримесечие), въпреки някои сигнали за забавяне и въпреки въздействието на напрежението в търговските отношения най-вече c Китай, което продължава да бъде голяма въпросителна.  Валутна война? За Доналд Тръмп, който току-що влезе в предизборна кампания за втори мандат на вота през 2020 година, поскъпването на долара, синоним на загуба на конкурентоспособността на американския износ, би била твърде лоша новина. Президентът на САЩ наистина в голяма степен възстанови търговската мощ на САЩ спрямо Китай, но също и в отношенията с европейците, които заплашва най-вече с евентуални унищожителни мита за автомобилната промишленост.  И той очаква УФР да му подаде ръка, за да може един от най-дългите цикли на растеж в съвременна американска история да може да продължи още.  Стана известно, че Белият дом активно е проучвал през февруари възможността Джероум Пауел да бъде лишен от президентския пост на УФР и да стане отново обикновен член на управителния съвет.  Все повече политици вярват, че централните банки имат отговор на всички проблеми\", обяснява Брайън Култън, главен икономист на рейтинговата агенция Fitch. \"Поради тази причина се поражда напрежение\".  Управителят на Banque de France Франсоа Вилроа, споменаван като вероятен наследник на Марио Драги във Франкфурт, предупреди, че централните банки не могат да действат като с \"вълшебна пръчица\", за да \"поправят щетите\" в икономиката като нанесените от протекционистките офанзиви на Доналд Тръмп Марио Драги пък призова ръководителите на еврозоната \"по-бързо\" да си осигурят реална ударна сила за общия бюджет, за да не оставят ЕЦБ сама да се бори срещу насрещните икономически ветрове.  Това си остава една все още далечна перспектива: в края на миналата седмица бе необходима една нощ на мъчителни преговори, за да успеят европейските финансови министри да \"родят\" крехко споразумение по принципа на евентуален бюджет на еврозоната. И то без да решат деликатния въпрос за финансирането на един такъв механизъм, който разделя страните на представители на Юга, привърженици на по-голяма солидарност, и на Севера, начело с Холандия, които пък настояват за строг бюджет.   Без да забравяме инфлацията, която така и не поема нагоре в еврозоната: \"Без съмнение именно това е болното място\", анализира Ерве Гуйеке от швейцарската банка Lombard Odier. И ако за общественото мнение липсата на промяна в потребителските цени е добре дошло, то икономистите се опасяват, че подобно явление може да се окаже началото на продължителна фаза на вяла конюнктура.  ", "date": "2019.06.23", "title": "Ще прелее ли търговската война във валутна?"}
{"url": "http://www.classa.bg/%D1%81%D0%B2%D1%8F%D1%82/item/397058-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%BD%D0%B0-%D0%B8%D0%B7%D0%B1%D0%BE%D1%80%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Жителите на Истанбул са призовани отново да изберат свой кмет в неделя след отмяната на първите избори за кмет на метрополията, спечелени от опонент на президента Реджеп Тайип Ердоган, за когото този втори рунд ще доведе или до спорна победа или до рязко поражение. Тези избори ще се състоят близо три месеца след местните избори на 31 март, спечелени в Истанбул от изгряваща фигура на опозицията – Екрем Имамоглу. Той победи с много малка преднина близък сътрудник на Ердоган – бившия премиер Бинали Йълдъръм. Резултатът бе анулиран след множество жалби от ислямо-консервативната партия на президента, Партията на справедливостта и развитието /ПСР/, която осъждаше „масови нередности“. Опозицията, която е скандализирана, вижда в това знак на авторитарния уклон на властта в Турция.     Двата лагера поемат голямо предизвикателство в икономическата столица на Турция, в която живеят близо 16 милиона души. „Който спечели Истанбул, печели Турция“, заявяваше многократно Ердоган. За президента става въпрос да запази контрола над един град, на който той е бил кмет и който генерира финансова „манна“, абсолютно необходима на неговата партия. За опозицията става дума да конфискува скъпоценния камък от короната на президента. Какъвто и да е резултатът от избирателните урни в неделя, анализаторите смятат, че турският президент ще понесе загуби. Второ по ред поражение би било „още по-унизителна плесница от тази на 31 март“, подчертава Жан Марку, изследовател от Френския институт за анадолски изследвания. И ако Йълдъръм спечели изборите, ще става дума за „Пирова победа“, тъй като „мотивите за анулиране /на първите избори/ са толкова съмнителни и спорни“, че ПСР ще се прояви като лош губещ“, добавя той. При първите избори ПСР бе санкционирана заради трудната икономическа ситуация с първата рецесия от 10 години насам, срив на турската лира и повишена безработица. Макар че президентската партия и нейният крайнонационалистически съюзник ПНД /Партия на националистическото действие – бел.ред./ се класираха начело в изборите в национален мащаб, те бяха наказани в метрополиите като Истанбул и столицата Анкара, които ислямо-консерваторите контролират от четвърт век. С оглед на повторението на битката за Истанбул Ердоган промени стратегията: с непрекъснато присъствие, за да подкрепя своя шампион по време на първата предизборна кампания, този път той пестеше появяванията си. За него залогът е да избегне превръщане на изборите за Истанбул в референдум за неговата личност. Тъй като най-лошото би било да се насърчи обединен фронт за опозицията срещу него. Колебаещите се избиратели „ще вземат решение от резултата от надпреварата“, подчертава Сьонер Чагаптай от Вашингтонския институт за близкоизточна политика. „А веднага щом Ердоган излезе напред, тези ключови избиратели са отблъснати“, добавя той. Държавният глава, който превърна местните избори на 31 март в избори за „оцеляване на нацията“, вече полага усилия да минимализира значението на изборите, които, както той каза във вторник, целят само „избиране на един кмет“. При положение че през март едва 13 000 гласа разделяха Имамоглу и Йълдъръм, ПСР се старае да мобилизира привържениците си, които бойкотираха урните при първото гласуване. 63-годишният Йълдъръм също засили дискретните покани към младите – безплатен интренет, помощ за младоженците, и отправи сигнали за отваряне към консервативно настроените кюрди. От своя страна 49-годишният Имамоглу отново заложи на обединяваща реторика, отличаваща се рязко от поляризиращата реторика на ПСР. Неговият слоган за тази кампания е: „Всичко ще бъде много добре“. Както преди три месеца, той се явява на изборите като кандидат на НРП /социалдемократическа/ и на „Добра партия“ /националистическа/, с подкрепата на прокюрдските среди от ДПН /Демократичната партия на народите – бел.ред./. Като осъжда „несправедливостта“, която според него е била извършена спрямо него, отстраненият кмет на Истанбул представя гласуването в неделя като „битка за демокрацията“. Независимо дали ще спечели или ще загуби, той вече е разглеждан от привържениците си като шампион на опозицията, способен да се изправи срещу Ердоган на следващите президентски избори през 2023 г.    ", "date": "2019.06.23", "title": "Жителите на Истанбул гласуват повторно на избори, които са заплаха за Ердоган"}
{"url": "http://www.classa.bg/%D1%81%D0%B2%D1%8F%D1%82/item/397059-%D0%BC%D0%B5%D1%80%D0%BA%D0%B5%D0%BB-%D0%B2-%D1%86%D1%83%D0%B3%D1%86%D0%B2%D0%B0%D0%BD%D0%B3-%D1%86%D0%B0%D1%80%D0%B8%D1%86%D0%B0%D1%82%D0%B0-%D1%81%D1%80%D0%B5%D1%89%D1%83-%D1%86%D0%B0%D1%80%D1%8F", "text": "Еманюел Макрон отхвърля германския кандидат за най-високия пост в ЕК, което изправя канцлерката Меркел пред тежка дилема. Готова ли е черната царица на един последен ход, пита Бертолд Колер в коментара си за ФАЦ.         Това, което изглежда като извънредна ситуация, всъщност си е обичайната нормалност: европейските държавни и правителствени ръководители отново не могат да се разберат - този път за това кой да бъде следващият председател на Европейската комисия (ЕК). Не че не беше така и   относно неговите политически и лични качества, които не минаха и без удари под кръста. Но когато се обсъжда кой да заеме най-високия пост в  Европейския съюз (ЕС), дебатът не е просто спор за неговата личност, а винаги се гледа също и каква е неговата легитимация, т.е. каква власт ще притежава. Не на последно място в тази игра на \"Кой кого?\" е важно кой накрая ще може да обяви пред своите привърженици и избиратели, че на шахматната дъска в Брюксел е успял да наложи своя кандидат над останалите.   Макрон срещу Меркел     Настоящата игра е особено сложна, защото нито един от кандидатите от трите големи европейски партийни семейства няма необходимото мнозинство - нито в Европейския парламент (ЕП), нито в Европейския съвет. От самото начало френският президент се опълчи срещу позицията на ЕП, според която само един от водещите кандидати на европейските избори може да се състезава за председател на Комисията. Макрон отхвърля също така и  , защото на Манфред Вебер му липсвал управленски опит. По уважителни причини Меркел иска да избегне открита конфронтация с парламента, както и с френския си партньор - залогът за това е твърде голям. Но как може да се постигне съгласие при това положение? Самата канцлерка признава, че това \"ни изправя пред големи предизвикателства\".   Царицата не е готова за последния си ход     Въпреки това, според нея, предизвикателствата не изглеждат чак толкова големи, така че да бъдат преодолени само чрез една лична саможертва в Брюксел. Това, че все още се спекулира по темата, няма нищо общо с липсата на уважение към Меркел. Управляващата в Берлин широка коалиция вече не е същата, и то не само заради проблемите на ГСДП. Това може само да радва \"Алтернатива за  Германия\", ако Меркел и Брюксел започнат да изглеждат като един общ враг. Черната царица обаче не е готова за този свой последен ход. Ще ѝ повярват всички - и приятелите и враговете ѝ - чак когато на шахматната дъска в Брюксел излезе друга царица, или пък друг цар.         ", "date": "2019.06.23", "title": "Меркел в цугцванг: царицата срещу царя?"}
{"url": "http://www.classa.bg/%D1%81%D0%B2%D1%8F%D1%82/item/397060-k%D0%BE%D0%B9-%D1%81%D0%BF%D1%80%D1%8F-%D1%82%D1%80%D1%8A%D0%BC%D0%BF-%D1%82%D0%BE%D0%B7%D0%B8-%D0%BF%D1%8A%D1%82", "text": "Всичко е било готово за ответен американски удар срещу Иран, когато буквално в последната минута Доналд Тръмп се е отказал от този план. Защо? И кой го е спрял?        Коментар на Петер Филип   След   в нощта срещу четвъртък американският президент Доналд Тръмп мрачно заяви, че Иран е допуснал \"много сериозна грешка\". Не му се наложи обаче да казва нищо повече: политическите барометри в Близкия изток скочиха толкова силно, колкото и кривата на цената на петрола. Но сякаш никой не изглеждаше готов да говори за нарасналата  . Още повече, че и двете страни все още спорят дали безпилотният разузнавателен самолет е бил в иранското въздушно пространство или не.     Но Тръмп си беше сериозен, макар че действията му предизвикаха повече объркване, отколкото проясняване на ситуацията: само часове след свалянето на дрона американският президент започна подготовка за нападение в Иран. Американските самолети трябваше да бомбардират ирански радарни инсталации и ракетни установки в нощта срещу петък. Предполагаше се, че тогава, заради мюсюлманския празник, цивилните жертви ще бъдат по-малко.  Посредническата роля на Оман В същото време Тръмп помоли Оман да влезе в ролята на посредник между двете страни, а султанът изпрати на Иран американското предупреждение, че предстои нападение. Едновременно с това до Техеран стигна и уверението на Тръмп, че той не се интересува от въоръжен конфликт, а по-скоро от преговори с иранските власти. В съобщението от Вашингтон се казваше още, че ако Иран се съгласи да преговаря, това ще предотврати планираното въздушно нападение. В Техеран запазиха хладнокръвие и се опитаха да спечелят време: върховният водач Али Хаменей вече бе отхвърлил преговорите с Вашингтон, но посланието трябваше да бъде предадено. Ключовата роля на военните Тръмп сам се бе поставил в трудно положение: военновъздушните сили на САЩ в региона на Персийския залив, както и военноморските сили в Индийския океан, се намираха в пълна бойна готовност. Освен това   бе в явно противоречие с твърдението на Тръмп, че искал \"само да преговаря\". Президентът вероятно нямаше да е в състояние сам да намери изход от създалото се положение -особено след като явно бе усетил, че в този случай обичайните му „съветници“, като Джон Болтън и Майк Помпео, няма много да му помогнат, а по-скоро онези военни, които напоследък активно го уверяваха да не действа според обичайния си маниер: един военен конфликт не бива да избухва въз основа на самостоятелно взето решение, а изисква възможно най-широк политически консенсус. Тръмп вероятно е усетил и това, че не може да получи подкрепа дори и сред своите. Това сигурно му създава още повече грижи, имайки предвид, че тази седмица той обяви официално повторната си кандидатура за президентските избори. Военната конфронтация с Иран би била в противовес на обещаното от него на предишните избори, а именно - да върне у дома американските войници от Близкия и Средния изток. Вместо това той разполага военни части в региона и може би ги изпраща на война с непредвидими последици за всички. Какво става със \"сделката на века\"? Дори и да не се беше стигнало дотам, вече почти нищо не е останало от смелите обещания на Тръмп за района на Близкия Изток. Например за  . Планът все още не е публикуван и може би никога няма да бъде, но за него вече се зае достатъчно, за да подплаши той основните играчи: заради досегашната безусловна подкрепа на Тръмп за Израел, особено отдръпването от идеята за решение на Близкоизточния конфликт на принципа на двете държави, палестинците се държат на дистанция от всяка американска инициатива. На предстоящата идния вторник конференция в Бахрейн няма да има официални палестински представители. Но също и Израел няма да изпрати своя делегация, а другите държави от региона ще бъдат представени само колкото да се каже, че присъстват. Това изобщо не е никаква мирна конференция. Нито пък можем да говорим за някакво нормализиране. Камо ли пък за \"сделка на века”.    ", "date": "2019.06.23", "title": "Kой спря Тръмп този път"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397052-%D1%81%D0%B5%D0%BA%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2-%D0%B4%D1%83%D0%B1%D0%B0%D0%B9", "text": "Като преди всяко пътуване и преди това до Дубай аз изучавах какво има написано в мрежата. Дотогава бях с впечатлението, че почти всички хора в тази красива страна са правоверни мюсюлмани. Но когато прекарах една седмица тук, разбрах, че всичко не е толкова просто, пише  българин, завърнал се наскоро от ОАЕ.     Първо, повечето от жителите са пришълци. Според някои оценки те вече са над 90%. Затова всички те, по един или друг начин, носят със себе си своите традиции. Например, изглежда, че само тези 10% от местните жители ходят тук в напълно затворени дрехи. Останалите, които са мнозинство, ходят както си искат. Открити ръце, рамене и дори крака. Много двойки се държат за ръце, въпреки че това е забранено, както и проявата на чувства между хората, на обществени места.    Но най-вече бях изненадан от наличието на така наречените \"масажни центрове\". Реклами, под формата на цветни визитни картички, с образа на привлекателни момичета, се раздават директно на пешеходните пътеки. Също така се слагат под чистачките и в прозорците на паркираните коли. За мен стана интересно и аз се обадих на един от телефоните. Там ми казаха, че в допълнение към масажа, те предоставят и всякакви други видове \"релаксиращи\" услуги. Поясниха, че има експерти от почти всички националности.    Момичета от Иран, Индия, Русия, Турция, Мароко, Тайланд са готови да направят масаж и не само, от общо 50 дирхама (около 1000 рубли). Точно това не очаквах от ОАЕ.", "date": "2019.06.23", "title": "Секс изненада в Дубай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397053-%D0%B3%D0%BB%D0%BE%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Глория определено знае как да разпалва страстите - не само в социалните мрежи, но и по гръцките плажове, където от известно време събира тен.   Фолкдивата буквално слага в малкия си джоб голяма част от далеч по-младите си колежки, с перфектните мерки, които показва. Какъвто и бански да облече, тя е ослепителна!     След последните фотоси, които атрактивната брюнетка качи в профила си в социалната мрежа пък, феновете й са направо в екстаз. \"Приличаш на 18-годишна!\", написа й неин верен обожател. А друг я подканва вече да вади и нов хит, не само да съблазнява с перфектното си тяло.   ,  която умее не по-малко да събира погледите върху себе си. С тази разлика обаче, че нейната фигура далеч не е толкова перфектна и изваяна, каквато е на майка й .    ", "date": "2019.06.23", "title": "Глория отново нагорещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397054-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B6%D0%B5%D0%BD%D0%B8-%D1%81%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0", "text": "Вчера бе международният ден, който отбелязва ходенето без... гащички. Много жени го почитат през цялата година, за радост на мъжете. И сред тях звездите не са никак малко. Има дами, които ходят постоянно така. Признават, че по този начин се чувстват възбуждащи и имат усещането, че са желани.                        Сексолозите дори препоръчват понякога да се осмелявате да излизате на вечеря с партньора си и в сюблимния момент да му прошепнете, че не носите бельо. Гинеколозите, обаче, не са толкова въодушевени. Те твърдят, че по този начин могат да се пренесат зарази или пък да получите възпаление. Ето и серия от снимки на жени, които не се притесняват да демонстрират своята сексуалност:", "date": "2019.06.23", "title": "Известни жени си показаха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397055-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%8E%D0%BD%D0%B8", "text": "ОВЕН ( 21 март - 20 април ) Трябва да се придържате към твърди правила, за да не излезете от границите на обичайния си начин на живот. Близките ви, не само ще се радват на общуването с вас, но също така, ще аплодират всяко ваше решение. Особено ако решите, всички битови и финансови проблеми. Само, не се възгордявайте от това отношение. ТЕЛЕЦ ( 21 април - 21 май )  Днес е възможна спешна командировка, на която е по-добре да се отправите, още от изгрев слънце. Тогава ще успеете с всичко, ще се срещнете с всички и дори ще може да си починете от изтощителния път. Възможна е, конструктивна критика от любимия човек. Ако приемете с достойнство всички напътствия, тогава съюзът ви, ще стане още по-силен. БЛИЗНАЦИ ( 22 май - 21 Юни ) Днес, ще ви радват, не само от успехите на колегите, но и на децата, ако имате. Няма да останат съмнения, че сте обичани и ценени. Възможно е пътуване, пазаруване и приятни подаръци от любимия човек. Съществува риск от алергична реакция, затова трябва бързо да разберете с какъв продукт е свързана.   РАК ( 22 юни - 23 юли ) Препоръчително е, да станете по-активни. Провеждайте разговори и търсете нужните хора. Всичко това ще увеличи шансовете ви, за кариерно развитие. Е, също и ще подобри материалното ви положение. От заеми е по-добре да се откажете, стига да имате възможност да се измъкнете от проблемите сами. Няма да е зле, кардинално да промените имиджа си. ЛЪВ ( 24 юли - 23 август ) Очаква се, значително подобряване на финансовата ситуация. И всичко това, благодарение на вашето усърдие и богат опит. Ще се окаже, че наличните ви знания, могат да бъдат полезни във финансовата сфера. Но творческите ви проекти, ще останат в начален етап. Не се притеснявайте, в края на месеца и те ще дадат резултат. ДЕВА ( 24-ти август - 23 септември ) Очаква ви наистина горещ ден, подгответе се да леете \"пот\" над новите проекти. Има шанс да се докажете в творчеството, но физическата работа е по-добре да избягвате. Няма да имате достатъчно сила, за да вдигате тежки неща. Трябва също, спешно да платите кредитити си, за да укрепите финансовото си положение. ВЕЗНИ( 24 септември - 23 октомври) Не трябва да бъдете, прекалено ревностни в работата. Каквото трябва свършете, останалото оставете за утре. В трудни житейски ситуации, може да разчитате на интуицията си, а в областта на финансите, съблюдавайте рационалния подход. Пазаруването днес, ви е противопоказано. Особено, ако планирате да правите големи и скъпи покупки. СКОРПИОН ( 24 октомври - 22 Ноември ) Работете за удоволствие и не се претоварвайте. Ако може да си починете, го направете. Някой от приятели ви, може да ви стресне, съобщавайки ви малко приятна новина. Не приемайте всичко твърде близо до сърцето си, така няма да получите порция негатив. Вечерта е подходяща за четене и йога.   СТРЕЛЕЦ ( 23 Ноември - 21 Декември ) Днес семейните, могат да бъдат изненадани от децата. Всичко, приемайте спокойно и с чувство за хумор, дори и ситуациите да ви изглеждат необичайни. За да не се притеснявате за здравето си, трябва да се ръководите от правилото - всички болести са от нервите. Ако престанете да се нервирате, тогава денят ще премине перфектно. КОЗИРОГ (22 Декември - 20 януари ) Трябва да сте последователни, за да постигнете високи резултати в работата. Пазете в строга тайна плановете си, така че конкурентите да не узнаят. Добре ще преминат събития, свързани с подписване на сделки и финансови операции. Отличен ефект, може да очаквате от козметичните процедури.  ВОДОЛЕЙ ( 21 януари -  19  февруари ) Ще сте в състояние да се заредите позитивно още ранно сутринта, ако правилно реагирате на съобщение от приятел. Не взимайте върху себе си, проблемите на другите хора, в противен случай, ще окажат негативно влияние върху вашата съдба. Новата информация, ще бъде много полезна и ценна за тези който имат бизнес. Ако всичко поставите по местата си, доходите ви, ще се увеличат.   РИБИ ( 20 февруари - 20 март ) Очаква ви един прекрасен ден, освен ако не предизвикате скандал в семейството. По-малко обсъждайте битови проблеми, за да не провокирате гнева на близките си. Буйния си темперамент, трябва да скриете и във финансовата сфера. Колкото работите, толкова и ще получите. По време на активна работа, правете почивка, за да не влошите здравето си.  ", "date": "2019.06.23", "title": "Дневен хороскоп 23 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397051-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-%D0%B3%D0%BE-%D0%B7%D0%B0%D0%BA%D1%8A%D1%81%D0%B0", "text": "Преди повече от половин година журналистката Ани Цолова обяви, че ще става бизнесдама. Бившата водеща на „Здравей, България“ гръмко промотира началото на новото си начинание – лектор по публична реч. Телевизионната звезда основа фирма „Говори, за да те видят“ и си направи сайт с програмите за обучение.   Според уебстраницата на новия си бизнес Ани предлага лекции за комуникационни умения, кризисен пиар, презентационни умения и успешно телевизионно интервю, пише \"Галерия\".  Цолова беше убедена, че бизнесът й ще има голям успех, защото е насочен в ниша, която не е чак толкова развита в България все още, а и защото е публично лице, хората я познават и биха й гласували доверие. Да, ама не.      Повече от шест месеца след началото на новото начинание Ани изпитва огромни затруднения, защото интересът към дейността й е почти нулев. Справка с търговския регистър показва, че за миналата година Цолова е декларирала нетни приходи в размер на 3 000 лева. Тази сума не се отнася за цялата 2018 г., а само за последните два-три месеца, но дори и за този период парите са изключително малко. Разделено на три, се пада, че Ани е изкарвала по 1000 лева на месец – десетки пъти по-малко от месечното й възнаграждение в „Нова“.     За бизнес неуспехите на Цолова говори и още един факт. Когато стартира дейност, бившата водеща обяви, че няма да работи сама, а с екип от психолози и рекламни специалисти. Беше ги поместила в сайта си. Сега на уебстраницата стои само и единствено нейната визитка, а от колегите й няма и следа.", "date": "2019.06.23", "title": "Ани Цолова го закъса!"}
