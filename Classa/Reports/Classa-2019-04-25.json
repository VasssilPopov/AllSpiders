{"url": "http://www.classa.bg/%D1%81%D0%B2%D1%8F%D1%82/item/394903-%D0%B2%D0%B8%D0%B5%D1%82%D0%BD%D0%B0%D0%BC-%D0%B8%D0%B7%D0%B8%D1%81%D0%BA%D0%B2%D0%B0-%D0%BC%D0%BE%D0%BD%D1%81%D0%B0%D0%BD%D1%82%D0%BE-%D0%B4%D0%B0-%D0%BF%D0%BB%D0%B0%D1%82%D0%B8-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-agent-orange", "text": "  Виетнам отново поиска справедливост за жертвите на Agent Orange, хербицидът използван като химическо оръжие от американските военни и доставян от Monsanto по време на Виетнамската война (1955-1975), съобщават местните медии. Вдъхновена от неотдавнашните присъди в Калифорния срещу биотехнологичния гигант, Асоциацията на жертвите на Agent Orange на Виетнам (VAVA) е написала писмо до американски съд с искане да се рестартира груповият иск на жертвите на Agent Orange срещу американски химически компании, включително \"Монсанто\". Този иск съдът в Ню Йорк отхвърли през 2004 г., като се позова на \"липсата на доказателства\" и на твърдението, че \"пръскането с хербицид преди 1975 г. не е представлявало военно престъпление.\" След две неотдавнашни съдебни решения в Сан Франциско, които установиха, че хербицидът Roundup от Монсанто е отговорен за вредите за здравето на ищците и е наредил изплащане на милиони като компенсация, VAVA смята, че е време компанията да поеме отговорност и за снабдяването на американската армия с Агент Orange. Диоксинът, силно токсичен елемент на Agent Orange, е свързван със сериозни здравословни проблеми, като вродени дефекти, рак и други смъртоносни заболявания. В резултат на употребата на Agent Orange във Виетнам около 400 000 души са били убити или осакатени, 500 000 деца са родени с вродени дефекти и един милион души са били увредени или пострадали от здравословни проблеми. След като си припомня, че Виетнам във момента има повече от 4,8 милиона жертви на Agent Orange, писмото изисква справедливост за тези хора с ужасни деформации. \"Къде е правосъдието за виетнамските жертви, унищожавани от токсичните химикали? Всички научни доказателства, хората като живи доказателства, и виетнамската природна среда, опустошена от Agent Orange, използван от САЩ през 1961-1971 г., не са ли достатъчно убедителни?\" пита писмото на VAVA. Според различни оценки, 12 милиона галона от хербицида Agent Orange са били използвани в кампанията срещу партизаните от Виет Конг (1961-1971).", "date": "2019.04.25", "title": "Виетнам изисква \"Монсанто\" да плати на жертвите на Agent Orange"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394898-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D1%88%D0%B0%D1%80%D0%BB%D0%B0%D1%82%D0%B0%D0%BD%D1%81%D1%82%D0%B2%D0%B0-%D1%81-%D0%B8%D0%BC%D0%B5%D1%82%D0%BE-%D0%BD%D0%B0-%D0%B1%D1%81%D0%BF", "text": "Към момента политическата ситуация е такава, че има два мастодонта - единият ГЕРБ и БСП, която единствена е в позиция да промени клишето, казва той \"Със сигурност не съм аз топлата връзка между БСП и президента Румен Радев!\" Това заяви в сутрешния блок на БНТ кандидатът за евродепутат от БСП Иво Христов.  \"Няма напрежение между мен и Радев\", добави той и поясни, че никога не се е отмятал от ангажимента си към президента.  \"Към момента политическата ситуация е такава, че има два мастодонта - единият ГЕРБ и БСП, която единствена е в позиция да промени клишето. БСП е над 100-годишна и е единствената оцеляла от зората на прехода до днес партия. Но ако на тези избори, листата на БСП за България не победи, едва ли ще има следващи избори. На едни следващи избори ще легитимираме назначенците на ГЕРБ\", заяви Христов. \"Аз не съм част от БСП и от разногласията в партията. В България имаме политически скандали поне веднъж седмично. Не е роден този, който може да предвиди до какво ще доведат. В годините, когато Георги Първанов беше лидер на БСП, аз критикувах социал-либералния вектор. Сега той шарлатанства с името на БСП (Коалиция за България - б.р.)\", подчерта Христов.. \"Журналистическа и гражданска доблест е да говориш истината. БСП се е променила, аз стоя зад думите си за \"чеверме-социалистите\". БСП е единствената надежда за съхраняването на някакви демократични механизми\", каза още Христов. Той допълни, че не е напускал президентството и отново припомни, че е председател на Стратегическия съвет към Румен Радев.  \"Няма предателство срещу Румен Радев. Не съм се отмятал от президента и нямам намерение да го правя. Ако имаше предателство от моя страна, нямаше да съм председател на Стратегическия съвет. Ако БСП не победи на евроизборите, на следващия парламентарен вот отново ще бъде легитимирана партия ГЕРБ\", коментира бившият шеф на кабинета на Румен Радев.     ", "date": "2019.04.25", "title": "Иво Христов: Първанов шарлатанства с името на БСП"}
{"url": "http://www.classa.bg/%D1%81%D0%B2%D1%8F%D1%82/item/394899-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE,-%D0%BE%D1%82-%D0%BA%D0%BE%D1%8F%D1%82%D0%BE-%D0%B8-%D0%B4%D0%B0-%D0%B5-%D0%B1%D0%B0%D0%BD%D0%BA%D0%B0,-%D0%BA%D0%BE%D1%80%D0%BF%D0%BE%D1%80%D0%B0%D1%86%D0%B8%D1%8F,-%D1%82%D1%80%D1%8A%D1%81%D1%82-%D0%B8%D0%BB%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Намиращ се в сърцето на Вашингтон върху 10 квадратни мили земя, се намира Окръг Колумбия. Този щат развява свое собствено знаме и има собствена конституция. Въпреки, че географски са разделени – структурите на Ватикана, Лондонското сити и Окръг Колумбия, флагът на Окръг Колумбия има 3 червени звезди, всяка една за 3-те града на “Империята“ – (Ватикана-Лондонското сити – Окръг Колумбия). Чрез тези скрити структури Светът е контролиран: икономически от Лондон, военно от окръг Колумбия и “духовно“ от Ватикана. Ако направите задълбочено проучване, ще се  да разберете, че  САЩ все още са, и винаги са били Британска кралска колония .  Окръг Колумбия функционира извън конституцията на САЩ, и е отделна корпоративна единица . Между другото, както  Ватикана и Лондонското сити, така и Окръг Колумбия не плаща никакви данъци на никой !  . . .    Трите щата на Тайното световно правителство Чрез скрити структури светът е контролиран икономически от Лондонското сити, военно – от Окръг Колумбия, духовно – от Ватикана. Нищо значимо не се е случвало  и не се случва на планетата без благословията на Тайното правителство. Нови правителства, преврати, революции, локални бунтове, епидемии, терористични актове. . . Ватиканът Той има власт върху два от общо 6.5 милиарда население. Притежава богатство, колкото никоя друга страна и има бизнес връзки с фамилия Ротшилд в Британия, САЩ и Франция, с гигантските корпорации Shellq General Elektrik и др. Златото на Ватикана , равняващо се на милиарди, се съхранява в Банка Ротшилд в Англия и във Федералния резерв на САЩ. Видимият управител на тази богата империя е папата.      Той е един от най-богатите хора на планетата. Докато 2/3 от хората на света изкарват по-малко от 2 долара на ден, а 1/5 умира от глад, ватиканът трупа несметни богатства от лихвите на стоковия пазар и в същото време проповядва милосърдие. Католическата църква притежава повече богатство, от която и да е банка, корпорация, тръст или правителство. Ватиканът държи не само богатството, но и знанието за истинската природа на нещата, и така контролира невежите маси. Многократно инициира кръстоносни походи срещу мюсюлманския свят и срещу обявените от нея за еретически, реформаторски движения в Европа. Инквизицията, създадена да държи в послушание света, няма аналогия по жестокост в човешката история. И всичко в името на Бог! Кой Бог?… Чий Бог!. . . Лондонското сити Намира се в центъра на Лондон. Както и Ватикана, Лондонското сити е също частно притежавана и ръководена структура. То се превръща в независим щат през 1694 г., когато крал Уилям ІІІ Оранж отдава контрола на Англия и нейното богатство на банкерите. През 1812 г. Нейтън Ротшилд с измама отнема контрола над Английската банка и разрушава пазара. Същият подход е използван при изкуствено създадената Голяма депресия в Америка, и днес – при настоящата Световна икономическа криза. Всичко това им осигурява ВЛАСТ. Днес Лондонското сити е мощна финансова структура с най-скъпата квадратна миля на Земята. То включва частно притежаваната Ротшилдова английска банка, стоковия обмен, всички британски банки и клонове на повече от 400 чужди банки, както и над 100 щатски. Лондонското сити има своя полиция, съдилища, знаме и закони. То не е част от Лондон и Англия. Както и Ватикана и окръг Колумбия, то не плаща данъци на никого. В Лондонското сити се печата цялата преса, заливаща улиците на света, там е домът на британските свободни масони и основната част на Световния Паричен Картел, познат като Кралската власт. Кралската власт не е британското кралско семейство или монархия, а частно притежаваният корпоративен щат – Лондонско сити. То има съвет от 12 персони, които служат на корпорацията начело с Лорд Майер (титла). Това са представители на 13-те най-богати фамилии в света. Те са*: Rothchild ( Bauer or Bower) – Pindar  Bruce  Cavendish(Kennedy)  De Medici  Hanover  Hapsburg  Krupp  Plantagenet  Rockefeller  Romanov  Sinclair(St.Clair)  Warburg(del Banco)  Windsor(Saxe-Coburg-Gothe) Тези кръвни линии заедно с техните наследници ръководят Кралската корпорация на Лондон. Притежават земи по целия свят, а Британския парламент и първи министър са само публична фасада за скритата власт на тези управляващи фамилии. Окръг Колумбия Намира се в сърцето на Вашингтон върху 10 кв. мили площ. Има свое знаме и конституция. Въпреки че географски да са разделени – структурите на Ватикана, Лондонското сити и Окръг Колумбия са една империя, наречена Империята на града. Флагът на Окръг Колумбия е с 3 звезди, всяка една от тях съответства на тези 3 щата на Империята.    ", "date": "2019.04.25", "title": "Католическата църква притежава повече богатство, от която и да е банка, корпорация, тръст или правителство"}
{"url": "http://www.classa.bg/%D1%81%D0%B2%D1%8F%D1%82/item/394900-%D0%BD%D0%B0%D0%B9-%D0%B6%D0%B5%D1%81%D1%82%D0%BE%D0%BA%D0%BE%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE", "text": "8,493 умишлени убийства, записани в Мексико между януари и март 2019 г., правят това тримесечие най-бурното и кърваво в историята на латиноамериканската страна, според доклад, публикуван тази събота от Изпълнителния секретариат на Националната система за обществена сигурност на Мексико (SESNSP). Според SESNSP, през януари тази година са станали 2855 убийства, 2802 през февруари и 2 836 убийства през март - по-голямата част от тях с огнестрелно оръжие или нож. Тези цифри представляват увеличение с 8,9% на броя на смъртните случаи в сравнение със същия период на миналата година, който досега се смяташе за най-бурния в историята на страната. Гуанахуато продължава да бъде щатът, в която са извършени най-много убийства, с общо 947 жертви, следвани от щатите Мексико (769), Халиско (720), Баха Калифорния (647), Чихуахуа (568) и Мексико Сити (447). Най-малко 14 души, включително двегодишно момче, бяха убити в петък по време на въоръжено нападение на празненство на открито в мексиканската община Минатитлан. Предполага се, че убийците са преследвали субект, който е влязъл в стаята, където се чествал рожден ден. Извършителите на клането са избягали.", "date": "2019.04.25", "title": "Най-жестокото тримесечие в историята на Мексико"}
{"url": "http://www.classa.bg/%D1%81%D0%B2%D1%8F%D1%82/item/394901-%D1%80%D1%83%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81%D0%B8-%D0%BF%D0%BE%D1%80%D1%8A%D1%87%D0%B0-%D1%8F%D1%85%D1%82%D0%B0-%D0%BB%D0%B5%D0%B4%D0%BE%D1%80%D0%B0%D0%B7%D0%B1%D0%B8%D0%B2%D0%B0%D1%87", "text": "Руският милиардер Олег Тинков е поръчал първата в света яхта, способна да разбива леда и да плава в Антарктика. Цената на яхтата надхвърля 100 милиона евро (112 милиона долара), съобщава Forbes. Основателят и собственик на банката Tinkoff Bank, чието състояние се оценява на 2,2 млрд. долара, планира да представи своята супер-яхта, наречена \"SeaExplorer 77\", на най-голямото в света корабно изложение в Монако през 2020 година. \"Това е първият частен ледоразбивач в света\", каза Тинков. Благодарение на укрепения корпус той е способен да разбива ледени покривки от 30 до 40 сантиметра. В допълнение, той има способността да се движи самостоятелно в продължение на 40 дни, носи батискаф, с който да се изследват дълбините на морето, четири джета, две моторни шейни и два хеликоптера. 77-метровата яхта, която предлага луксозно настаняване за до 12 души, освен екипажа, е част от проекта La Datcha. След представянето яхтата ще се отправи към Индийския океан, Сейшелските острови и Мадагаскар, полуостров Камчатка и Аляска, преди да изпробва армирания си корпус в Антарктика през 2021 година. \"Става въпрос за навигация, но по съвсем различен начин. Става дума за проучване, а не за пиене на Мартини и за фукане в Сен Тропе\",. обясни Тинков Банкерът планира да използва яхтата около 20 седмици годишно, а през останалото време да я отдава под наем за 690 000 евро седмично.", "date": "2019.04.25", "title": "Руски милиардер си поръча яхта - ледоразбивач"}
{"url": "http://www.classa.bg/%D1%81%D0%B2%D1%8F%D1%82/item/394902-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%BF%D1%80%D0%B0%D0%B2%D0%BE-%D0%BF%D0%BE%D1%81%D0%BE%D1%87%D0%B8-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BF%D1%80%D0%B5%D1%82%D0%B5%D0%BA%D1%81%D1%82-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D0%B8%D0%BD%D1%82%D0%B5%D1%80%D0%B2%D0%B5%D0%BD%D1%86%D0%B8%D1%8F-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "САЩ може да започнат военна намеса във Венецуела под претекста на съответната молба на опозиционния лидер на Венецуела Хуан Гуайдо, когото Вашингтон признава за \"президент\" на латиноамериканската страна, казва Алфред-Морис де Заяс, бивш съветник на ООН правата на човека за насърчаване на демократичен и равнопоставен международен ред. Въпреки това, според международното право, само законният президент на страната Николас Мадуро може да поиска военна помощ от други нации, добавя специалистът. \"Гуайдо е незаконен ,според конституцията на Венецуела, само Мадуро може да поиска военна помощ от други държави. Признаването от страна на САЩ на Гуайдо като президент не му дава никаква законност и легитимност\", каза Заяс. \"Но това не означава, че намесата на САЩ не ще се случи\", каза той, добавяйки, че \"възможната военна намеса би довела до нарушаване на многобройни норми на международното право\". Според специалиста, въпреки \"яснотата на правилата и разпоредбите, тяхното прилагане е сложно, защото съществува култура на безнаказаност\". В този смисъл Алфред-Морис де Заяс посочва, че \"САЩ не са били съдени за агресията си в Куба, Гренада, Хаити, Панама, Югославия, Ирак, Либия, Сирия и още и още.\" На 23 януари Хуан Гуайдо, който бе избран за председател на Народното събрание на Венецуела, бе обявен за президент на страната до провеждането на нови избори. Той е признат на тази позиция от САЩ, Аржентина, Колумбия, Чили, Перу, Панама, Коста Рика, Парагвай, Хондурас, Гватемала, Бразилия, Канада, повечето европейски страни и Организацията на американските държави (OAS). Николас Мадуро описа инцидента като опит за преврат и прекъсна дипломатическите отношения със САЩ. Правителството на Мадуро бе счетено за легитимно от държави като Русия, Китай, Боливия, Мексико, Куба, Иран, Никарагуа, Ел Салвадор, Турция, Беларус, Южна Африка и Сирия и други. Народното събрание, с мнозинство с опозиция, бе обявено в невалидност през 2016 г. с решение на Върховния съд (TSJ), което обяви, че всички негови актове ще бъдат нищожни. През 2017 г. беше сформирано Националното учредително събрание (АНК), орган, паралелен на Народното събрание, който се опитва да го замени. От своя страна опозицията не признава резултатите от изборите, свикани от АНК, които завършиха с преизбирането на Мадуро, положил клетва пред Върховния съд.   В настоящата Конституция на страната на Народното събрание се дават определени правомощия, но изобщо не се споменава за орган, наречен Национално учредително събрание. АНК работи по изготвянето на нова конституция. В средата на острата политическа и икономическа криза, която преживява Венецуела, институциите и подкрепата на въоръжените сили на страната все още са в ръцете на правителството на Николас Мадуро.", "date": "2019.04.25", "title": "Експерт по международно право посочи възможен претекст за военна интервенция във Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394894-%D0%B4%D0%BD%D0%B5%D1%81-%D0%B5-%D0%BD%D0%B0%D0%B9-%D1%82%D1%8A%D0%B6%D0%BD%D0%BE%D1%82%D0%BE-%D0%B2%D1%8A%D0%B7%D0%BF%D0%BE%D0%BC%D0%B5%D0%BD%D0%B0%D0%BD%D0%B8%D0%B5,-%D0%B2%D1%8A%D0%B2-%D0%B2%D1%81%D0%B5%D0%BA%D0%B8-%D0%B4%D0%BE%D0%BC-%D1%81%D0%B5-%D1%81%D0%BF%D0%B0%D0%B7%D0%B2%D0%B0-%D0%B2%D0%B0%D0%B6%D0%B5%D0%BD-%D0%BE%D0%B1%D0%B8%D1%87%D0%B0%D0%B9", "text": "Днес е Велики четвъртък - важен ден от Страстната седмица. Ден наситен със символика, библейски събития и народни поверия. В християнската традиция четвъртият ден от Страстната седмица - Велики четвъртък, е възпоменание за Тайната вечеря.      На него се припомня как Исус Христос извършил пасха в дома на един жител на Йерусалим. Преди вечерята Той умил краката на апостолите и казал: ''Не дойдох да служа, а да послужа''. Така Той им дал най-ценния урок – за смирението. След като завещал новата заповед за любов към всички, Христос заявил на учениците Си,че ще бъде предаден. В недоумение те питали, кой ще стори това. Запитал и Иуда, и Христос му отвърнал тъй кротко, че другите не разбрали. След вечерята Христос взел хляба, разчупил го и раздал на учениците си с думите: \"Вземете, яжте, това е моето тяло!\". После вдигнал чашата с червено вино и казал: \"Пийте от нея всички. Това е моята кръв. Кръвта на Новия Завет, която се пролива за опрощаване на греховете.\" Установено е тайното свето причастие. След вечерята Христос с апостолите отишъл в Гетсиманската градина, дето се молил до идването на предателя.      Според народните обичаи, на този ден рано сутрин се боядисват великденските яйца - традицията позволява, освен на Велики четвъртък, обредните яйца да се приготвят и на Велика събота. Първото яйце трябва да бъде червено. С него се прави кръстен знак върху челата на децата, а после и на всички останали от семейството. Това яйце се оставя настрана от другите и се подменя с миналогодишното, което досега е стояло в къщата, за да носи здраве, радост и щастие на нейните обитатели. Яйцето се пази, за да носи късмет. Следващото яйце също е червено - то се оставя в църквата в събота вечерта, след празничната литургия, която продължава след полунощ, или на другия ден. Червените яйца са символ на Христовата мъчения. На Велики четвъртък се подновява и квасът и се замесва тестото за великденските хлябове. Те носят най-разнообразни названия из България: великденски кравай, богова пита, кошара, харман, квасник, яйченик, плетеница или кукла. Обикновено се украсяват с нечетен брой червени или бели яйца и усукано около тях тесто. Жените приготвят и по-малки великденски хлебчета с по едно червено яйце в средата, които се дават на първия гостенин, на кумовете, и на роднини. В четвъртък вечерта се служи утренята на Велики петък, когато се четат така наречените Дванадесет евангелия, т.е. дванадесетте откъса от Евангелието, разказващи за Христовите страдания. На този ден свещенослужителите изнасят кръста от олтара, което символизира носенето му от Христос към Голгота. По време на маслосвета, всеки желаещ мирянин бива помазан с елей за здраве. От древни времена много култури асоциират яйцето с Вселената. Персите, например, вярвали, че Земята се е излюпила от гигантско яйце. Много народи виждали в яйцето символ на прераждането през пролетта. Яйцата са били боядисвани, декорирани и рисувани от римляни, гали, перси и китайци. След възникването на християнството то започва да се възприема като символ на раждането на човека от природата. Червените яйца са символ на Христовата мъченическа кръв.", "date": "2019.04.25", "title": "Днес е най-тъжното възпоменание, във всеки дом се спазва важен обичай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394895-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-24-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "Изправят пред спецсъда Румен Овчаров, Пламен Стефанов и Анна Янева Специализираната прокуратура предаде на съд Румен Овчаров, Пламен Стефанов- бивш изпълнителен директор на „Мини Бобов дол“ ЕАД и Анна Янева - бивш заместник министър за умишлена безстопанственост, от която са последвали щети в размер на повече от 24 млн. лева. Това съобщиха от пресцентъра на прокуратурата. На 30.03.2018 г. Софийска градска прокуратура внесе в Специализирания наказателен съд обвинителен акт срещу Румен Овчаров – бивш министър на икономиката и енергетиката за умишлена безстопанственост - за това, че въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление.  С определение на Специализирания наказателен съд, потвърдено с определение на Апелативния специализиран наказателен съд от 17.05.2018 г. , делото срещу Румен Овчаров бе върнато на Специализираната прокуратура за отстраняване на допуснати процесуални нарушения.  След връщането на делото, Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ЕАД са последвали щети в размер на повече от 24 млн. лева, т.е. почти три пъти повече.  Доказателствата, събрани от Специализираната прокуратура, след връщането на делото от съда, обосноваха ангажиране на наказателната отговорност и на бившия заместник-министър на икономиката и енергетиката и на бившия изпълнителен директор на „Мини Бобов дол“ ЕАД.  И на тримата е повдигнато обвинение за умишлена безстопанственост, осъществена при условията на продължавано престъпление в периода от  25.05.2006 г. – 18.03.2009 г., от която са последвали значителни щети в особено големи размери за предприятието „Мини Бобов дол“ ЕАД, в размер на повече от 24 млн. лева, като деянието представлява особено тежък случай и е последвало откриване на производство по несъстоятелност.  Чрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища от участък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона за концесиите (без да е проведена открита процедура при условията на публичност и прозрачност, свободна и лоялна конкуренция и равнопоставеност на всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства  (въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.  Предстои насрочване на делото пред Специализирания наказателен съд.    ", "date": "2019.04.25", "title": "Румен Овчаров с обвинение за 24 милиона лева"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394896-%D0%BC%D0%B0%D1%80%D0%BA%D0%B5%D1%82-%D0%BB%D0%B8%D0%BD%D0%BA%D1%81-%D0%BC%D0%B5%D1%81%D0%B5%D1%86-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D1%81%D0%B5-%D0%BE%D0%B1%D1%80%D1%8A%D1%89%D0%B0-%D0%B1%D1%81%D0%BF-%D0%B2%D0%BE%D0%B4%D0%B8-%D1%81-31,3-,-%D0%B3%D0%B5%D1%80%D0%B1-%D0%B8%D0%BC%D0%B0-30,9", "text": "Доверието към политическата класа е изключително ниско. Към момента \"Апартаментгейт\" се отразява на гласуването на над 60 % от гражданите, показват изследванията   Месец преди изборите резултатът се обръща.  БСП водят пред ГЕРБ, но все още не може да се каже, кой ще спечели евроизборите.  Динамиката е голяма, но разликите са малки. Това заяви социологът Добромир Живков от агенция \"Маркет Линкс\" в сутрешния блок на БТВ. Според данните на агенцията,  ако изборите са сега за БСП ще гласуват 31,3% от запитаните, а за ГЕРБ - 30,9%. Над 90% в промяната в отношението към ГЕРБ е в отрицателна посока\",  коментира Живков. Добромир Живков представи изследването на \"Маркет линкс\", проведено съвместно с БТВ. То е национално представително, проведено сред 1049 пълнолетни лица през периода 12 - 22 април. \"На трето място е партията на ДПС (6,1%), а ВМРО (5,0%) остава като четвърта политическа сила за евроизборите \", каза още той. Пет партии имат реален шанс да излъчат евродепутат, анализира данните Добромир Живков. Това са ГЕРБ, БСП, ДПС, ВМРО и Демократична България. \" Апартаментгейт\" се отразява тежко на електората на ГЕРБ,  посочва социологът. Според него не може да се каже кой ще спечели изборите - може да бъде както ГЕРБ, така и БСП. \"Доверието към политическата класа е изключително ниско. Към момента  \"Апартаментгейт\" се отразява на гласуването на над 60 % от гражданите\",  разкри Живков. \"В този един месец много неща могат да се променят. БСП ще продължават да се фокусират върху \"Апартаментгейт\", ГЕРБ трябва да се фокусират върху позитивната кампания. Голяма част от разочарованите от ГЕРБ ще отидат в графата \"негласуващи\". Дистанцията между ГЕРБ и БСП е изключително малка, и БСП в момента са водещи\", завърши Живков.", "date": "2019.04.25", "title": "\"Маркет Линкс\": Месец преди изборите резултатът се обръща - БСП води с 31,3%, ГЕРБ има 30,9%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394897-%D0%BA%D0%BE%D0%BB%D0%B5%D0%B2-%D1%87%D1%83%D0%B4%D0%B5%D1%81%D0%BD%D0%BE%D1%82%D0%BE-%D0%B5,-%D1%87%D0%B5-%D0%BF%D0%B0%D1%80%D1%82%D0%B8%D0%B8%D1%82%D0%B5-%D1%81%D0%B5-%D0%B8%D0%B7%D0%B1%D0%B8%D0%B2%D0%B0%D1%82,-%D0%BF%D0%BE%D1%81%D1%82%D0%B8%D0%B3%D0%B0-%D1%81%D0%B5-%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%B6%D0%B8%D0%B2%D0%BE%D1%82", "text": "Професията на политик става все по-непривлекателна, заяви Георги Харизанов от Института за дясна политика. „Ако продължи да се набляга на тема апартаменти, това вече няма да има особен ефект. Би било разумно политиците да сменят поне атаката. В един момент започва да се губи интерес. Човек започва да има усещането, че нарочно се вадят някакви дребни неща с цел атака. Тепърва предстоят още политически атаки и изнасяне на нелицеприятни факти за едната или за другата страна. Това са правилата на играта”, каза в ефира на „Здравей, България” по Нова телевизия социологът Кольо Колев. Той допълни, че това е една чудесна кампания. „Чудесното е, че политическите партии се избиват. Всеки се опитва да покаже мръсотията на другия. По този начин се постига очистване на обществено-политическия живот. Нормално е да има битка с малко мръсни хватки”, каза още Кольо Колев. Според Георги Харизанов от Института за дясна политика плюсовете от скандалите с апартаментите са видни. „Ще продължи да се прочиства политическата система. Това е от полза за обществото. Професията на политик става все по-непривлекателна. На мястото на Делян Добрев четирима души отказаха да станат депутати. Това е така, защото цялото им имущество и минало ще бъде проверено. 30-годишната ерата, когато политиците се подиграваха със Сметната палата и хвърляха формални декларации, приключи”, каза още Георги Харизанов. Той допълни, че има два сценария пред българската политическа система. „Имаме два избора. Или Бойко Борисов или Корнелия Нинова. Няма трети вариант”, заяви Георги Харизанов. „Ако БСП спечели 5000 гласа повече, това не значи, че ГЕРБ трябва да подаде оставка. Не става въпрос за управляващата партия, а за управляващата коалиция. В нея участват още ВМРО, АТАКА, НФСБ, ДПС. Разбира се, това би разклатило ГЕРБ, защото в продължение на 10 години партията печели почти всички избори”, каза още социологът Кольо Колев. Според него предсрочни избори ще има, ако скандалите продължат. „Непрекъснато има скандали. Не говоря само за „Апартаментгейт”. Говоря за НАП, за тол системите, за изискванията към касовите апарати. Тези неща дразнят хората. Създават усещане, че системата не работи правилно. Това са дребни секторни проблеми”, смята Кольо Колев. Георги Харизанов е категоричен, че нетърпимостта на гражданите към политиците се изразява и в социологическите резултати.     ", "date": "2019.04.25", "title": "Колев: Чудесното е, че партиите се избиват, постига се очистване на обществено-политическия живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394892-%D0%BF%D0%BE-%D0%B3%D0%BE%D1%80%D0%B5%D1%89%D0%B8%D1%82%D0%B5-%D1%81%D0%BB%D0%B5%D0%B4%D0%B8-%D0%BD%D0%B0-%D0%B5%D0%B4%D0%BD%D0%B0-%D0%BB%D1%8A%D0%B6%D0%B0", "text": "      Така наречените войводи се правят на патриоти у дома, но в Брюксел гласуват заедно с либералите и джендърите, пише вестник Галерия. Твърде агресивно и далеч преди началото на официалната кампания за евроизборите ВМРО върти телевизионен клип с Ангел Джамбазки. Впрочем Джамбазки тече отвсякъде, гостува във всяко второ предаване и буквално задръства и без това задръстения ни ефир. Няма нищо лошо в това млад, амбициозен и очевидно свръхактивен човек да се бори за национални каузи и патриотични идеи. Стига в същото време да е коректен към тези, които засипва с обещания, и всичко да не е обикновена демагогия. Цялата си кампания за нов мандат като депутат в Европейския парламент Джамбазки всъщност гради върху една опашата лъжа, а именно че е последователен борец срещу Истанбулската конвенция. В същото време електронна справка от сайта на Европарламента показва, че европатриотът и колегата му от групата на консерваторите Николай Бареков не попадат в списъка на консерваторите, които са гласували против третия пол, гей браковете и против това децата на България да имат нормални майка и баща. Излиза, че ВМРО започва кампанията си с опашата лъжа, която пишман войводите смятаха, че няма да лъсне.  ", "date": "2019.04.25", "title": "По горещите следи на една лъжа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394889-%D0%BC%D0%B5%D1%85%D0%B0%D0%BD%D0%B8%D0%B7%D0%BC%D0%B8%D1%82%D0%B5-%D0%BD%D0%B0-%D1%86%D0%B5%D0%BD%D0%B7%D1%83%D1%80%D0%B0%D1%82%D0%B0-%D0%B8%D0%BB%D0%B8-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D0%BB%D0%B5%D0%B4-%D0%B0%D0%BD%D0%B3%D0%BE%D0%BB%D0%B0-%D0%B8-%D0%B5%D1%82%D0%B8%D0%BE%D0%BF%D0%B8%D1%8F-%D0%BF%D0%BE-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "    На мнозина не им се вярва – неотдавна България беше класирана на 111-о място по свобода на словото от организацията „Репортери без граници”, след Гвинея, Кувейт и Ангола, до Етиопия. И много хора се чудят дали България заслужено е толкова назад. На какво основание? Месец по-рано, през март беше оповестен докладът на Държавния департамент на САЩ за човешките права за 2018 година. В него в раздела за свободата на изразяване е констатирано „тежко увреждане на медийния плурализъм” в България. Констатирани са „постоянно увеличаване на политическия натиск върху медиите” и т. н. В доклада се изреждат конкретни примери. „Журналисти и медии, в които те публикуват, са били следени, сплашвани и обезкуражавани чрез кампании за очерняне като „врагове на държавата“, пише в доклада. „Репортери без граници” също изготвя доклада си с конкретни примери и анкета сред журналисти и представители на различни институции.  И затова някои смятат, че мнозина у нас рисуват картината по-черна и затова сме толкова зле в класациите от чужбина. Но не – свободата на словото у нас е още по-зле, отколкото е представена в тези доклади. И не заради драстичния случай с ареста на журналисти край Радомир, които бяха държани без обяснение 7 часа в полицията. Не и заради убийството на журналистката в Русе и др. подобни примери. Журналистката е случайна жертва, колкото и да има подозрения за поръчка с цел да спрат предаването й. Ако проследим събитията в медиите през миналата година, много от тях не са включени в тези доклади, които ни представят като място с ограничена свобода на словото, по-зле от изостанали африкански държави. В оценките са включени по-видими примери на цензура, като спирането на конкретно предаване на Милен Цветков, а след това и изгонването му от Нова тв. Този пример е описан в доклада на Държавния департамент на САЩ. Милен Цветков направи предаване не за съмнителната новина от съмнителен сайт, че Борисов си е купил остров в Гърция, а заради гневните коментари по този повод на самия премиер от Брюксел пред журналистите от всички наши медии там. Премиерът коментира новина от неизвестен сайт, която минава незабелязана, а той я вкарва в големите медии. Коментарно предаване се опитва да разглежда този въпрос и е спряно брутално, а водещият му месец по-късно е изгонен. Но има и по-големи примери на цензура, маскирана съвсем благовидно. Например продажбата на телевизия     BiT и последващото й закриване Тази телевизия за кратко време се нареди на четвърто място по доверие след трите големи телевизии Би Ти Ви, БНТ, Нова тв и натрупваше все повече популярност. Причината беше в свободните коментарни предавания, които развиваха теми и канеха събеседници внимателно спестявани от големите телевизии. При това съвсем професионално и умерено, без изхвърляния и нелепици като в телевизия „Алфа”, примерно. Собствениците на BiT, двама богати българи от Чикаго, бяха ухажвани и притискани, докато продадат телевизията. Купувачът беше очевидно подставено лице, защото след всички приказки пред медиите как ще прави модерна интерактивна телевизия, първата му работа беше веднага да спре всички предавания на живо и да започна да излъчва стари записи, в които няма политика. Това продължи, докато всички забравиха за тази телевизия (виж  ). Формално продажбата и постепенното закриване на телевизия BiT не може да се даде като пример за погазването на свободата на словото и не е влизала в докладите, които оценяват България като място с ограничена свобода. А всъщност това е един от най-драстичните примери на цензура. И този пример показва пълния синхрон на прокуратурата с медийната цензура в услуга на управляващите. Едрият предприемач Сашо Дончев разказа преди продажбата на телевизия BiT как на среща с главния прокурор Цацаров, той го съветвал да не подпомага телевизия BiT след като си има „хубав бизнес”. (Случаят показва и тежката неосведоменост на главния прокурор, който в онзи момент смята Дончев за собственик на BiT). Има още много примери в големите медии, по-значителни от цитирания случай с Милен Цветков, останали незабелязани. Не едно, а множество теми в предавания са били     спрени в същата Нова тв още в зародиш Тя се прочу като най-цензурирана още преди няколко години, като изгони карикатуриста Чавдар Николов и изтри всичките му анимирани карикатури от четири сайта на медийната група, дори интервю с него в един сутрешен блок. Това може да се сравни само с изгарянето на книги в средновековието, но тъй като сме в цифровата ера, все пак анимациите бяха запазени. Продажбата на Нова тв на българският т. нар. олигарх Кирил Домусчиев също е показателна за синхрона на цензурата и властите. Преди Домусчиев Нова тв беше договорена за продажба с чешкия милиардер Петр Келнер. Сделката беше подписана, но българската Комисия за защита на конкуренцията” я спря. Мотивите – понеже Келнер е собственик и на мобилния оператор „Теленор”, щял да съсредоточи много електронни медии. Действията на комисията бяха очевидно в услуга на властта на Борисов, който предпочита собственик на втората по влияние телевизия у нас да бъде негов приближен. И едрият бизнесмен Домусчиев със сигурност е посъветван да купи тази телевизия, едва ли е изгарял от желание. А това, че никой не коментира защо телевизията е купена преди няколко години за над 600 млн. евро, а продадена на Домусчиев за 180 млн., е само подробност. Всъщност във всяка телевизия има цензура, дори, когато формално няма спрени теми от редактори или шефове. Онези предавания и редактори, които си позволяват да коментират неудобни за властта случаи, са старателно бойкотирани от представители на властта и управляващата партия. Техни представители отказват да участват в предавания. Това, според терминологията на Би Би Си, е т. нар. модерна цензура.  Представителите на властта налагат теми на предавания и отказват участие в неудобни за тях. Някои редакции и телевизии си имат „политкомисари” – някой шеф, на когото се обаждат от партийната централа или лично Борисов, и който веднага поставя тема за предаване или конкретен гост. Или спира други. Пресен и продължаващ     пример за цензура е с вестничето „Прас Прес” То се издава от трима карикатуристи в пълен бойкот от фирмите, които продават вестници и списания. Фирмата „Национална дистрибуция”, която единствена снабдява с вестници и списания всички градове в България, заплашва по-малки фирми да спрат да продават този вестник – това са установили издателите карикатуристи Комарницки, Чавдар Николов и Чавдар Георгиев. По-малки фирми, които до някое време са продавали по няколкостотин броя от вестника изведнъж спират да го продават без обяснение. Продавачи неофициално споделят, че доставчиците им отказват да го доставят, дори да правят заявки. От около 3000 места за продажба на вестници и списания в София (вкл. малки стендове в магазини за хранителни стоки), в. „Прас Прес” се продава на не повече от 70-80 места, заедно с книжарниците. В страната го няма въобще, с изключение на десетина павилиона в три големи града, където се продава под тезгяха, за да не бъдат лишени от доставки от голямата фирма.     Случаят с „Прас Прес” показва на какъв натиск са подложени издателите на други вестници на хартия, които се продават в същата мрежа за дистрибуция. Тъй като вестниците така или иначе са закъсали, ако голямата разпространителска фирма (собственост на депутата Делян Пеевски, който притежава и още няколко по-малки фирми – тотален монопол) спре да ги продава едно или друго издание, или започне да бави плащанията от продажбите, то е просто загинало. И за този натиск никъде не се пише, не се коментира, не влиза в никакви доклади за свобода на словото. А го има и журналисти много добре знаят за какво става дума. Цяла отделна тема е финансирането на вестници и сайтове с раздавани от местната и централната власт субсидии по програми, включително с евросубсидии. Чрез тях властите директно си купуват медийно обслужване. Всичко е уж законно, издател, фирма, задкулисно свързана с властта. Факт, отбелязан в докладите е очернянето на журналисти и медии, които си позволяват да са критични към властта и и да правят разкрития. Медиите на Делян Пеевски и още няколко обслужващи като „Пик” и др. атакуват непрекъснато сайта „Бивол”, вестници като „Сега”, журналисти като Атанас Чобанов и др. Сайтът e-vestnik също е в списъка на атакуваните. Тече поток от публикации, които да дискредитират неудобните издания. Така естествено се стига до т. нар. „апартамент гейт”. Разкритието за втория човек след Борисов Цветан Цветанов и за министърката Цецка Цачева дойде от сайта „Свободна Европа”, който се финансира от Държавния департамент на САЩ. Това не попречи телевизии и коментатори да говорят за руска хибридна атака, компромати на БСП и да насочат въпроса в друга посока – „откъде дойде ударът?”. На този въпрос журналистът от „Бивол” Чобанов иронично написа във Фейсбук – „От имотния регистър”. Фактите, които започнаха да изскачат за облагодетелстване на хора от властта с имоти, са толкова красноречиви, че няма как да ги скриеш. Българинът е особено чувствителен, защото при сегашните заплати и цени купуването на жилище е възможно за малцина. Десетки хиляди не могат да си плащат кредитите и са загубили апартаментите си. На този фон     Цветанов с личния си асансьор предизвиква гняв А големите медии се опитваха през цялото време да омаловажават и да обясняват, че всичко е законно. И като отклоняване на удара развиха тезата „Всички са маскари”, като започнаха да вадят случаи за един или друг представител на опозицията, кога как си е купил имот. Достатъчно е да провери човек с търсачката в сайтовете на големите медии БНР, БНТ, Нова тв и Би Ти Ви какви публикации има с думите Цветанов и апартамент, ще се изненада. Единствено в Би Ти Ви заглавията са по-критични, а не обслужващи. В сайтовете на обществените БНТ и БНР, също и в Нова тв има заглавия, които оневиняват Цветанов, повечето са от предавания, които му дават думата да се оправдава. А във вестници като „Труд” и „24 часа” замазването на имотните скандали е направо срамно. Или в телевизии като „Канал 3”, където повече се занимават с Лозан Панов, отколкото с Цветанов.  Налага се прост извод – в България медиите не са свободни с малки изключения на сайтове в интернет или отделни предавания в кабеларки. Журналисти и медии са подложени на очерняне и натиск. Повечето от големите медии са обслужващи. И докладите, които ни отреждат дъното по свобода на словото, са доста непълни и съвсем не анализират всички случаи и методи на цензура и манипулации с медиите.  ", "date": "2019.04.25", "title": "Механизмите на цензурата или защо България е след Ангола и Етиопия по свобода на словото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394890-%D0%B6%D1%80%D0%B5%D0%B1%D0%B8%D1%8F%D1%82-%D0%B2-%D1%86%D0%B8%D0%BA-%D0%B8-%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BD%D1%83%D0%BC%D0%B5%D1%80%D0%BE%D0%BB%D0%BE%D0%B3%D0%B8%D1%8F", "text": "ЦИК изтегли жребия си за номерата на партиите в бюлетината за евроизборите и по традиция вече е време да се заформи традиционната партийна нумерология. Пиари, партийни стратези и изявени комуникатори вече трескаво подготвят обяснение за сакралното и специално значение, което конкретният номер им носи и как ама точно този специфичен номер ще изстреля формацията им до първото място (или поне ще гарантира едно, та защо не и две евродепутатски кресла). За да не ги преуморяваме твърде много - все пак на тези хора им предстои цял месец да се пънат да убеждават електората, че по-добро от тях в политиката у нас не се е появявало - ще ви поднесем нашето езотерично тълкувание на отвъдните знаци в предизборните цифрички. Звездите ни го говорят: Номер 1 - Патриоти за Валери Симеонов \"КОЙ СЕГА Е НОМЕР ЕДНООООО\", изпято с лек бургаски акцент. Врачките могат да кажат, че това е числото на Създателя, под чийто знак всеки е орисан на победи и доминация, но ние си знаем, че най-голямото му предимство е необоримият факт, че просто седи най-горе в бюлетината. И ако в други случаи това би изиграло решаваща роля за някоя и друга заблудена душа, сега дори самото име на коалицията ти казва за кого даваш гласа си. Иначе ще си позволим да бъдем и малко пророци като кажем, че този №1 може да се тълкува като знак, че от цялата листа ще видите да се изявява само и единствено нейният водач - Валери Симеонов, а всички други удобно ще стоят в неговата сянка. Номер 3 - ВМРО - Българско национално движение Ангел Джамбазки вече е готов с тълкуванието - Номер 3 означава трима вкарани депутати. Малко оптимистично, но в деня на томболата всякакви такива високопарни прогнози са позволени. По-мистично ориентираните тук могат да видят числото на Светата троица и идеята, че от трите патриотични формации електоратът ще потече към едно място - а именно това на ВМРО. Тройката може да символизира и трите цигари, които Андрей Слабаков вече ще е изпушил, докато вие четете това изречение. Или три от терасите на партийния лидер Красимир Каракачанов? Варианти за тълкуване много... Номер 6 - Партия ВОЛТ  Паневропейската младежка формация на Настимир Ананиев (бивше лице на ДБГ, докато шеф беше още Кунева) носи нумерологичната съдба на шестицата - символичната шеста клонка на ядрения разпад на \"Автентичното дясно\" у нас. Шест вероятно ще и общият брой на всички пъти, в които ще чуете каквото и да е за партия ВОЛТ на тези избори. Номер 10 - \"Коалиция за България\" Коалицията около АБВ на Георги Първанов и Румен Петков, която се опитва да хване малко стари бесепарски гласове, получава златния номер 10, който преди във футбола означаваше, че играчът е голяма работа. Сега това вече няма чак такава тежест, а и АБВ са много далеч от \"най-добрия играч\" на тези избори. За сметка на това 10 ще са хитрите трикове, които \"Коалиция за България\" ще извади от ръкава по време на кампанията, за да привлече част от червения електорат към себе си. И всички с успеваемостта на този да използваш старото коалиционно име на основния си опонент. Номер 11 - Десислава Иванчева За бившата кметица на софийския район \"Младост\" може да означава много неща - от потенциалната идея, че може да събере едни 11 хил. гласа в цялата страна (макар и доста спорна) до потенциалната възможност при едно обжалване присъдата й за корупция да падне до 11 години. Възможно е и като една Eleven (препратка към любимия сериал Stranger Things) да разбие чудовищата на корупцията и злоупотребите с власт и да успее по невъзможен начин да се добере до имунитета на евродепутатското място (разбира се, също като Stranger Things, и този вариант влиза в жанра на фантастиката). Номер 12 - ГЕРБ 12 като 12-ата изборна победа на ГЕРБ, както се зарече партийният стратег Цветан Цветанов. На зам.-шефа на ГЕРБ му се иска да поведе листата като едни 12 апостоли към победа, но каквото и да говори той, много хора ще изтълкуват това 12 като 12 евро за квадратен метър. Или като апартамент №12 в личната му колекция. Истината е, че ако от партията не се подсигурят и не изчистят всички съмнителни моменти около своите личности, 12 ще са големите скандали до датата на изборите. Номер 13 - \"Демократична България\"  Какво ще играе \"Българската автентична демократична общност\" на тези избори - \"Любимец 13\" или \"13-ата годеница на принца\"? Фаталното число се падна на водената от Радан Кънев листа и той неминуемо се надява да донесе лош късмет на всичката лоша мафия, корупция, закостенели партии и т.н. Ако формацията обаче не излезе извън твърдите ядра на трите формиращи я партии, сакралните 5,8% резултат (прагът за евроизборите) ще се окажат фатално далеч. Номер 14 - \"Атака\"  Честно казано няма кой знае какво да се каже за числото 14, но реално от доста време насам същото важи и за партия \"Атака\". В последните месеци Волен Сидеров е достатъчно умерен и отдавна не е правил шоу с поведението си. Междувременно риалити листата на партията, излъчена след телевизионен кастинг, звучи умерено интересно, но не толкова, че да й обърнеш повече от 14 минути. Все пак не подценяваме Волен и \"Атака\" и очакваме с нетърпение пак да грабнат общественото внимание с нещо скандално. Номер 18 - \"БСП за България\" От БСП вече разтълкуваха значението на 18-ката - Първо място и 8 вкарани евродепутати. Никой не е казвал, че социалистите не могат да мечтаят нашироко. Далеч по-вероятно е това 18 да символизира броя на пътите, в които Корнелия Нинова и Сергей Станишев ще се изпокарат по време на кампанията. Едно е сигурно обаче - този номер 18 носи безмерно щастие сред социалистите - с листа само от 17 души, няма как да се случи ново 15/15. Номер 19 - \"Глас народен\" Единствената причина да включим \"Глас народен\" в този текст е, за да направим референция с числото 19 и \"Тъмната кула\" на Стивън Кинг. Пазете розата и всичко ще е наред! Номер 20 - ДПС Илхан Кючюк вече определи 20 като числото на победата. Как го е решил, нямаме никаква идея. Но реално пред избори което и число да се беше паднало на тази \"млада и успяла\" листа, от ДПС щяха да кажат, че е знак за победа. А какво е победа в случая, освен едно стабилно трето място? Или самият факт, че Делян Пеевски има потенциала да се изявява като европейски либерал? Номер 23 - \"ВОЛЯ - Българските родолюбци\" 23 е номерът на звездите - Майкъл Джордан, докато беше в \"Чикаго Булс\", Дейвид Бекъм от периода си в \"Реал\" Мадрид и Джим Кери в \"Числото 23\". Вероятността Веселин Марешки да постигне успеха на който и да е от тримата е нищожна, но за сметка на това поведението му в изборната кампания може и да доближи това на героя на Кери във филма. Номер 26 - Движение \"Презареди България\" Предпоследен номер за листата на Николай Бареков, но му предричаме първо място по колоритност. Очакваме още много статуси на английски език и нацепени снимки във Facebook. Поне 26. Номер 27 - \"Възраждане\" В Библията е казано, че последните ще бъдат първи, макар в конкретния случай това да е твърде малко вероятно, освен ако не говорим за неофициалното състезание по русофилия. Тогава листата на Константин Константинов (който сам е на последното място в нея) със сигурност ще се нареди сред основните претенденти.  ", "date": "2019.04.25", "title": "Жребият в ЦИК и малко предизборна нумерология"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394891-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%B8%D1%81%D0%BA%D0%B0%D0%BC%D0%B5-%D0%B7%D0%B0%D0%BA%D0%BE%D0%BD-%D1%81%D1%80%D0%B5%D1%89%D1%83-%D0%BE%D1%82%D1%80%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D1%82%D0%B2%D0%B5%D0%BA%D0%BE%D0%B2%D0%BD%D0%BE%D1%82%D0%BE-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE-%D0%B8-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%82%D0%B5-%D0%B7%D0%B2%D0%B5%D1%80%D1%81%D1%82%D0%B2%D0%B0", "text": "В редица страни на ЕС отричането на Холокоста се счита за престъпление, наказуемо според съответните закони. ЕС работи над предложения за широк общ европейски антирасистки закон. Законът ще предвижда и наказания за отричащите Холокоста. Във Франция например и сега е наказуемо отричането на антиеврейската политика на Германия по време на Втората световна война. В Германия, както и в Швейцария, има осъдени, които излежават тежки присъди за престъплението “Отричане на Холокоста”. Нови страни-членки на ЕС от бившите социалистически страни пък искат текст за забрана на отричането на престъпленията, извършени по времето на Сталин. У нас има закон за обявяването на БКП за престъпна организация. Редно е ние да имаме и закон за носене на наказателна отговорност за отричането на петвековното турско робство и за отричането на съществуването на Национално-освободителното движение, в което участват иконите на България: Раковски, Левски, Ботев, Баба Тонка Обретенова, Хаджи Димитър, Стефан Караджа, Волов, Бенковски, Стамболов, Райна Княгиня, Панайот Хитов и много други, за чиито подвизи и героична смърт пишат Иван Вазов, Любен Каравелов, Захари Стоянов, Димитър Страшимиров и др. В последно време самозвани учени от комунистическата БАН, както и други родоотстъпници, соросоиди, майцепродавци, отцеубийци и отявлени българофоби изписаха тонове хартия да доказват, че турско робство въобще не е имало, а имало съжителство, присъствие, владичество, поданство, обща история и др. Нямало кланета, нямало Батак, нямало Кочо Чистеменски, нямало Стара Загора, нямало осакатеният Балканджи Йово без крака и ръце, който “не дава Хубава Яна на турска вяра”, нямало три синджира роби, нямало джезие, нямало девширме, нямало опълченци, нямало Шипка и т.н. Нищо нямало! Имало само имамбаялдъ, кючеци, рахат локум, баклава и ходене на гости по празниците, както пише в учебниците на МОН. Пък нашите възрожденци просто са били тъпанари и гадни разбойници (като разбойниците Васил Левски и Георги Бенковски, например). Наскоро “учени” от БАН обявиха официално: “Изразът турско робство е терминологично непригоден!” Какво казват те с тази прокламация, насочена към МОН? Казват публично, че всъщност всички възрожденски песни – „Стани, стани, юнак балкански”, „Боят настана, тупкат сърца ни”, пламенните стихове на Ботев, националната епопея „Под игото”, тефтерчето на Васил Левски, „Записките” на Захарий Стоянов и др. са всъщност негодна работа, да се махат от учебниците по история и български език, тъй като са пълни с терминологичните непригодности “турско робство”, “свобода или смърт”, “тоз, който падне…” и т.н. Тези бюджетни “учени” искат да се ползва неуместният термин „владичество”, или даже “съжителство”. Мисля, че подобни действия са всъщност най-голямо престъпление, и даже държавна измяна, доколкото оскверняват паметта на наши светци, на най-видните синове и дъщери на България, дали живота си за Освобождението на България от петстотингодишното турско робство, и внушават антиродолюбиви чувства и просташки нихилизъм. Подобно на законите за търсене на наказателна отговорност при отричане на Холокоста, у нас следващото Народно събрание, надявам се то да не е продажно като сегашното, което, знаем, е доминирано от крадливи гербаджии, фалшиви патриоти и от турци, трябва да приеме най-спешно Закон против отричането на турското робство. В него да се предвиждат наказания, съпоставими с наказанията за отричане на Холокоста в ЕС. В 11 от 27-те страни-членки на ЕС (Германия, Италия, Белгия, Франция, Словакия, Румъния, Литва, Полша, Австрия, Унгария и Чехия), както и в Швейцария, се присъждат наказания до 20 години лишаване от свобода (затвор) за отричане на Холокоста. Ако такъв подобен закон е налице и у нас, то той ще пази от поругаване националната памет на България и нейната национална идентичност, която в момента е силно заплашена по много линии и от много субекти отвън и отвътре. Искаме Закон срещу отричането на петвековното турско робство и на турските зверства! Мъките на българите в общ план са по-големи, далеч по-дълготрайни и по-жестоки от Холокоста, представляват демоцид, и имат несравнимо по-тежки последствия за българската нация. Законът е нужен!   Акад. Петър Иванов", "date": "2019.04.25", "title": "Акад. Петър Иванов: Искаме Закон срещу отричането на петвековното турско робство и на турските зверства!"}
{"url": "http://www.classa.bg/%D1%81%D0%B2%D1%8F%D1%82/item/394883-%D0%BE%D1%82-%D1%81%D0%B0%D0%BB%D0%B0%D1%84%D0%B8%D1%82%D0%B8-%D0%B4%D0%BE-%D0%B1%D0%BE%D0%B9%D1%86%D0%B8-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Те заминават за Сирия и се присъединяват към \"Ислямска държава. Как група млади мъже в Германия се радикализират под влияние на салафизма и каква е по-нататък съдбата им.       Недоверието е зеседнало дълбоко. Малкото хора, които по това време са на улицата, проследяват с недоверчиви погледи бавно движещия се автомобил. \"Тук в Лоберг това е нормално. Хората гледат с недоверие на всеки, който минава оттук. Особено, ако не е местен жител\", казва шофьорът Юнай Дуранюз. За външния човек Лоберг е трудно проницаем свят, споделя седящият на задната седалка Омар Ченгафе. И това е свързано със събитията отпреди няколко години. През 2013 година името Лоберг изведнъж стана известно като салафитско средище. Стана известно като хранителна среда за войнстващ екстремизъм. По данни на службата за защита на конституцията, десетина млади мъже заминават през 2013 година за Сирия и се присъединяват към \"Ислямска държава\" (ИД). Те сами се кръщават \"Бригада Лоберг\" и се сражават на страната на фронта Ал-Нусра в Ирак и Сирия. Всички те са германски граждани, приели исляма. Но повечето от тях са деца от мигрантски семейства. Почти половината от жителите на Лоберг имат чуждестранни корени. Повечето семейства произхождат от Турция. Първите турци пристигат тук още през 1950-те години като гастарбайтери в минното дело. Радикализиране в центъра на Лоберг Пристигаме в центъра на Лоберг. Достигаме и до централния Йоханесплац. Спираме пред т.нар. \"ергенско общежитие\". Навремето тук са живели ергени миньори. Днес приютът е превърнат в културен център и приютява различни сдружения и фирми. Двете места са отдалечени на хвърлей камък, но играят основна роля в т. нар. \"Бригада Лоберг\". На Йоханесплац се събирали младежите от квартала, за да убиват скуката, разказва Юнай Дуранюз. През 2005 година мината е затворена. Много хора остават без работа. С изчезването на работните места изчезват и перспективите за младите хора. Почти всеки четвърти младеж в Лоберг остава без работа. И тогава се появява Мустафа Т. Само за няколко месеца той успява да създаде екстремистка клетка в Лоберг. Първоначално Мустафа Т. прави добро впечатление. Той разговаря с младежите и ги учи на вежливост. \"Казваше им, че трябва да уважават възрастните и ги караше да носят пазарските чанти на старите жени до вкъщи\", спомня си Юнай Дуранюз. Мустафа Т. произхожда от уважавано турско семейство. Баща му е бил член на настоятелството на джамията на Дитиб. През 2011 година Мустафа Т. основава \"Образователно дружество\" и наема няколко помещения в \"ергенското общежитие\", където се среща със своите поддръжници.     Службата за защита на конституцията на провинция Северен Рейн-Вестфалия информира, че групата около Мустафа Т. е наброявала около 30 млади мъже. По време на срещите ставало дума за маргинализирането на мюсюлманите и растящата ислямофобия, разказват Юнай Дуранюз и Омар Ченгафе. Измамната идилия Омар Ченгафе също е посещавал няколко пъти срещите на групата. Той споделя, че в началото всичко изглеждало прекрасно. Младите мюсюлмани имали възможност заедно да прекарват свободното си време. \"Това бяха младежи, коити искаха да се махнат от улиците. Те търсеха някакъв смисъл и след това се отдадоха на религията. Впоследствие зачестиха признаците, че т.нар. \"Образователно дружество\" не върви в правилната посока\", споделя той. Омар е убеден, че неговото либерално семейство го е предпазило от Мустафа Т. Много други младежи обаче стават лесна плячка. \"Те пасваха в схемата. Нямаха перспектива и бяха податливи на омразата, която Мустафа Т. целенасочено насърчаваше\", казва той. Омар споделя своите резерви със своята общност, но не среща отклик. \"Настоятелството чу моите резерви, но не предприе нищо. Предполагам, че се опасяваше, че службите за сигурност ще пристигнат и в нашата джамия\", допълва той. Мълчанието на жителите на Лоберг помага на Мустафа Т. дълго време да вербува младежи. Омар познава всички членове на самопровъзгласилата се \"Бригада Лоберг\". Сред тях и Филип Б., който през 2015 година се самовзривява в близост до Мосул и повлича със себе си в смъртта още 20 кюрди. Или пък Мустафа К., с прякор Гуфи, който публикува в социалните мрежи снимка, на която държи в ръка отразана човешка глава. През 2013 година към твърдото ядро се присъединяват още четирима младежи. След един месец обаче те се завръщат от Сирия в Лоберг. След завръщането си те се крият, казва Юнай Дуранюз. \"Те се срамуваха и не можеха да погледнат бащите си в очите\", допълва той. Никой обаче не прави публични изявления от лоялност към близките на завърналите се, които всички познават. \"Това е общоприето правило в Лоберг. Никой не говори лошо за другите семейства\", казва Юнай Дуранюз.     Интеграцията - дълготрайна задача Юнай Дуранюз казва, че преди 2013 година много младежи изобщо не са могли да си намерят работа в околните предприятия. Но чрез целенасочени оферти на младежката организация към дружеството за защита на децата и младежите и в Лоберг настъпват промени.  Младежката организация се грижи за близо 300 момчета и момичета годишно. \"Това не означава, че ние успяваме да осигурим професионално обучение за всекиго. Понякога става дума за основни въпроси. Как да се запиша в професионално училище? Какви училищни и професионални оферти има изобщо?\", казва Дуранюз. След шока от заминаването на младежите за Сирия, градската управа на Динслакен се обръща към мюсюлманските организации, споделя завеждащата отдел социални грижи Криста Янке-Хорстман. \"В Лоберг имаме различни мюсюлмански дружества. И за нас беше важно заедно да подхванем проблемите\", казва тя. Омар Ченгафе смята, че трябва да бъде сторено много повече. Той настоява за повече обучени в Германия имами. \"Много младежи тук дори сънуват на немски. Немския е техният език. Един имам, който проповядва на немски, има ключ към сърцата на младежите\", споделя той. Животът продължава \"Според нас салафизмът вече не е тема в Динслакен\", казва Криста Анке-Хорстман. От 2016 година насам името Динслакен и понятието \"Бригада Лоберг\" вече не се появяват в годишните доклади на службата за защита на конституцията на провинция Северен Рейн-Вестфалия. Какво е станало с Мустафа Т. обаче? Носят се различни слухове, но няма нищо конкретно. \"Малко след заминаването на първата група за Сирия, Мустафа Т. изчезна от Лоберг\", казват Юнай Дуранюз и  Омар Ченгафе. Службата за защита на конституцията на Северен Рейн-Вестфалия също не отговори на запитването на ДВ за Мустафа Т. А жителите на Лоберг? \"Все още съществува съзнанието за случилото се навремето. Но никой не говори за това. Когато днес срещна някого от четиримата завърнали се, го поздравявам приятелски. За мен те са обикновени нормални граждани, като всички останали\", казва Омар. Повечето млади мъже от \"Бригада Лоберг\" са загинали в Сирия и Ирак. В квартала, където са израснали, отдавна се е завърнало ежедневието. Едно ежедневие, в което хората мълчат и гледат подозрително всеки пришълец.  ", "date": "2019.04.25", "title": "От салафити до бойци на \"Ислямска държава\""}
{"url": "http://www.classa.bg/%D1%81%D0%B2%D1%8F%D1%82/item/394884-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BF%D1%80%D0%B8%D0%B7%D0%BD%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%B7%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB", "text": "Съединените щати „поздравяват новоизбрания президент Владимир Зеленски за победата му на президентските избори в Украйна”, се казва в изявление на Морган Ортегус, прессекретар на Държавния департамент на САЩ. Според нея, американската администрация смята, че настоящите президентски избори в Украйна „са мирни, конкурентни и резултатът представлява волята на хората”. Тези избори показват, че в Украйна има „солидна демокрация”, смята Ортегус. „Ние приветстваме предварителния доклад на ОССЕ за изборите в Украйна”, заяви Ортегус в изявление. „Съединените щати запазват силната си подкрепа за суверенитета и териториалната цялост на Украйна в рамките на международно признатите ѝ граници и ще продължат да я подкрепят при провеждането на ключовите реформи”, съобщава Държавният департамент. „Очакваме с нетърпение да работим с новоизбрания президент Владимир Зеленски, за да преминем към целта и на двете страни, а именно да създадем сигурна, просперираща, демократична и свободна Украйна”, добавя ръководителят на пресслужбата на Държавния департамент на САЩ. По-рано в понеделник американският президент Доналд Тръмп в телефонен разговор поздрави Зеленски за победата му на президентските избори в Украйна. Наблюдателите на ОССЕ обявиха честната победа за Зеленски. След обработката на 99% от протоколите, Зеленски печели втори тур на президентските избори в Украйна с рекорден резултат - той събра 73,21% от гласовете. Щабът на Зеленски вече е определил първите законопроекти, които предвижда да предаде на Радата.     Превод: В.Сергеев ", "date": "2019.04.25", "title": "Държавният департамент призна Зеленски за победител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394885-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D1%81%D1%82-%D0%BC%D0%B0%D1%80%D0%BA", "text": "  Св. евангелист Марк, който се наричал още и Йоан, е един от   на Иисуса Христа. По народност той бил евреин, а по занятие левит – свещенослужител при храма.  в първото си съборно послание го нарича \"син ми Марко\" ( ). От тези думи заключаваме, че двамата са били много близки помежду си. Св. ап. Петър нарича евангелист Марк свой син в духовен смисъл, защото го обърнал в християнството и го кръстил. За бащата на евангелист Марк не намираме сведения нито в Свещените книги на Новия Завет, нито в древната християнска литература. Църковното предание също не говори нищо за него. Очевидно, той е починал още когато Марк е бил малък.     В книгата \"Деяния на светите апостоли\" са дадени някои сведения за майката на евангелист Марк. От   узнаваме, че тя се казвала Мария и че имала къща в  . В тази къща отишъл св. ап. Петър, след като по чудесен начин бил освободен от тъмницата и се избавил от преследването на Ирода Агрипа. В къщата на Мария апостолът тогава намерил мнозина християни, събрани на молитва. Според едно древно църковно предание в тази къща Иисус Христос извършил Тайната вечеря с учениците Си, в нея Той се явил на апостолите след възкресението Си, в нея били събрани апостолите, когато Дух Свети слязъл върху тях в деня  , в нея първите християни се събирали за молитва. За живота и апостолската дейност на евангелист Марк сведения намираме в книгата  и в посланията на апостолите Петър и Павел. Като ученик и сътрудник на св. ап. Петър той бил с него в Рим и там през 44 г. написал своето Евангелие. В него, по настоятелна молба на римските християни, той изложил проповедта на св. ап. Петър. Евангелист Марк е бил известно време спътник и помощник и на  . Той го е придружавал през време на първото му пътешествие. През 47–48 г. е бил с него на остров Кипър. Между 52 – 62 година евангелист Марк е проповядвал Христовото учение в Египет. В Александрия, главен град на тази страна, той основал църковна община и бил пръв неин епископ. Под неговото ръководство Александрийската църква скоро закрепнала и била една от най-важните църкви през първите векове на християнството. Александрия станала изходен пункт за проповед на християнството в околните на Египет страни. Първият човек, който проповядвал и се кръстил в Александрия, бил един занаятчия (обущар), на име Аниан, когото евангелист Марк изцерил от опасна рана. След това числото на християните бързо се увеличавало. Смутени от този успех на евангелската проповед, езичниците принудили Марка да напусне Александрия. Тогава той отишъл в съседните на Египет страни Ливия и Киринайка и там посял семената на словото Божие. В Александрия оставил за свой заместник епископ Ананий. След 62 година евангелист Марк отново посетил Рим. Там той се видял и с ап. Павел, който през 63 година бил още в окови, и с ап. Петър, който през 62 година също бил в Рим.След това пътувал в Мала Азия , изпратен от св. ап. Павел да изпълни някои поръчки до малоазийските църкви. В Рим се завърнал заедно с   към края на 66-та или в началото на 67 година, малко преди мъченическата смърт на първовърховните апостоли. След това отново се завърнал в Александрия и продължил своята проповедническа дейност. За да подготви ръководители за вярващите, основал в Александрия училище, което скоро станало известно в целия Изток. Близко до морския бряг евангелист Марк построил първия християнски храм, където се събирали много християни, за да присъстват на богослужението. Езичниците не могли да гледат спокойно, как числото на вярващите в Христа се увеличава всеки ден, и решили да убият евангелиста. Това свое решение те изпълнили на празника в чест на езическия бог Серапис. В същия ден, 24 април, тогава се паднал и най-големият християнски празник Великден. В навачерието на празника евангелист Марк съветвал народа да не участва в езическото тържество. Това озлобило езичниците и те, като нахлули в храма, където евангелистът извършвал богослужение, хванали го, извели го вън и, като го вързали за шията с въже, с викове го повели по градските улици. Кръвта на светия мъченик обагряла камъните на калдаръма. Той обаче твърдо понасял страданията, като не преставал да се моли: \"Благодари Ти, Господе Иисусе Христе, че ме удостои да търпя страдания за Твоето име\". Вечерта затворили мъченика в тъмница. През нощта му се явил ангел и му казал, че неговото име ще бъде записано в книгата на живота, и че той ще бъде причислен към светите апостоли, а паметта му няма да бъде забравена навеки. След това му се явил сам Спасителят и му казал: \"Мир не тебе, благовестителю Мой\". На другия ден мъчението продължило с още по-голямо ожесточение. Мъченикът – апостол не преставал да се моли. Най-после, като произнесъл думите: \"В Твоите ръце, Господи, предавам духа си\", тихо издъхнал. Това станало на 25 април. Тялото му погребали в построената от него църква. Над неговите свети мощи дълго време ставало избирането на александрийските патриарси. Мощите на св. евангелист Марк били наречени \"Първо съкровище в Александрия\". През 827 г. те били пренесени от венециански търговци в гр. Венеция. Върху мястото, където били положени, през десети век бил издигнат величествен храм на негово име. Евангелист Марк и досега се счита за покровител на град Венеция.", "date": "2019.04.25", "title": "Св. апостол и евангелист Марк"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394886-25-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1154 г. - Мюсюлмански войски, предвождани от Нур ад Дин превземат Дамаск.     1699 г. - Състои се сватбата на немския граф Лудвиг Крафт фон Насау-Саарбрюкен и графиня Филипина Хенриета фон Хоенлое-Лангенбург.   1719 г. - Публикуван е романът „Робинзон Крузо\" на Даниел Дефо.   1792 г. - Франция въвежда гилотината, като средство за смъртно наказание.   1826 г. - В Англия е патентован първият автомобил с двигател с вътрешно горене.   1859 г. - Започва строителството на Суецкия канал.   1898 г. - САЩ обявява война на Испания, в която САЩ придобиват контрол върху испанските колониални острови в Карибско море и Тихия океан.   1901 г. - В САЩ (щата Ню Йорк) за първи път в света са въведени регистрационни номера на МПС.   1902 г. - Тържествено е открита българската болница в Цариград.   1925 г. - В София пристига като Апостолически нунций бъдещият папа Йоан XXIII - Анджело Джузепе Ронкали.   1945 г. - Втората световна война: На стотина километра от Берлин става срещата на войските на СССР, Англия и САЩ.   1953 г. - Американецът Джеймс Уотсън и англичанинът Франсис Крик представят в научна статия двойната спирала на ДНК.   1961 г. - Американският предприемач Робърт Нойс патентова интегралната схема.   1965 г. - Сватоплук Плускал играе последния си футболен мач.   1974 г. - Революцията на карамфилите в Португалия предизвиква падането на фашисткия режим, наследен от диктатурата на Антонио ди Оливейра Салазар.   1980 г. - Британската хеви-метъл група Black Sabbath издава албума Heaven and Hell.   1983 г. - „Пионер 10\" преминава отвъд орбитата на Плутон.   1988 г. - Върховеният съд на Народна република България осъжда на смърт чрез разстрел преките участници в атентата на гара Буново.   1989 г. - Джеймс Ричардсън е освободен от затвора във Флорида 21 години, след като погрешно е обвинен в убийството на седемте си деца.   2005 г. - България и Румъния подписват договора за присъединяване към Европейския съюз.   2005 г. - При дерайлиране на пътнически влак край Осака (Япония) загиват 107 души.   2007 г. - Президентът Борис Елцин е погребан с църковно опело, което се случва за първи път в Русия след погребението на император Александър III през 1894 година.  ", "date": "2019.04.25", "title": "25 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394887-%D0%B5-%D0%B9%D0%BE%D0%BD%D1%87%D0%B5%D0%B2%D0%B0-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%BC%D0%B5,-%D0%B7%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%BB%D0%BE%D0%BD%D0%B8-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BE%D1%82-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%82%D0%B5-%D1%81%D1%85%D0%B5%D0%BC%D0%B8-%D0%BD%D0%B0-%D0%B3%D0%B5%D1%80%D0%B1", "text": "Моят свекър има къща за гости. Но аз не съм го познавала, когато е строена къщата за гости. Тя е проверявана вече и тогава не са установени никакви нередности. Атаките са, за да се отклони вниманието от корупционните схеми на ГЕРБ. Това заяви в предаването „Лице в лице” Елена Йончева.   Проектът за къщите е започнал през 2009-2010 г. Това е по време на управлението на ГЕРБ. Къщата за гости на свекърва ми е петата бухалка срещу мен. Първата е за санирането, втората заради  строителството на оградата на българо-турската граница, третата е заради „Кумгейт”, четвъртата – трима депутати от ГЕРБ внесоха фалшив сигнал срещу мен. Заради „Ало Банов” ми извадиха също бухалка. Европа е наясно какво се случва в България, както и Държавния департамент. В Доклада на Държавния департамент пише, че 2/3 от политиците са замесени в корупционни схеми. В доклад на ЕП пише, че 11 милиарда евро отиват за корупция.  Пари се изнасят в офшорни сметки. Цветанов не е поел отговорност за „Апартаментгейт”. Той публично заяви, че ще става Цветанов плюс. Иванчева, която е осъдена на първа инстанция, отиде в затвора, а Цветанов, който беше осъден на две инстанции, не е влизал в ареста. Кандидат съм за европарламента, защото имаме тоталитарен режим и само защото сме в ЕС можем с вас да водим разговор, заяви още Йончева.   frognews.bg      ", "date": "2019.04.25", "title": "Е. Йончева: Атакуват ме, за да се отклони вниманието от корупционните схеми на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394888-%D1%81%D1%8A%D0%B4%D1%8A%D1%82-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D1%80%D0%B5%D1%88%D0%B8-%D0%BC%D0%B5%D1%81%D1%82%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BC%D1%83-%D0%B2%D0%B7%D0%B5-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%BA%D0%BD%D0%B8%D0%B6%D0%BA%D0%B0%D1%82%D0%B0", "text": "Съдът приема, че забраната за напускане на пределите на страната, наложена на обвиняемия, се явява прекомерно ограничение, надхвърлящо целите, заложени в същината на тази мярка за процесуална принуда Лютви Местан ще може да напуска страната. Окръжният съд в Кърджали отмени наложената му мярка „Забрана за напускане пределите на Република България”, съобщиха от пресцентъра на институцията. Съдът приема, че забраната за напускане на пределите на страната, наложена на обвиняемия, понастоящем се явява прекомерно ограничение, надхвърлящо целите, заложени в същината на тази мярка за процесуална принуда.  Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина, посочиха от съда. Определението е окончателно. Вчера Окръжният съд в Кърджали нареди Местан да плати паричната си гаранция от 10 000 лева до четвъртък - 25 април.  Междуременно прокуратурата е събрала достатъчно доказателства, че Лютви Местан не е бил толкова изряден шофьор и затова повторно му отне книжката. Това стана ясно от думите на говорителя на главния прокурор Румяна Арнаудова", "date": "2019.04.25", "title": "Съдът в Кърджали реши: Местан може да напуска страната! Прокуратурата му взе повторно книжката"}
{"url": "http://www.classa.bg/%D1%81%D0%B2%D1%8F%D1%82/item/394882-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D1%82%D0%B5%D1%80%D0%BE%D1%80", "text": "Масовите убийства в църквите и хотелите в Шри Ланка на Великден били \"отмъщение\" за убийството на мюсюлмани в Крайстчърч? Ужасяващият факт е, че все повече хора в много страни се чувстват привлечени от идеологията на ИД     Спиралата на насието и глобалния терор познава само жертви. Дори извършителите се стилизират като жертви като разпространяват абсурдни \"основания\" за своите престъпления. Масовите убийства в църквите и хотелите в Шри Ланка на Великден били нещо като \"отмъщение\" за масовото убийство на мюсюлмани от един десен екстремист в Крайстчърч? Може би трябва вече да очакваме и самообвинението на ИД.  Срещу тази изкривена логика не помагат рационалните аргументи. Ние сме изправени пред ужасяващия факт, че все повече хора в много страни се чувстват привлечени от тази идеология. И тук трябва да се намесят не само силите за сигурност, а и религиозните авторитети, защото терористите действат уж в името на религията. Религиозните авторитети трябва да укрепят милиони мюсюлмани, като с поведението си им показват всеки ден, че ислямът не е смърт и убийства. На онези, които се поддават на паролите на престъпниците, трябва да предложат пътища за завръщане в центъра на обществото. А на правителствата, които търсят своето спасение чрез все по-радикални богоугодни наказания и вътрешен терор, трябва да бъде отнета религиозната легитимация. Няма съмнение, че за това се иска смелост. Но религиозната история е и история на смелите. В 21-и век не е достатъчно да отсечеш един дъб, както при Бонифаций V през Средновековието, за да демонстрираш безпомощността на фалшивите богове. Това разбира се не бива да ни спира да се бунтуваме срещу апологетите на терора. Тъжната константа на борбата срещу този терор отново изплува в Шри Ланка. Впоследствие на властите им просветва, че и преди са знаели всичко за престъплението и престъпниците. Този проблем не може да бъде решен стопроцентово, както показа и случаят Амри в Германия. Ако обаче, както в Шри Ланка, властите и/или политическите вражди са облекчили действията на престъпниците, то трябва да бъдат предприети сериозни оздравителни мерки. Все пак изглежда, че правителството е разпознало проблема.     Клаус-Дитер Франкенбергер, ФАЦ Frankfurter Allgemeine Zeitung www.faz.net Всички права запазени Frankfurter Allgemeine Zeitung GmbH, Frankfurt am Main    ", "date": "2019.04.25", "title": "Шри Ланка: глобалния терор"}
{"url": "http://www.classa.bg/%D1%81%D0%B2%D1%8F%D1%82/item/394877-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B8%D1%8F%D1%82-%D0%B2%D0%BB%D0%B0%D0%BA-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%80%D1%83%D1%81%D0%B8%D1%8F", "text": "Бронираният влак на Ким Чен Ун пристигна в Русия. Композицията на севернокорейския лидер пресече границата късно през нощта българско време и спря на гара Хасан на по-малко от километър от севернокорейска територия.   Във вторник Кремъл обяви, че Владимир Путин и Ким Чен Ун ще се срещнат за първи път на 25 април във Владивосток.", "date": "2019.04.25", "title": "Бронираният влак на Ким Чен Ун пристигна в Русия"}
{"url": "http://www.classa.bg/%D1%81%D0%B2%D1%8F%D1%82/item/394878-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA%E2%80%9C-%E2%80%93-%D1%83%D0%BC%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%B2%D0%B5%D0%B1%D0%B5%D1%80", "text": "Много източноевропейци са против „Северен поток-2“. Ето защо Манфред Вебер постъпва умно, като обещава да се бори срещу газопровода. И като казва, че не е германски кандидат за лидер на ЕК.         Манфред Вебер не случайно обяви пред полски вестник, че ако бъде избран за председател на Европейската комисия, ще се бори с всички възможни средства срещу газопровода „Северен поток-2“. Подкрепата на германското правителство за руския проект нанесе сериозни политически щети в Източна Европа. Причината: Този тръбопровод има за цел  , поради което с основание е смятан за заплаха за европейската сигурност. Това с голяма вероятност щеше да обремени европейската предизборна кампания на Вебер в държавите от Източна Европа. И особено в Полша, където неговата Европейска народна партия (ЕНП) има доста терен за наваксване, а тамошните управляващи консерватори не пропускат нито една възможността да цакат с анти-германската карта. Райнхард Везер, \"Франкфуртер Алегмайне Цайтунг\" Ето защо Мартин Вебер постъпва политически мъдро, като заема позиция срещу „Северен поток-2“ и заявява, че не е германски кандидат за председателство на Комисията.   Райнхард Везер, ФАЦ Frankfurter Allgemeine Zeitung www.faz.net Всички права запазени    ", "date": "2019.04.25", "title": "Срещу „Северен поток“ – умният ход на Вебер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394879-%D0%B2-%D1%81%D0%BE%D1%84%D0%B8%D1%8F,-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "Те искат да ликвидират марксизма, левите партии, „ционисткото лоби“, джихадистите. Като тях мислят и феновете на Сталин. Коментар от П. Чолаков по повод международна неонацистка сбирка в София. На рождения ден на Хитлер.  Лидерът на БНС Звездомир Андронов отрече събитието да е проведено в чест на 130-тата годишнина от рождението на Адолф Хитлер (20 април 1889 г.). Но през 2011 г. съпредседателят на БНС „Еделвайс” Асен Кръстев  беше осъден за проповядване на фашистка идеология и расова дискриминация. През 2009 г. той закачи нацисткото знаме на 60-метров комин на фабрика в Пазарджик. Терминологията е от Гьобелс, идеите – от прашния скрин Целите и „идеите”, които преследва „Крепост Европа”, опровергават г-н Андронов. Те разкриват радикално-десните корени на учредената организация. „Крепост Европа” „иска да ликвидира влиянието на марксизма, ционисткото лоби, масонството, левите партии и организации, и джихадистките групи”, каза Андронов в предаването на bTV „Лице в лице”.  БНС са наследници на ген. Христо Луков и легионерите, на тези, които са се борили за „национална и социална България”, заяви лидерът на формацията. Разбира се, БНС сигурно има и неколцина симпатизанти. Те биха казали навярно, че зад посочените възгледи не надничат злокобните призраци на антисемитизма и ислямофобията. Но нека погледнем под лупа някои от най-любопитните термини, с които е изпъстрена реториката на г-н Андронов. За лидера на БНС, „в дома България” циганите, турците, евреите, арменците и т.н. са „гости”, а етническите българи – „господари”. И с невъоръжено око се вижда, че тези смущаващи „прозрения” се родеят с нацисткия мит за свръхчовеците и низшите раси.     На сайта на БНС, в раздела основни понятия, където по своеобразен начин се обяснява понятието \"нация\", четем следния заплашителен текст: „един човек е част от нацията, само когато нацията го признава за част от нея. Чрез действията си, човек може да се самоотдели от нацията”. „Крепостта Европа“  - една изтъркана метафора Историята на термина „крепост Европа” е многозначителна. Той се появява през 19 в. във връзка с Наполеоновите войни, като изразът „Festung Europa” вероятно е използван за първи път от германския писател Йохан Щефан Шютце. През първите години на Втората световна война понятието заема важно място в нацистката пропаганда, чийто идеолог е Йозеф Гьобелс. С термина се описват окупираните от нацистка Германия и нейните съюзници територии в Европа. В най-ново време за „крепост Европа” (“Fortress Europe”, “forteresse Europe” и т.н.) се говори в контекста на анти-имигрантските настроения на континента. Откриваме го в реториката на популистките радикално-десни формации като германската Пегида, които призовават за превръщането на европейския дом в твърдина срещу нашествениците-мигранти. В края на януари 2016 г. членове на Пегида учредиха ислямофобско движение със същото име – „Крепост Европа” . Но понятието използват дори овластени политици от традиционни консервативни партии, които се опитват да яхнат анти-имигрантската реторика и настроения, като вътрешната министърка на Австрия Йохана Микл-Лайтнер и баварският министър-председател Маркус Зьодер (ХСС). Неонацисти от всички страни – съединявайте се ! Възраждането на червено-кафявите идеи е глобално явление. В Русия наскоро бе отчетена рекордна носталгия по управлението и личността на Сталин.     Според „Левада-център”, положителните оценки („възхищение”, „уважение” и „симпатия”) към него са най-високите от 2001 г. досега. Броят на тези, които посочват, че „уважават” тоталитарния лидер на СССР, се е увеличил най-много –  с 12 процентни пункта през последната година.  На фона на   и Русия нека погледнем в собствения си политически двор. Българският „Орбан в пола”, лидерката на БСП г-жа Нинова, наскоро се обяви в защита на „консервативния социализъм”. Не случайно г-н Андронов провокативно нарече идеологията на БСП „фашистка”. Всъщност, коректния термин сякаш би бил „националсоциалистическа”. Всички сме чужденци. Почти навсякъде по света. И така, „всеки, който не е българин е „гостенин””, твърди лидерът на БНС. Тогава да попитаме: прабългарите, например, „гости” ли са били на славяните? А какво да кажем за откритието, публикувано в сп. “Nature Ecology&Evolution”, според което уникалният паметник Стоунхендж е бил построен от… „мигранти”. Те дошли на Британските острови преди около 6 хиляди години от част от Беломорския регион, която днес се намира в Турция. Тези „пришълци” изместили „местното население”. „Мигрантите” били само поточе от огромната човешка вълнà, идваща от Анадола, която „донесла” в Европа… земеделието. Ясно е, че термини като „крепост Европа”, „господари”, „слуги” и човеконенавистната идеология, която коварно наднича зад тях, не издържат на елементарната логическа и историко-фактологична проверка. И, за да не бъда разбран погрешно, разбира се, че Европа не бива да отваря своите порти за терористи и каквито и да било престъпници. Но миграцията не е еднозначно явление. Тя може да има и позитивни аспекти. И, ако ми позволите едно кратко лирично отклонение, в крайна сметка, всички на този свят сме мигранти, всички сме направени от звезден прах… МвНР ги осъди. Правилно решение. А мотивите? Добре е, че българското Министерство на външните работи (МВнР) осъди новосъздадения съюз „Крепост Европа”. Но този патос звучи леко фалшиво. Предизборно. Защото става дума за същия този кабинет „Борисов” 3, който роди скандалите с нацистките снимки. Кабинет, чийто вече бивш вицепремиер и майстор-провокатор Валери Симеонов беше сложен начело на Националния съвет за сътрудничество по етническите и интеграционните въпроси. Кабинет с все още действащ друг вицепремиер, Красимир Каракачанов, който положи огромни усилия да възстанови рейтинга си, поставяйки на масата „циганския въпрос”. И предложи концепция на интеграция на „циганите”, съдържаща спорни мерки като ограничаване на раждаемостта. „За капак”, активисти на ВМРО и БНС участват рамо до рамо в организирането на ежегодния „Луковмарш”. Заради всички тези доста съмнителни прояви на управляващите сме длъжни да попитаме: А дали пък МВнР не заклейми БНС и „Крепост Европа” само от опортюнизъм, „защото така трябва“? Дали това не беше порция великденско лицемерие?  ", "date": "2019.04.25", "title": "В София, на рождения ден на Хитлер"}
{"url": "http://www.classa.bg/%D1%81%D0%B2%D1%8F%D1%82/item/394880-%D1%84%D1%83%D1%82%D0%B1%D0%BE%D0%BB,-%D0%BC%D0%B0%D0%B9%D0%BC%D1%83%D0%BD%D1%81%D0%BA%D0%B8-%D0%B7%D0%B2%D1%83%D1%86%D0%B8-%D0%B8-%D1%80%D0%B0%D1%81%D0%B8%D0%B7%D1%8A%D0%BC", "text": "Расизъм, хомофобия, маймунски звуци – това е всекидневие по футболните трибуни. Но проблемът не е просто на стадиона, той е в главите на хората. Гадно но е, но е така.         В днешния комплексен свят хората жадуват за прости решения. Преди всичко, защото вече няма време да се гледат под лупа политическите, камо ли пък юридическите решения. Изгубиш си работното място - виновен е \"чужденецът\". Значи трябва да го разкараме! Смъртно наказание за педофили и терористи? Абсолютно! Страната ни има икономически и социални проблеми? Напускаме ЕС! Социалните медии, които са бързи, но и бързопреходни, разпространяват за секунди всяко мнение по всяка тема, което също тъй бързо и без особен размисъл се „лайква“ и „споделя“. Ще се сепне ли расистът? Ето че и един английски футболист намери просто решение на сериозен проблем. В коментар за британския \"Таймс\" Рахим Стърлинг настоява за драстични наказания на футболните клубове при расистки изцепки не техните фенове. Стърлинг твърди, че богатите клубове изобщо не се стряскат от паричните глоби, тъй че при расистски обиди на стадиона автоматично трябвало да им се отнемат по 9 точки. Освен това клубът трябвало да бъде наказван да играе три срещи на празен стадион. Сметката на Стърлинг е проста. Та кой ли фен с поведението си ще поеме риска клубът му да изпадне във втора дивизия или да загуби титлата?     На първо четене човек веднага се съгласява със Стърлинг. Да, всекидневният расизъм, обидите и маймунските звуци от трибуните са унизителни и срамни.  Въпреки това отнемането на точки и мачовете на празни стадиони не се правилната терапия, макар и да изглеждат логични и ефикасни на пръв поглед. Нашата съдебна система не предвижда вменяване на вина по асоциация. За никакви престъпления, включително и за расизма по стадионите. Това е крайъгълен камък, поставен не случайно в основите на нашето законодателство. И всичко друго би било предателство спрямо нашите западни ценности. Расизмът на стадиона, расизмът в главите Расизмът, хомофобията и ксенофобията не виреят само по трибуните на стадионите. Футболът и спортът отдавна вече са огледало на обществото. Когато събереш на едно място 50 000 души, сред тях винаги ще има и няколко расисти. Да, гадно е, ама е така. Футболните клубове, особено големите и богатите, от години полагат извънредни усилия за решаване на проблема с расизма. Социални работници и педагози провеждат какви ли не проекти, за да насърчат благоразумиете и човешкото разбиране сред феновете. При това с успех. Ще ви го каже всеки редовен посетител на стадионите - поне  . Макар че и по германските трибуни все още има расизъм. Понякога. По места. С различна окраска. Често пъти в по-долните лиги, там където общественото внимание не е толкова съсредоточено. Така че и там се иска много работа. Но не с драконовски мерки, а с разбиране. Което изисква много търпение. За Рахим Стърлинг и неговите колеги по съдба резултатите сигурно ще бъдат закъснели. Но истината е такава: Докато съществува расова омраза в автобусите и влаковете, на работното място и при търсенето на жилище, дотогава расизмът ще вирее и по стадионите. Расизмът е в главите Може би чрез наказанията, предложени от Стърлинг, феновете ще бъдат озаптени за 90-те минути на стадиона. Но какво от това, ако след мача те се отдадат на расистките си изстъпления вече извън трибуните? Защото расизмът всъщност трябва да бъде прогонен не от стадионите, а от главите на хората.    ", "date": "2019.04.25", "title": "Футбол, маймунски звуци и расизъм"}
{"url": "http://www.classa.bg/%D1%81%D0%B2%D1%8F%D1%82/item/394881-%D1%81%D0%B0%D1%89-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D0%BD%D0%B5-%D1%81%D0%B0%D0%BC%D0%BE-%D0%B8%D1%80%D0%B0%D0%BD", "text": "Със санкциите срещу Иран САЩ на практика наказват още 8 държави, включително и близки съюзници. На петролния пазар ще се появи огромен дефицит, бензинът ще поскъпне.       Анализ от Андреас Бекер.   Преди шест месеца САЩ едностранно въведоха нови санкции срещу Иран. За осем от най-важните страни-купувачи на ирански петрол обаче се предвиждаха изключения, които изтичат на 2 май. Тоест, САЩ не желаят Китай, Индия, Южна Корея, Турция, Италия, Япония, Гърция и Тайван след тази дата да внасят петрол от Иран. Когато Тръмп обяви, че 2 май е окончателна дата, цената на суровия петрол скочи до най-високото си ниво от ноември насам. Санкциите вдигат цената на бензина Понастоящем не е ясно, какво следва от това. Още повече, че самият американски президент често се оплаква от високата цена на петрола. \"На петролния пазар има дефицит. Поради доброволното намаляване на добива от ОПЕК и спадналите доставки от Венецуела, на пазара дневно липсват 500 000 барела петрол\", казва експертът Ойген Вайнберг. Според него, ако наистина отпаднат изключителните разрешения за осемте държави, недостигът на петрол ще се увеличи до 2 милиона барела на ден.     \"На пазара обаче е разпространено мнението, че страни като Китай и Индия може да получат ново удължаване на разрешенията - или просто няма да се присъединят към санкциите\", казва Вайнберг. Китай е най-големият купувач на ирански петрол. През миналата година Пекин е внасял дневно по 585 000 барела ирански петрол. Следват Индия, Южна Корея и Турция. Тежки упреци от Китай, предпазливи от ЕС Китайското министерство на външните работи осъди остро затягането на американските санкции. Говорител на министерството заяви, че бизнес-отношенията между Иран и другите държави са \"смислени и правомерни\", докато САЩ нямат юридическо основание да налагат санкции.  \"Ние призоваваме САЩ да действат отговорно и да играят конструктивна роля\", заяви говорителят на външното министерство. Китайското правителство вече е внесло оплакване във Вашингтон. Засега е ясно едно: сюжетът с иранския петрол изобщо няма да се отрази благоприятно върху текущите преговори за прекратяване на търговския спор между САЩ и Китай. Индия, вторият по големина клиент на Иран, обяви, че ще купува петрол от други държави и заедно със своите партньори, включително и със САЩ, ще търси нови пътища за защита на енергийно-политическите си интереси. Европейците пък създадоха специално дружество, за да могат да финансират сделките си с Иран въпреки американските санкции. Говорителка на Върховния представител на ЕС по въпросите на външната политика Федерика Могерини окачестви обявеното затягане на санкциите като \"будещо загриженост\". Заплахите срещу Иран ескалират Според Саша Ломан от фондацията „Наука и политика“ в Берлин, прекратяването на извънредните разрешения показва, че в американската администрация са се наложили хардлайнерите.     \"Стратегията на максималния натиск говори, че можем да очакваме и още санкции. Освен това заплахите срещу Иран ще се увеличават. В Средиземно море са разположени два самолетоносача, които заедно с поддържащата си флота допълнително подчертават военната заплаха. Всичко говори за ескалация\", казва Ломан. Иранският министър на петрола Биджан Занганех заяви във вторник, че САЩ няма да успеят да сведат иранския износ на петрол до нулата. След 2 май ще стане ясно дали ще бъдат намерени \"творчески решения\", за продажбите на 1 до 1,5 милиона барела ирански петрол дневно,  , за да оцелее, казва Саша Ломан. Освен това: Колкото по-голям е натискът срещу Иран, толкова по-голяма е вероятността Техеран да се откаже от задълженията си по  . Затова и говорителка на ЕС предупреди САЩ да не застрашават допълнително споразумението за осуетяване на производството на иранска атомна бомба. Тръмп често се отмята Ситуацията носи рискове и за САЩ. Изобщо не е сигурно дали Саудитска Арабия ще увеличи веднага добива си, за да компенсира недостига на петрол. \"Защото Саудитска Арабия всъщност се стреми към цена над 80 долара за барел. В такъв случай цените на бензина в САЩ ще се покачат точно преди началото на летния отпускарски сезон\", казва Ойген Вайнберг. Освен това миналото показва, че Тръмп често променя мнението си. \"Миналата година САЩ дълго заплашваха с особено строги санкции. И малко преди въвеждането им обявиха щедри изключения. Вероятно така ще стане и този път\", заключава Ойген Вайнберг.  ", "date": "2019.04.25", "title": "САЩ санкционират не само Иран"}
{"url": "http://www.classa.bg/%D1%81%D0%B2%D1%8F%D1%82/item/394873-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%89%D0%B0%D0%B1-%D0%B2-%D0%BC%D0%BE%D1%81%D0%BA%D0%B2%D0%B0-%D1%81%D0%B0%D1%89-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D0%BF%D1%80%D0%BE-%D0%B7%D0%B0-%D0%BD%D0%B0%D0%BD%D0%B0%D1%81%D1%8F%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D1%80%D1%83%D1%81%D0%B8%D1%8F", "text": "Държавите, на чиито територии вече са разположени или ще бъдат разположени елементи от американската ПРО, ще станат първостепенни цели за унищожаване САЩ разполагат системи за противоракетна отбрана (ПРО) край границите на Русия с цел да получат възможност за нанасяне на внезапен ядрен удар по руската територия, заяви в сряда първият заместник на началника на Генералния щаб на Въоръжените сили на Руската Федерация генерал-лейтенант Виктор Познихир, предава ТАСС, цитирана от Агенция \"Фокус\".  „Разполагането на противоракетни средства по нашите граници създава мощен ударен потенциал на САЩ за възможно нанасяне на внезапен (атакуваната страна не може да удари в отговор) ракетно-ядрен удар по Руската Федерация“, заяви генералът на VIII Московска конференция за международна сигурност.  Познихир добави, че САЩ, също така, се стремят за сметка на развиването на глобална система за ПРО да получат възможност за нанасяне на такъв безответен удар „по всяка неугодна за тях страна“.  По-рано в своя доклад генералът поясни, че Вашингтон разработва концепция за „достартово“ унищожаване на междуконтиненталните балистични ракети на Русия, Китай и всяка страна, т.е., те трябва да бъдат поразени в своите шахти, преди да бъдат изстреляни. Ракетите, които успеят да стартират, ще бъдат унищожавани от системите за ПРО.  Познихир предупреди държавите, на чиито територии вече са разположени или ще бъдат разположени елементи от американската ПРО, че обектите от тази система ще станат първостепенни цели за унищожаване. От друга страна, отбеляза представителят на Генералния щаб, използването на ПРО по ракети с ядрени бойни глави е свързано със заплахи за продължително радиоактивно замърсяване на териториите. „При това могат да пострадат държави, които не участват в реализацията на противоракетните планове на Пентагона“, поясни той.  Мерки против ПРО на САЩ  Русия е предприела адекватни мерки срещу глобалната противоракетна отбрана на САЩ, създавайки ракетни системи с увеличени възможности за преодоляване на тази система – комплексите „Сармат“ и „Авангард“.  По думите на генерала, в условията на мащабно разгръщане по границите на Русия на отбранителни и ударни въоръжения, се налага да се предприемат „адекватни ответни мерки“. Той напомни, че именно такива мерки са били изложени от президента на Русия Владимир Путин в посланията пред Федералното Събрание.  „Към тях, на първо място, се отнася оборудването на стратегическите настъпателни сили с перспективни ракетни системи с повишени възможности за преодоляване на системите за ПРО, като например, „Авангард“ и „Сармат“, съобщи Познихир.  Генералът напомни думите на руския държавен глава, че Русия не е заинтересована в надпревара във въоръжаването „и призовава САЩ да се върнат на масата за преговори за конструктивен диалог по проблематиката за ПРО и търсенето на взаимноприемливи решения“.  Ракетите на Русия и Китай  САЩ са разработили концепция за достартово прихващане и планират да унищожат междуконтиненталните балистични ракети на Русия, Китай и други страни, докато те още се намират в пусковите установки, добави Познихир.  По неговите думи, Вашингтон планира да създаде космически ешелон с ударни средства за ПРО за поразяване на балистични ракети в ранния стадий на техния полет, по същество, възраждайки концепцията за „звездни войни“. При това, отбеляза генералът, не се изключва възможността за използване на тези средства за нанасяне на превантивен удар по обекти на Русия и Китай и всяка друга страна.  „Анализът на вероятните действия на САЩ показва, че американците имат намерение да получат стратегическо превъзходство за сметка на реализацията на т.нар. достартово прихващане, когато почти всички балистични ракети трябва да бъдат унищожени още в пусковите установки“, заяви Познихир.  Останалите ракети, добави генералът, които успеят да излетят след този внезапен удар, ще бъдат прихванати от системите за ПРО. Той напомни, че САЩ активно развиват сегмента на ПРО в Европа и по-специално, в Полша, където се създава позиция за противоракетната система с наземно базиране Aegis Ashore, а друга такава система вече е на бойно дежурство в Румъния. Вашингтон, също така, разширява азиатско-тихоокеанския сегмент заедно с Япония, Южна Корея и Австралия, добави генералът.  Ескадрени миноносци в Черно море  Всеки ескадрен миноносец в акваторията на Черно море може да носи на борда от 30 до 80 крилати ракети „Томахоук“, съобщи Познихир.  Генерал-лейтенантът отбеляза, че освен наземната ПРО, Вашингтон активно развива морския компонент на тази система. За тази цел се използват универсалните пускови установки Мк-41, които позволяват да се използват не само противоракети, но и крилати ракети с голям обсег „Томахоук“, за които се разработват нови ядрени бойни части.  „Дори сега американските кораби за ПРО (разрушители от вида Arleigh Burke, снабдени със системи Aegis) редовно влизат в акваторията на Балтийско и Черно море и са на бойно дежурство в Японско и Южнокитайско море. При това в зависимост от варианта на оборудване на всеки кораб за ПРО, на него може да има от 30 до 80 крилати ракети“, заяви Познихир.  Той добави, че заявленията на американската страна за създаване на ядрени бойни заряди с малка мощност за ракетите „Томахоук“ и възможността за тяхно използване „стимулират стремежа на други страни да се сдобият с аналогично оръжие“. „В резултат се случва разгръщане на нова надпревара във въоръжението, включително ядреното. При това САЩ блокират приемането на каквито и да е инициативи за предотвратяването й, както и за неразполагането на оръжия в космоса“, добави Познихир.  ТАСС отбелязва, че VIII Московска конференция за международна сигурност се провежда от 23 до 25 април. В дневния ред са най-значимите проблеми, възникващи при формирането на възгледите за международната сигурност. Ще се проведе обмен на мнения по въпросите за съвременните военни опасности и заплахи, включително усъвършенстването на системите за контрол над въоръженията; участниците ще обсъдят също ситуацията в Близкия Изток, Азия, Африка и Латинска Америка. Очаква се да участват министрите на отбраната на не по-малко от 35 държави и повече от хиляда експерти от повече от 100 страни.    ", "date": "2019.04.25", "title": "Генералният щаб в Москва: САЩ изграждат ПРО за нанасяне на ядрен удар по Русия"}
{"url": "http://www.classa.bg/%D1%81%D0%B2%D1%8F%D1%82/item/394874-%D1%82%D1%80%D1%8A%D0%BC%D0%BF-%D0%B8%D0%B7%D0%BF%D1%80%D0%B0%D1%89%D0%B0-%E2%80%9E%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%B2%D0%BE%D0%B9%D0%BD%D0%B8%D1%86%D0%B8%E2%80%9C-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BC%D0%B5%D0%BA%D1%81%D0%B8%D0%BA%D0%BE", "text": "Мексико не прави достатъчно за спирането и връщането на наркотрафикантите, имигрантите, написа американският лидер в Туитър Президентът на САЩ Доналд Тръмп в сряда заяви, че ще изпрати „въоръжени войници“ на южната граница на страната, след като мексикански военнослужещи са „извадили оръжия“ срещу американските си колеги, предават AFP и Агенция \"Фокус\".  Тръмп визира инцидент от 13 април, когато мексикански войници са разпитали и са насочили оръжията си към двама американски граничари, извършващи наблюдение на границата.  , написа американският лидер в Туитър.   \r\n  ", "date": "2019.04.25", "title": "Тръмп изпраща „въоръжени войници“ на границата между САЩ и Мексико"}
{"url": "http://www.classa.bg/%D1%81%D0%B2%D1%8F%D1%82/item/394875-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D1%85%D1%83%D0%B0%D0%B2%D0%B5%D0%B9-%D0%B4%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D0%BC%D0%BE%D0%B1%D0%B8%D0%BB%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D1%8F", "text": "Западните страни обсъждат дали да изключат \"Хуавей\" от изграждането на националните си мрежи 5G поради твърдения (основно от Вашингтон), че компанията е твърде близка до правителството в Пекин. Технологичният гигант отхвърля обвиненията. Британският премиер Тереза Мей се е съгласила да се позволи на китайския телекомуникационен гигант \"Хуавей\" да участва в изграждането на британската мрежа за мобилна комуникация от пето поколение (5G) въпреки предупрежденията за сигурността, отправени от британски министри и от САЩ, предаде ДПА, като се позова на местни медии. Съветът по национална сигурност, председателстван от Мей, се е съгласил вчера да позволи на технологичната компания да участва в изграждането на \"неключова\" инфраструктура от новата мрежа като антените, съобщи в. \"Дейли телеграф\", цитиран от БТА. Мей е взела това решение въпреки предупрежденията на някои министри, включително на вътрешните работи Саджид Джавид, на външните Джереми Хънт и министъра на отбраната Гавин Уилямсън, че тази стъпка може да застраши националната сигурност. \"Телеграф\" посочва, че директорът на Центъра за правителствени комуникации (службата за електронен шпионаж) Джереми Флеминг ще предупреди на годишната среща на разузнавателния съюз \"Пет очи\" (Нова Зеландия, САЩ, Австралия, Великобритания и Канада) днес за безпрецедентни по мащаб киберзаплахи. Западните страни обсъждат дали да изключат \"Хуавей\" от изграждането на националните си мрежи 5G поради твърдения (основно от Вашингтон), че компанията е твърде близка до правителството в Пекин. Технологичният гигант отхвърля обвиненията. САЩ, които забраниха на правителствените агенции да сключват договори с \"Хуавей\" или други компании, които ползват оборудване на корпорацията, насърчават съюзниците си да прекъснат връзките с нея.   \r\n  ", "date": "2019.04.25", "title": "Тереза Мей позволи на китайския \"Хуавей\" да изгражда британската мрежа за мобилна комуникация"}
{"url": "http://www.classa.bg/%D1%81%D0%B2%D1%8F%D1%82/item/394876-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2%D0%B0%D1%80%D0%B8%D0%B0%D0%BD%D1%82-%E2%80%9E%D1%82%D1%80%D1%8A%D0%BC%D0%BF%E2%80%9C-%D0%B8%D0%BB%D0%B8-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D1%82%D0%B0%D1%82%D1%83%D0%BA%D0%B2%D0%BE%D1%82%D0%BE", "text": "От управляващата в Италия партия \"Лига\" до Националния сбор на Марин Льо Пен във Франция и партия ФИДЕС на унгарския премиер Виктор Орбан популистките партии създават проблеми за Брюксел, като обещават да трансформират Европейския съюз съгласно своите виждания. Стив Банън, бившият стратег на американския президент Доналд Тръмп предрече, че евроизборите в края на май ще се превърнат в \"земетресение\", след което евроскептичните партии ще поемат контрола. Мнозина се страхуват, че Европейският парламент, който през по-голяма част от 40-годишната си история е бил доминиран от голяма коалиция между левоцентристи и десноцентристи, може да бъде парализиран от възхода на партии от политическата периферия, пише в свой анализ ДПА, цитиран от Българската телеграфна агенция. ЕП ще има решаваща роля за назначаването на следващите членове на ръководния орган на ЕС - Европейската комисия, преди да поеме ежедневната си работа по разглеждане на нови инициативи и гласуване по ключови въпроси като бъдещия бюджет на блока. \"За много хора Европа е кошмар, а не мечта\", заяви италианският вицепремиер Салвини на неотдавнашно събитие, на което покани други популистки партии да обединят силите си с неговата крайнодясна \"Лига\". \"Работим за новата европейска мечта\", каза Салвини, и добави: \"Целта е да станем първа, най-важна и най-многобройна група (в парламента)\". Управляващата Австрийска партия на свободата, френският Национален сбор, \"Алтернатива за Германия\" (АГ), Датската народна партия и партия \"Финландците\" са сред тези, които се присъединиха към платформата на \"Лига\". Лидерката на Националния сбор Льо Пен предрече през февруари, че ЕП ще бъде \"изцяло променен\" с възхода на партиите, защитаващи суверенитета, които настояват отделните европейски страни да имат повече власт, а Брюксел - по-малко. Проучване, проведено на 18 април от името на ЕП, показва, че трите основни крайнодесни групи - Европейските консерватори и реформисти, Европа на нациите и свободите и Европа на свободата и пряката демокрация, биха събрали 23 процента от гласовете, не много повече от сегашните им 20 процента. Това все пак значи, че те ще имат само 7 места по-малко от прогнозираните 180 за водещата дясноцентристка Европейска народна партия (от общо 751 места) и значително повече от лявоцентристите от Прогресивния алианс на социалистите и демократите в ЕП. Донякъде тези по-добри резултати може да се обяснят с очаквания краткотраен възход на британските евроскептични партии, след като Лондон получи отлагане на Brexit до края на октомври. Ако се прибави и прогнозираният възход на крайнолеви групи като движението \"Непокорна Франция\" на френския радикален лидер Жан-Люк Меланшон, евроскептичните партии могат съвсем спокойно да спечелят около една трета от всички места в ЕП, смята Европейският съвет за външна политика (ЕСВП). Това е реален риск, ако левицата и десницата съумеят да постигнат сътрудничество, казва Сузи Денисън, представител на EСВП. Важно е да има осъзнаем, че те са доста разнородна група\", каза Денисън пред ДПА. Дори по темата за имиграцията италианската \"Лига\", която иска ЕС да приеме повече мигранти, намиращи се в Италия, е в спор с унгарската антиимигрантска партия ФИДЕС, отбелязва тя. Възходът на популизма е до голяма степен свързан с рекордния бежански и мигрантски поток към Европа през 2015-2016 г. Евроизборите през май ще \"определят бъдещето на европейската цивилизация\", каза този месец унгарският премиер Орбан, твърд защитник на антиимигрантската политика. Той предрича, че традиционното политическо разделение между левица и десница ще бъде сменено от разделение между онези, които насърчават имиграцията, и онези, които я отхвърлят. Противно на водещите заглавия обаче евроизборите през 2019 г. \"няма да са референдум за имиграцията\", според ECВП. Имиграцията не е определящ въпрос за тези гласоподаватели, твърди мозъчният тръст, като цитира данни, събрани от социологическа агенция ЮГав в 14 от 28-те страни от ЕС. Според проучването най-голямата заплаха за повечето европейци е ислямският екстремизъм, който не трябва да бъде бъркан с темата за имиграцията, тъй като е по-вероятно да мобилизира десноцентристки гласоподаватели, отколкото онези от политическата периферия, твърди ECВП. Противно на гледната точка на популистите, мнозина всъщност се опасяват, че \"национализмът ще разруши ЕС\", смята мозъчният тръст, а икономиката, климатът и заплахата от Русия също засенчват имиграцията като теми в някои страни. Междувременно други данни ще бъдат внимателно следени от Брюксел - за избирателната активност. Активността на евроизборите традиционно е ниска, според проучването на ECВП и ЮГав, едва 43 процента от запитаните твърдо казват, че ще участват в изборите през май. \"Това е важен въпрос, защото е свързан с легитимността на ЕП\", казва Натали Брак, хоноруван професор в Колежа на Европа. Избирателна активност под 40 процента би изпратила \"силен сигнал\", че усилията да се повиши интересът към евроизборите се е провалил, казва тя. Изненадващо евроскептичните партии могат да изиграят важна роля в тази насока. \"Мисля, че без евроскептиците активността ще е значително по-ниска в някои държави\", казва Брак, и добавя: \"Те мобилизират хората и принуждават останалите партии също да говорят за Европа на евроизборите вместо за национални въпроси\". \"Това е една от заслугите на евроскептиците и популистите, която трябва да им признаем\", отбелязва Брак.   (БТА)", "date": "2019.04.25", "title": "Европейските избори: Вариант „Тръмп“ или запазване на статуквото"}
{"url": "http://www.classa.bg/%D1%81%D0%B2%D1%8F%D1%82/item/394872-%D0%B2-%D0%BC%D0%BE-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%BE%D1%82-%D1%81%D0%B8%D0%BB%D0%BE%D0%B2-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Генерал-полковник Александър Фомин, заместник-министър на отбраната на Русия, говори за възможните последици от американския военен сценарий във Венецуела. „Разбира се, САЩ разполагат със силова опция, която всъщност плаши всички”, заяви руският заместник-министър на отбраната генерал-полковник Александър Фомин. Но той отбеляза, че този вариант може да е неблагоприятен за Съединените щати, тъй като „той може само да обедини населението около сегашното правителство на Венецуела”. „Освен това регионалните латиноамерикански страни също могат да реагират негативно. Но САЩ не стоят на едно място - те не се гнусят от прибягването до каквито и да е инструменти”, добави Фомин. Сред тези инструменти той посочи хибридни войни и цветните революции. „Струва ни се, че сегашното легитимно правителство начело с Мадуро контролира ситуацията, въоръжените сили са готови да отблъснат външната агресия. Подкрепяме Венецуела предимно в рамките на военно-техническото сътрудничество. Имаме редица споразумения, които съблюдаваме и съдействаме за възстановяването на бойната готовност на оръжия и военна техника”, добави Фомин. По-рано се съобщи, че САЩ заплашват с „разрушителни последици” в случай на арест на лидера на венецуелската опозиция Хуан Гуайдо.   Превод: В.Сергеев ", "date": "2019.04.25", "title": "В МО разказаха за последствията от силов сценарий на САЩ във Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394868-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Бъдете внимателни, когато обсъждате блестящите си идеи с колеги. Много фрази, както и моменти на реализирането им, могат да се изтълкуват неправилно. Към критиката на роднините, се отнасяйте по-благоприятно, особено ако се чувствате виновни за нещо. Не пречи да преразгледате режима си на хранене и да започнете диета. ТЕЛЕЦ ( 21 април - 21 май )  Ще имате късмет във всички начинания. Може да създавате проекти, да търсите подкрепа от приятели и да инвестирате в бизнес. Дори и в любовта, ще може по-малко да хитрувате, ако обстоятелствата го изискват. Основното е, не изпускайте това което само идва в ръцете ви. И следете за здравето си! БЛИЗНАЦИ ( 22 май - 21 Юни ) Усъвършенствайте уменията си и работете за придобиване на финансова грамотност. За да направите това, трябва да учите или да се запишете на курс, така че, свържете се с правилните хора. Не е желателно да пренебрегвате съветите на близките, те ще ви помогнат да погледнете на трудните ситуации по различен начин. Някой от приятелите ви, ще ви провокира към конфликт.   РАК ( 22 юни - 23 юли ) Трябва да покажете лидерски качества в работата, за да „заразите” колегите с трудолюбие. Не са изключени изгодни оферти от партньори, на които преди това не сте обръщали внимание. Сега ситуацията се е променила, може да смените посоката на курса. Вечерта е идеална за разкриване на творчески таланти, насладете се на любимото си хоби. ЛЪВ ( 24 юли - 23 август ) Очаквайте увеличаване на материалното благосъстояние, което ще доведе до емоционален подем и решаване на много проблеми. На любовният фронт всичко е наред, но не трябва да бъдете самонадеяни. Дръжте се така, сякаш се виждате с избраника си за първи път. Романтичните нотки, ще носят радост и ще помогнат да сбъднете мечтите си. ДЕВА ( 24-ти август - 23 септември ) Креативните и упоритите от вас, определено ще имат късмет в работата. Най-накрая, ще се отдалечите от рутината, която ви дърпа назад. Финансовата сфера също е на ниво, така че не отменяйте пазаруването. Препоръчително е да отидете в магазина с човек, който знае какво е \"спестяване\". Семейните ги очаква, пристигането на далечни роднини. ВЕЗНИ( 24 септември - 23 октомври) Препоръчително е да не бъдете прекалено егоистични, дори ако някой от близки ви позволява да му се „качите на главата“. Знайте мярка, не бъдете нагли. Дисциплината и редът трябва да присъстват в работата, в противен случай процесът ще върви в обратна посока. Следете за парите в сметката си и в портфейла си, в противен случай голяма част може да бъде загубена. СКОРПИОН ( 24 октомври - 22 Ноември ) Бързо ще уловите късмета, което ще създаде настроение за пролетния ден. Принос към този късмет ще има дългогодишен приятел, който ще ви сподели прекрасни новини. Що се отнася до парите, не вземайте заеми – справете се сами. Големите сделки могат да вдъхновят бизнесмените на амбициозни планове, но това ще е много необмислено.   СТРЕЛЕЦ ( 23 Ноември - 21 Декември ) Препоръчително е да повишите вашият статус в очите на шефовете. Странно е, но към вас са започнали да се отнасят по различен начин. Възможно е слуховете и завистливите погледи, да са сътворили своето „тъмно” дело. Несигурна ситуация,се очаква във финансите, така че се откажете от заеми и инвестиции. Семейни проблеми не са изключени, но те няма да са катастрофални. КОЗИРОГ (22 Декември - 20 януари ) Може да правите инвестиции, да подписвате договори и да организирате пътувания. Просто не губете близостта с тези, които обичате. Това е напълно възможно да стане, докато преследвате кариера и пари. Поддържайте баланс, претегляйте всяка стъпка и решение. В края на деня, очаквайте бонус за добре свършена работа.  ВОДОЛЕЙ ( 21 януари -  19  февруари ) Не ви очаква лек и хармоничен ден, така че всичко трябва да държите под контрол. Обърнете внимание на здравето си, на което времето може неблагоприятно да влияе. Ако сте започнали някакъв бизнес, доведете го до край. Благоприятни ще бъдат пътуванията на дълги разстояния, но не взимайте с вас спътници. Самотата ще бъде от полза.   РИБИ ( 20 февруари - 20 март ) Днес ще се радвате, когато видите резултата от вашата неуморна работа. Всичко, което сте планирали, е било успешно изпълнено. Смело и без съжаление изхвърлете боклука, негативните емоции и хора, които ви потискат в живота. Гледайте спокойно на ежедневните проблеми и избягвайте финансовите разходи.", "date": "2019.04.25", "title": "Дневен хороскоп 25 април"}
{"url": "http://www.classa.bg/%D1%81%D0%B2%D1%8F%D1%82/item/394869-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%BF%D0%B0%D0%BF%D0%B0%D1%80%D0%B0%D0%BA-%D1%80%D0%B0%D0%B1%D0%BE%D1%82%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B8%D0%BB%D0%B8-%D1%80%D0%B8%D1%81%D0%BA%D0%BE%D0%B2%D0%B0%D0%BD-%D0%B1%D0%B8%D0%B7%D0%BD%D0%B5%D1%81", "text": "Сантяго Баес започва да работи като папарак през 90-те години на миналия век. С фотоапарат в ръка той обикаля из Ню Йорк и става свидетел на извънбрачните афери, ражданията, смъртта, любовта и разделите на някой от най-известните жители на града. За да печелят добре, папараци като Баес трябва да имат енциклопедични познания за живота на звездите, както и да са близки с куп шофьори, магазинери и ресторнатьори, които да сигнализират, щом видят знаменитост. Разбира се, не всяка снимка на звезда е ценна. Кадри на новородено, целувка на нова звездна двойка или от сватба обаче могат да донесат цяло състояние и то буквално за една нощ. Проблемът е, че папараците не са на заплата и доходите им зависят от редица фактори. Успехът на Баес е резултат от опита и знанията му, но в крайна сметка печалбата му далеч не е гарантирана.     Заплащането на папараците зависи от хора като Питър Гросман - бивш фото редактор на клюкарското списание US Weekly за периода от 2003 г. до 2017 г. Първо създава система, при която не се налага работа с папараците. Вместо това те продават снимките си на агенции, които действат като посредник между фотографите и редакторите. Така папараците получават между 20 и 70 процента от цената на снимките в зависимост от договора си с агенцията. Колкото по-опитен и талантлив е папаракът, толкова по-изгоден договор може да сключи. Най-добрите продават снимките си само на една агенция и не търсят алтернативи за по-високо заплащане. А ексклузивните кадри могат да донесат наистина огромни хонорари.  Гросман дава пример с поредицата от снимки на актрисата Кристен Стюарт, която се целува и прегръща с режисьора Рупърт Сандърс, женен по онова време. Тогава редакторът се съгласява да отдели шестцифрена сума за кадрите. Друго постижение на Гросман води до истинския разцвет на папарашката фотография. Той е човекът зад снимките от поредицата \"Точно като нас\". Това са серия от фотоси на знаменитости, които стават особено нашумели в началото на новия век и които показват как звездите вършат ежедневни дейности като това да си купят кафе или да заредят гориво. Гросман първи започва да публикува такива снимки, но много медии бързо следват примера му и настава \"златно време\" за папараците. Още повече, че пред обективите им се подвизават хора като Парис Хилтън, Бритни Спиърс и Линдзи Лоън. Въпреки че цената на снимката зависи от нейната изключителност, за кадрите в \"Точно като нас\" тя варира между 5 и 15 хил. долара. Ерата на \"Златната папарашка треска\" обаче привлича към бранша твърде много новаци, някои от които с лекота нарушават етиката и законите. До голяма степен именно те са отговорни за лошата репутация, която и до днес има професията. Затова Гросман, а след него и редица други редактори отказват да купуват снимки, направени в нарушение на закона. Глобалната финансова криза и социалните мрежи окончателно слагат край на \"Златната треска\". Дигиталните медии повишават търсенето на фотографи на знаменитости, но същевременно цената, която са склонни да платят вече далеч не е толкова висока. Фотографските агенции започнаха да се консолидират или да се отказват от бизнеса си, а тези, които останаха, променят бизнес модела, по който работят. Вместо да искат от списанията да плащат всеки отделен кадър, те предлагат услугите си срещу платен абонамент. В резултат на това на папараците се плаща малка част от абонаментната такса. Колко точно зависи от това какъв брой техни снимки са купени през месеца. Така снимка тип \"Точно като нас\" вече струва не от 5 до 15 хил., а от 5 до 10 долара и папараците печелят все по-малко и по-малко. Сега, за да спечелят наистина сериозна сума пари, папараците трябва да уловят наистина рядък и ценен кадър. Бизнесът е рискован и по още една причина. Да видиш знаменитост често е въпрос на късмет, което прави доходите на фотографи като Баес още по-несигурни. Освен това никога не се знае какво ще прави дадена звезда през деня. Ако с нея няма други известни лица, ако върши нещо съвсем обикновено и ежедневно - снимката няма да е особено скъпа. Такива фактори определят колко ще спечели папаракът този ден или тази седмица. В това отношение цената на папарашките кадри се определя както цените на акциите на фондовите борси. Папараците се опитват да се справят с тази ситуация като формират алианси и споделят помежду си информация за местата, на които ще дебнат звездите например. После си делят печалбите от снимките. Въпреки това е факт, че през последните 10 години много папараци губят препитанието си, а броят на останалите безработни нараства. Пример за това е и Баес, който също се отказва от бранша и се връща в родната си Доминикана, за да търси нова кариера.  ", "date": "2019.04.25", "title": "Професия \"папарак\" - работа за милиони или рискован бизнес"}
{"url": "http://www.classa.bg/%D1%81%D0%B2%D1%8F%D1%82/item/394870-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D1%89%D0%B5-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BF%D1%80%D0%B5%D0%B4%D0%B8-%D0%BC%D0%B0%D0%B9-2021-%D0%B3", "text": "Шотландия трябва да проведе референдум за независимост преди края на мандата на настоящия шотландски парламент през месец май 2021 г. Такава позиция зае първият министър Никола Стърджън и допълни, че страната ще задвижи процеса по реализацията на тази идея. По думите на Стърджън, която говори пред шотландския парламент, преди края на мандата трябва да бъде предложен \"избор между Брекзит и бъдеще за Шотландия като независима европейска нация\", Законопроект за това ще бъде разработен до края на 2019-а.     Стърджън обясни, че към този момент не е необходимо разрешение от британския парламент, но такова евентуално ще е нужно, за да се премахне всяко съмнение и пречка пред възможността подобна идея да бъде подложена на гласуване чрез референдум. Шотландия е част от Обединеното кралство повече от 300 години. През 2014-а предложението за независимост беше отхвърлено с 10 процента разлика. Въпреки това напрежението и различните гледни точки около Брекзит се отразиха на Великобритания. Шотландия и Северна Ирландия гласуваха за оставане в Европейския съюз на референдума през 2016-а, докато напускането беше подкрепено от Уелс и Англия. Според Стърджън напускането на най-големия търговски блок застрашава не само британската икономика, но и тази на Шотландия.  ", "date": "2019.04.25", "title": "Шотландия ще се готви за референдум за независимост преди май 2021 г."}
{"url": "http://www.classa.bg/%D1%81%D0%B2%D1%8F%D1%82/item/394871-%D0%B7%D0%B0%D1%89%D0%BE-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BE%D1%82%D1%80%D1%8F%D0%B4-%E2%80%9E%D0%B0%D0%BB%D1%84%D0%B0%E2%80%9C-%D0%BD%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B5%D0%BB%D1%86%D0%B8%D0%BD-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-1991-%D0%B3", "text": "КГБ е една от най-засекретените структури в Съветския съюз; и досега нейните тайни не са разкрити, което създава почва за различни спекулации и фантазии. Някои приписват сътрудничество на КГБ с магове, експерименти върху хора и контакти с извънземни. Постепенно обаче КГБ открехва завесата на секретността и обществеността научава нови факти от неговата история. Едно от най-секретните подразделения в КГБ е специалният отряд „Алфа“, или Група А, създадена на 29 юли 1974 г. по заповед на председателя на комитета – Юрий В. Андропов. Командосите от групата участват в борбата с тероризма, в организираната престъпност и шпиони, освобождаване на заложници.     Основната причина за създаването на отряда са събитията на Олимпиадата в Мюнхен през 1972 г., когато 11 членове на отбора на Израел са убити от палестински терористи. Правителството на Съветския съюз взема решение да се създаде специално подразделение, което да се бори с подобни заплахи. Всеки от кандидат-командосите минава през железен подбор; приемат се само спортисти с големи постижения – боксьори, борци, лекоатлети, кънкобегачи, скиори, плувци, стрелци. За „Алфа“ се разработва специално снаряжение: безшумни гранатомети, ножове-пистолети, фенери, оборудвани с електрошок и др. Завземането на двореца на Амин Една от най-известните операции, в които участва „Алфа“, се провежда на 27 декември 1979 г. Това е първата й операция, която командва Виктор Ф. Карпухин. Бойците от Група А заедно с части на съветската армия завземат резиденцията на Хафизула Амин в Кабул, Афганистан, известен като двореца на Амин. По времето на операцията президентът е убит, след което в страната влизат съветски части. Завземането на училището в Сарапул Група А има голям опит в освобождаването на заложници. През декември 1981 г. двама въоръжени дезертьори вземат за заложници 25 ученици в град Сарапул, Удмуртска република. Терористите искат пари и полет до САЩ. Бойци от „Алфа“ се представят за чиновници от външното министерство и искат да влязат в училището, за да предадат на терористите билети за полета. Дезертьорите пускат спецотряда и веднага са задържани. Никое от децата не пострадва. Завземането на затвора в Сухуми През август 1990 г. в Сухуми, Абхазия 75 затворници завземат следствения изолатор; ситуацията се усложнява от факта, че на територията му има голямо количество нелегално оръжие, което бандитите завземат. Те искат пари, вертолет и свободно излитане от Сухуми. Дават им автобус, за да се доберат до централния площад в града, където ги чака вертолет. Но автобусът е миниран със специален взрив за заглушаване на терористите. След задействането на взривните устройства започва престрелка, при която са ранени двама спецбойци и са ликвидирани трима затворници. Скоро след това останалите участници в бунта се предават. Завземането на Белия дом На 20 август 1991 г. пред бойците от Група А се очертава сериозна морална дилема – ръководството на КГБ им заповядва да завземат Белия дом и да арестуват правителството на РСФСР, включително и Борис Елцин. За осъществяването на тази заповед под контрола на командира на Група А – Карпухин, са предадени групи от „Вимпел“ и специални части от вътрешното министерство. Карпухин оценява обстановката и стига до извода, че в хода на операцията могат да пострадат много цивилни хора. Той събира бойците от групата и им излага съображенията си. След като се съвещава, групата отказва да щурмува Белия дом. Това решение струва на Карпухин поста ръководител на „Алфа“. Още на 23 август той е уволнен. Същата година заема поста ръководител на Службата за сигурност при президента на Казахстан – Н. Назарбаев. През 1993 г. отваря частна детективска агенция. Карпухин умира през 2003 г. от сърдечно заболяване. След Съветския съюз След разпадането на Съветския съюз няколко групи от „Алфа“ заминават за Украйна, Казахстан и Беларус. На тяхната основа се формират местни подразделения спецназ. Руската „Алфа“ първо преминава под контрола на  , а от 1996 г. влиза в състава на Антитерористичния център при ФСБ.    ", "date": "2019.04.25", "title": "Защо специалният отряд „АЛФА“ не арестува Елцин през август 1991 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394864-%D0%BB%D0%B5%D0%BA%D0%B0%D1%80-%D1%80%D0%B0%D0%B7%D0%BA%D1%80%D0%B8,-%D1%87%D0%B5-%D0%B3%D0%B0%D0%B4%D0%B6%D0%B5%D1%82%D0%BE-%D0%BC%D1%83-%D0%B5-%D0%BC%D1%8A%D0%B6", "text": "Михаил Тихонов уби Нина Сургуцка в пиянска ярост, след като установи, че е претърпяла операция по смяна на пола, пише Дейли стар. Двойката излязла на среща преди да се върне в апартамента на Нина в Курск, Русия. Нина и Михаил се канели да правят секс, когато той разбрал истината и в яростта си я убил с удушаване. 27-годишният лекар призна, че е извършил престъплението и е изправен пред 20 години затвор за убийство и осакатяване. Веднага след убийсвото на 25-годишната Нина, медикът използвал знанията си, за да я разчлени - изхвърляйки части от тялото й в тоалетната. Михаил също сварил части от тялото й, за да „изпари излишната течност,\" но отрече да е канибал. Полицията открила, че главата й все още била прикрепена към гръбнака, които той покрил със сол, „за да се отърве от миризмата\". Той казал на полицията, че е изхвърлил човешко месо в тоалетната, и е пъхнал главата и крайниците й в куфар.      Лекарят впоследствие върнал останките в собствения си апартамент, но не успял да се отърве от тях навреме. Михаил бил изхвърлил някои от ребрата и крайниците й в кофи за боклук близо до дома си. Той бил задържан и разпитван, след като Нина изчезнала и майка й се обадила в полицията, за да разследва случая. В полицейския доклад за инцидента се казва: „Нина го поканила в апартамента си.      \"Те продължили да пият алкохол и започнали да правят секс.\" Тогава той забелязал, че партньорката му преди това е била мъж. \"Тя се опитала да продължи секса с дилдо, но в този момент той я сграбчил за врата и стиснал здраво\", казват ченгетата. Спрял едва когато нямало повече признаци на живот.      След това „решил да се отърве от тялото\" и отнесъл трупа в банята. Там „изрязал вътрешните й органи\" и ги нарязал на малки парченца, които той изхвърлил в тоалетната. Полицията смята, че му липсвало време, докато изхвърлял части от тялото - което довело до неговото залавяне. Разследването продължава.", "date": "2019.04.25", "title": "Лекар разкри, че гаджето му е мъж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394865-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86%D1%8A%D1%82,-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BB-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B0", "text": "Облечен в болничната си униформа, Грант Амато прекарал часове наред в шерифското управление, след като властите откриват трите трупа в дома му. Простреляни са майка му, баща му и брат му, пише BG VOICЕ. От записите става ясно, че Амато отрича многократно, че има нещо общо с тройното убийство. Според прокуратурата обаче именно той е застрелял хладнокръвно семейството си, защото е откраднал от тях 200 хиляди долара, които е изпратил на българка, с която се запознал през юни миналата година в сайт за порно камери. От писмата, имейлите и показанията става ясно, че българката се казва Силвия и е работила в сайта myfreecams.com. Двамата с Амато продължили онлайн връзката си и в twitter. Семейството на американеца обаче било против. Това според прокуратурата бил и мотивът на Амато да избие близките си. Прокуратурата открива телата на бащата на Грант – Чад Амато, на 59 години, майката Маргарет Амато, на 61 години, и на брата Коуди, на 31 години, които били в дома си в Чулуота, Флорида, в петък, 25 януари. Градчето се намира близо до Орландо. На следващия ден шерифите водят на разпит Грант. Той е заподозрян, но не е арестуван тогава. Кадрите от разпита показват 29-годишния Амато спокоен и без емоции. Той нито веднъж не повишава гласа си, но категорично отрича да има нещо общо с престъплението. От показанията става ясно, че Амато имал скандал с баща си, който разбрал, че той продължава тайно връзката с българката в интернет. Разправията продължила три часа, докато Грант си събирал багажа да се изнася. Той твърди, че майка му и брат му са опитали да успокоят ситуацията, но безуспешно. Но Грант продължава да отрича, че е убил семейството си. На третия час от интервюто разследващите показват на Амато снимки от местопрестъплението с труповете на баща му, майка му и брат му.      Във видеото виждаме Амато да клати главата си, да покрива лицето си с ръце и изглежда, че се бори със сълзите си. \"Баща ти те е нападнал и ти си се опитал да се защитиш?\", пита единият детектив. \"Не, не съм извършил нищо от това\", отговаря Амато. В следващия час детективите се опитват да накарат мъжа да признае, но безуспешно. Те му казват, че може да го разберат, ако Амато се е защитавал от баща си, който го е тормозил, но не разбират защо е убил майка си и брат си, който винаги му е помагал и го е защитавал. \"Нямам отговор за нищо друго\", отговаря Амато. Детективите отбелязват, че той не изглежда да съжалява за случилото си. \"Не знаеш дали се чувстваш зле за това, което си причинил на твоето семейство?\", пита единият детектив. \"Аз съм обвиняван за всичко през последната половин година. Аз се опитвах да продължа напред в позитивна посока и всеки ден ми се напомняше за всички проблеми, които съм причинил отново и отново, но няма нищо, което да направя, за да променя това\", отговаря Амато. От прокуратурата показаха и писмо, което той е написал до шестима приятели, които познавал от онлайн група за порно, в което се извинява за лъжите, които им казал.      \"Моето семейство научи за нея (Силвия, бел. ред.), за уебсайта и за всички пари, които съм похарчил\", пише Амато в писмото. Той признава още, че не карал BMW, а Honda Accord, живеел с родителите и брат си, а не сам, и не бил професионален покерджия, а бивш медицински служител, който бил уволнен след обвинения, че откраднал приспивателното пропофол. Амато пише това писмо някъде след 9 януари, когато излиза от клиниката за секс и онлайн зависимости, в която го праща семейството му.     Той признава, че е останал там, докато е могъл, за \"да убедя семейството ми, че съм добре и може да ме пуснат\". В писмото Амато признава, че може да общува със Силвия само през лични съобщения в twitter, но не и в сайта. Мъжът бил напълно опустошен от спирането на контакта с българката. \"Не мога да функционирам нормално без нея\", пише той. \"Никога няма да я преживея\". \"Мразя се за всичко, което сторих, и ненавиждам мисълта, че никога няма да съм с нея отново\", пише още Амато. \"След всичко, което дадох и опитах, за да бъда с нея... Просто не мога да проумея как ще бъда без нея.\" В първия разпит пред полицаите Амато признава, че българката вземала по 90 жетона за минута и че той харчил по $600 за 5,000 жетона, с които прекарвал по 4 часа на вечер да я гледа онлайн. Той вземал парите от баща си и брат си, на които казвал, че били, за да промотира свой онлайн бизнес. Разследващите изчислили, че Амато е прекарал общо 11 дни в платен порно чат с българката. Два дни след първия разпит детективите арестуват Грант Амато за тройното убийство. В разпита преди ареста, предоставен ни от прокуратурата като звуков файл, детективите казват, че са открили видео и записки на семейството, от които става ясно, че те са се страхували от него и са водили сметка за всички пари, които са му дали. Преди да щракнат белезниците, той отново казва, че не може да признае за престъплението. В друго видео от първия разпит на Амато в деня след убийствата при него влиза третият брат, Джейсън, който живее отделно. Джейсън: – Окей, знаеш какво се е случило, предполагам? Грант: – Да. Джейсън: – Ще те питам в прав текст, ти нямаш нищо общо с това? Грант: – Не. И малко по-късно: Джейсън: – Трудно ми е да си представя, че може да стигнеш до тази точка, но кого мога да виня? Как ще открием кой е извършил това? Грант: – Не знам. Нямам никакви отговори. По време на разглеждането на гаранцията на Грант в края на март прокуратурата посочи, че в това видео Джейсън на няколко пъти обвинява директно брат си за тройното убийство. Грант нито веднъж не отрича да е извършил престъплението и според прокуратурата това представлява косвено признание. \"Всичко води към обвиняемия и никой друг, посочи прокурор Стоун. – Никой друг не е имал проблеми с жертвите.\" Защитникът на Амато обаче посочва, че въпреки някои лъжи по време на първия разпит за местонахождението на клиента му в различни моменти разследващите не са представили никакви физически доказателства, които да го свързват с престъплението. \"В нито един момент от разпита той не признава, че е бил въвлечен в този нещастен инцидент\", казва адвокат Джеф Дауди. Срещу Грант Амато има три обвинения за предумишлено убийство от първа степен. Прокуратурата иска смъртното наказание \"Това не е някаква драма. Това е най-голямата трагедия в моя живот и аз съм погрешно обвинен\", пише до репортер от местна медия през март Амато. В съда единственият му жив брат Джейсън се обръща към него: \"Може би нямаше да успея да те спра. Може би щеше да ме нараниш и мен. Но поне щях да знам какво се е случило.\" \"Ще се моля за теб, братко. Защото не мога да се моля за мама, татко или за Коди повече\", завърши показанията си Джейсън.", "date": "2019.04.25", "title": "Американецът, разстрелял семейството си заради българка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394866-%D0%B5%D1%82%D0%BE-%D0%BA%D1%8A%D0%B4%D0%B5-%D0%B4%D0%B0-%D0%B3%D0%BE-%D1%86%D0%B5%D0%BB%D1%83%D0%BD%D0%B5%D1%82%D0%B5,-%D0%B7%D0%B0-%D0%B4%D0%B0", "text": "Ако все още мислите, че целувките означават по-малко за мъжа, отколкото за жената, значи много грешите. Трябва да знаете къде да целунете избрания от вас мъж и как да останете в паметта му за дълго време и да го накарате да се връща отново и отново при вас.   Според психолозите целувката е вид сигнал, който говори за вашите чувства и намерения по отношение на партньора ви. Благодарение на този коварен инструмент можете да заплените човек и да му дадете правилното послание за по-нататъшни действия. Познавайки смисъла и техниката на целувките, вие сами ще бъдете изненадани от реакцията на вашия спътник.     Устните   Рецепторите на устните и езика при мъжете са не по-малко чувствителни, отколкото при жените, така че докосването им предизвиква много чувства. Целувката по устните е израз на различна степен на любов: светлина и нежност - съчувствие, доверие; дълъг и страстен - желание за интимност. Мимолетна целувка по устните може да бъде намек към човека за нещо повече или да му даде усещането, че го обичат и чакат.   Ушите  Това е една от най-ерогенните части на мъжкото тяло. Целувка в ухото никога няма да остане незабелязана от мъж и със сигурност ще остави в паметта му приятно впечатление. Обърнете внимание, че ухото е изключително чувствителен орган, а правилното докосване може да предизвика вълнение и по-нататъшно решително действие от негова страна, тъй като то е директно намек за интимна нлизост. Ако сте готови за това, тогава няма да е излишно да държите езика си по ръба на ухото му, а леко похапване на „мекичката част” може да докара човека ви до луд.   Челото  Много мъже са големи деца, които просто се нуждаят от грижите и подкрепата на жените. Целувка на челото казва само, че сте готови да го защитите, да му подарите топлина, да се превърнете в опора за него. Най-често целувката на челото е свързана с родителската грижа, поради което може инстинктивно да доведе човека при теб в труден момент или за да сподели интимните си тайни.   Носът   Целувка по носа - това е преди всичко израз на доверие и любов към партньора, това означава дълбока обич към човека. А контактът с носовете е доста интимен процес, който иначе се нарича „ескимска целувка”.   Въздушна целувка  Подходяща е когато имате малко познания за мъж, но искате да покажете мераците си и да привлечете вниманието, което изпитвате към него. Такава целувка се смята за флирт и не ви задължава с нищо, служи само като сигнал за по-нататъшни действия от страна на човека. Бузата   Добър вариант, ако все още не сте решили колко силни чувства изпитвате към човека. Целувка по бузата може да означава за него и вашето желание да поддържате приятелски отношения или пък да бъде началото на нещо по-голямо. Във всеки случай, такава целувка ще ви даде топлина и благодарност. Целувка отзад  Целуването по гръбнака е нещо, което ще даде на човека голямо удоволствие и ще му позволи да се отпусне до вас. Той ще помни това чувство дълго време и вие ще останете в неговата памет като онази, с която му е било добре.     Слабините  Не е тайна, че целувките в тази интимна част на тялото предизвикват удоволствие и силна възбуда у мъжете. Вашият партньор ще оцени този вид ласка, а привързаността му към вас ще стане по-силна. Въпреки това, ако не ви харесва, винаги има възможност да целувате любовника си по устните, за да покажете любовта и предаността си.   Винаги е добре да знаете къде да целунете човек, да му покажете чувствата си или да го накарате да се чувства приятен. Но не забравяйте, че всичко е чисто индивидуално и по-добре отново да попитате партньора си за неговите чувства и предпочитания, отколкото да влезете в неприятна ситуация и за двама ви.", "date": "2019.04.25", "title": "Ето къде да го целунете, за да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394867-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%87%D0%B5%D0%BB%D1%81%D0%B8-%D0%B8%D0%B7%D1%83%D0%BC%D0%B8-%D1%81", "text": "Защитникът на Челси Давид Луис организира маскен бал по случай 32-рия си рожден ден във вторник. Бразилският национал се беше облякъл като индианец по повода. Съотборникът му Нголо Канте беше маскиран като батман, а нападателят Оливие Жиру беше поставил на главата си интересна шапка с типичния френски петел. Сред гостите бяха и футболистки от женския отбор на Челси. Исландката Мария Торисдотир се беше преобразила като анимационния герой Шрек, а норвежката Марен Мйелде влезе в ролята на принцеса Фиона – любимата на анимационния герой. Фран Кърби пък беше като магарето от същата поредица. Сред гостите имаше облечени като каубои и други герои от анимационни филми като Шрек.              ", "date": "2019.04.25", "title": "Звезда на Челси изуми с..."}
