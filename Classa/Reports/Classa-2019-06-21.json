{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397015-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%8F-%D1%82%D1%8F-%D0%BF%D0%B0%D0%BA-%D0%B5-%D1%82%D1%83%D0%BA,-%D0%B0-%D1%82%D0%BE%D0%B9-%D0%BF%D0%B0%D0%BA-%D0%B5-%D0%BC%D0%B5%D0%B6%D0%B4%D1%83-%D0%B3%D1%8A%D1%80%D0%B4%D0%B8%D1%82%D0%B5-%D0%B9", "text": "Известната парагвайска фенка Лариса Рикелме се завърна на трибуните 9 години, след като се превърна в хит на Мондиала в Южна Африка. Тогава хубавицата прикова погледите със страстната си подкрепа, а снимките й с телефон между гърдите обиколиха света. Сега Рикелме отново беше в центъра на агитката на Парагвай и изгледа двубоя с Аржентина (1:1), като отново постави мобилното си устройство на обичайното място.  Присъствието й обаче не донесе късмет, тъй като парагвайците пропуснаха дузпа, с която можеха да надделеят над Меси и компания.  През последните дни Рикелме засне фотосесия с цветовете на знамето на Парагвай и надъха тима с обещанието, че ще дойде да ги гледа на живо. Вижте фотосите по-долу:", "date": "2019.06.21", "title": "Помните ли я? Тя пак е тук, а той пак е между гърдите й"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397016-%D0%B3%D0%BE%D0%BB%D0%B0%D1%82%D0%B0-%D0%BE%D1%82-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0", "text": "Показалата се по бански на финала на Шампионската лига между Тотнъм и Ливърпул Кинси Волански сложи край на слуховете по свой адрес, че е порно звезда.  Причина за това беше надпис на банските й със съответния адрес в интернет, собственост на гаджето й - бившият порно актьор Витали Здоровецки и не на последно място секси визията й. Оказа се, че рускинята не е лошо момиче, а работата й е съвсем почтена. \"Напоследък прочетох някои неща за себе си в интернет и искам да заявя категорично - Не съм порно звезда и никога не съм се снимала гола. Работя като агент на недвижими имоти и искам да инвестирам спечеленото досега, за да създам империя. Така ще имам пасивен доход и няма да се налага да работя\", отбеляза блондинката. ", "date": "2019.06.21", "title": "Голата от финала на Шампионската лига"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397017-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%BE%D1%82-%D1%81%D0%B0%D1%89-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-f-16", "text": "В края на другата седмица отново идва делегация от САЩ от техните военновъздушни сили, с които ще бъдат проведени окончателните разговори по този въпрос, заяви вицепремиерът и министър на отбраната Красимир Каракачанов по време на парламентарния контрол в отговор на въпрос на депутата Георги Вергиев за хода на преговорите за доставка на F-16 блок 70 по Проект за инвестиционен разход за Военновъздушните сили на Република България. Екипите си свършиха работата, друг е въпросът окончателно какво ще излезе от всички тези разговори, защото те продължават, коментира Каракачанов.     Той припомни, че от 7 до 10 май във Вашингтон представители на преговорните екипи са провели поредица от консултации и преговори с представители на американската страна по въпроси, свързани с изготвяне на проект за договор и придобиване на нов тип боен самолет. Преговорните екипи са изготвили подробни доклади за резултатите от всички срещи по ресорните министерства и до ресорните министри. \"Не приемам внушението относно компетентността на преговаряващите екипи\", заяви министърът и допълни, че и ръководството, и експертите от преговорните екипи са високо ценени в своите ведомства, с дългогодишен опит в съответните министерства, в които работят и от които са оторизирани да участват в преговорния екип. \"Принципът на преговорите е реципрочност, няма как на нивото, на което са подадени преговорните екипи от САЩ да отиде например министър-председателят да разговаря, разговарят съответните нива на експертно и политическо равнище\", обясни вицепремиерът.Той уточни, че всеки от министрите, които наблюдават процеса, е провел съответните срещи от февруари насам. Каракачанов информира, че на него самия след няколко дни му предстои среща с американския министър на отбраната, ако промените в този ресор там не осуетят подобна среща, предвид съобщенията за смяна на американския министър. Срещи са провеждани, освен на съответните нива, и с компанията производител.  ", "date": "2019.06.21", "title": "Пристига делегация от САЩ за разговорите за F-16"}
{"url": "http://www.classa.bg/%D1%81%D0%BF%D0%BE%D1%80%D1%82/item/397018-%D1%81%D1%81%D1%81", "text": "   традиция, всеки сезон в Шампионска Лига носи голямо количество емоции и футбол от най-високо ниво за всички футболни фенове. Съвсем логично, сезон 2018/2019 не направи изключение, като станахме свидетели на някои много интересни резултати. Още в самото начало на надпреварата, по време на груповата фаза, имаше достатъчно интересни моменти, като някои големи отбори отпаднаха още тогава. Това бяха италианските грандове Интер и Наполи, като за честта на апенините продължиха да се борят само Ювентус и Рома.   Във фазата на директните елиминации обаче стана наистина интересно, като там буквално имаше от всичко. Сочените, като фаворити за спечелването на турнира в лицето на отборите на Манчестър Сити, Барселона и Ливърпул взеха своето, но също така се появиха и не малко неочаквани победители. Вероятно един от най-интересните и оспорвани сблъсъци обаче бе този между отборите на Пари Сен Жермен и Манчестър Юнайтед. Първата среща от този титаничен сблъсък бе спечелена комфортно от тима на ПСЖ с 2:0 и то насред Олд Трафорд, но английския отбор    с 3:1 в реванша игран в Париж.     Друг епичен двубой по време на осминафиналите бе този между Реал Мадрид и Аякс. Белия балет бе спечелил последните три издания на турнира и изглеждаше сякаш гранда от Амстердам е просто поредната стъпка към евентуална четвърта поред титла, но не така мислеха възпитаниците на Ерик Тен Хаг, след гръмка победа с 4:1 насред Мадрид в мача реванш. И ако осминафиналите бяха интригуващи, то четвъртфиналните сблъсъци бяха наистина наелектризиращи, въпреки, че два от тях бяха доста едностранни.         Това бяха срещите на Порто с Ливърпул и Манчестър Юнайтед с Барселона, като Пул и Барса продължиха напред без каквито и да било проблеми. Истинския шок обаче дойде в другите два двубоя, като за всеобща изненада, отборите на Аякс и Тотнъм се класираха за полуфиналите за сметка на своите именити съперници в лицето на Ювентус и Ман Сити. Може да се каже, че разочарованието бе еднакво за момчетата на Пеп Гуардиола и новия тим на Кристиано Роналдо, който не успя да спечели ШЛ за четвърти пореден път.     После дойде ред да се насладим на полуфиналите на вече отминалото издание на Шампионска Лига, като там се един срещу друг се изправиха, от една страна Барселона и Ливърпул, а от друга Аякс и Тотнъм. И ако изхода от холандско-английския двубой сякаш бе по-непредвидим, то едва ли много хора са залагали за успех на Ливърпул, след загуба с 3:0 в първия сблъсък. Е, чудото стана факт, като играчите на Юрген Клоп отстраниха Лео Меси и компания от турнира, докато Тотнъм надделя над Аякс в успорвана битка, която се потвърди и от тогавашните коефициенти от bet365, където   .     И след тези драматични полуфинални мачове последва един чисто английски финал между отборите на Ливърпул и Тотнъм. Мнозина смятаха, че именно мърсисайдци ще се реваншират за загубата си от Реал Мадрид на финала през сезон 2017/2018 и в крайна сметка се случи точно това.      Отбора на    от най-комерсиалния европейски клубен турнир по футбол. И макар, че Пул спечели финала без особени проблеми, трябва да се отдаде заслуженото и на тима на Тотнъм, който със сигурност бе голямата изненада на турнира.     Като цяло, сезон 2018/2019 на ШЛ ни предостави поредната порция футбол от най-високо равнище, гарниран с не малка доза футболна драма и изненади. А грандиозния успех на Юрген Клоп и водения от него Ливърпул логично води към предварителни прогнози за това дали те ще защитят титлата си през идния сезон. След по-малко от година ще разберем отговора и на този въпрос.", "date": "2019.06.21", "title": "Какво ни предложи крайно интригуващия Сезон 2018/2019 на Шампиосна Лига?"}
{"url": "http://www.classa.bg/%D1%81%D0%B2%D1%8F%D1%82/item/397009-%D0%B5%D1%81-%D1%83%D0%B4%D1%8A%D0%BB%D0%B6%D0%B8-%D1%81-6-%D0%BC%D0%B5%D1%81%D0%B5%D1%86%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Лидерите на ЕС удължиха днес наказателните икономически санкции над Русия заради конфликта в Украйна с още 6 месеца, предаде агенция \"Франс прес\", цитирана от БНР. \"Санкциите над Русия бяха удължени единодушно с още 6 месеца заради липсата на прилагане на Минските споразумения\", заяви говорител на председателя на Европейския съвет Доналд Туск. Наказателните мерки са срещу цели сектори от руската икономика, включително петролния бизнес. По-рано днес бе съобщено, че ЕС удължава до 23 юни 2020 г. действието на санкциите, въведени в отговор на незаконното присъединяване на Крим и Севастопол от Русия. Мерките се прилагат спрямо граждани от ЕС и дружества, установени в ЕС. Те са ограничени до територията на Крим и Севастопол. Санкциите включват забрана за внос в ЕС на стоки с произход от Крим или Севастопол; инвестиране в Крим или Севастопол, което означава, че нито европейците, нито дружествата, установени в ЕС, могат да купуват недвижими имоти или дружества в Крим, да финансират кримски дружества или да предоставят съответните услуги; туристически услуги в Крим или Севастопол, особено европейски туристически кораби не могат да акостират в пристанища на Кримския полуостров, освен в извънредни случаи; износ на някои стоки и технологии за кримски дружества или за използване в Крим в областта на превозите, далекосъобщенията и енергетиката, и свързани с търсенето, проучването и добива на петрол, газ и минерални ресурси. По силата на ограниченията не трябва да се предоставят техническа помощ, брокерски, строителни или инженерни услуги, свързани с инфраструктурата в тези области, се посочва в съобщението на Съвета на ЕС. От март 2014 г. насам ЕС постепенно налага ограничителни мерки срещу Русия в отговор на умишлената дестабилизация на Украйна, включително и санкциите, подновени днес.", "date": "2019.06.21", "title": "ЕС удължи с 6 месеца икономическите санкции срещу Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397010-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5,-%D0%BF%D0%BE%D1%80%D0%B0%D0%B4%D0%B8-%D0%BA%D0%BE%D0%B8%D1%82%D0%BE-%D1%82%D0%BE%D1%87%D0%BD%D0%BE-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0-%D0%B1%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "“Мюсюлмански братя” + оръжия = “Ал Кайда”   Предвид увеличаващото се мюсюлманско население в Европа, организацията „Мюсюлмански братя“ може да се окаже доста опасен инструмент. Нейната основна цел е налагането на шериата. Те виждат исляма като решение за всички проблеми и обещават всички хубави неща, които обикновеният човек иска, но чрез налагане на шериат. Това каза за предаването „12+3“ по „Хоризонт“ анализаторът Дахер Дахер, който изтъкна, че клонове на организацията са спечелили избори в Египет и в Тунис: „Техните привърженици е всеизвестно, че са по-бедните, по-лесно манипулируемите. И тук имаме такива групи и знаем как се контролират – чрез пакети захар, брашно. Това е много опасно, защото, веднъж качили се на власт, те (“Мюсюлмански братя” – бел.ред.) започват да узурпират цялата власт и да променят цялата структура – конституция и т.н. …Това е едно несъвършенство на демокрацията. Тя е може би най-добрата система, която познаваме, но работи само когато имате интелигентно население, за да взема правилните решения. Ако имате 50-60% от населението неграмотни, при тези случаи много лесно радикали могат да вземат управлението. Това е много опасно“. В Арабския свят реално няма демократично управлявана страна, а панарабски и панислямистки диктатори, допълни Дахер и изтъкна, че има опасност явлението да се прехвърли и в Европа, тъй като в нея има огромни мюсюлмански малцинства. Виден активист на „Мюсюлмански братя“ е написал документ „Проектът“, който позволява на мюсюлманите в Европа да приемат демократичните принципи като мимикрия, ако се придържат към налагане на шириат след това. Исторически Саудитска Арабия винаги е финансирала “Мюсюлмански братя”, но „в последните години Турция и Катар поеха юздите. Ердоган също е мюсюлмански брат“. „Мюсюлмански братя + оръжия = ИДИЛ или „Ал Кайда“ – това е формула, която винаги работи. Единствената разлика е, че не са въоръжени. В момента, в който им дадете оръжие, те се превръщат във военна организация, подобна на „Ислямска държава“, на „Ал Кайда“, на „Боко Харам“, на „Ал Нусра….“. Според Дахер предложението Херо Мустафа да стане посланик на САЩ у нас, не е „много коректно“ заради кюрдските ѝ корени и някои моменти от биографията ѝ: „Това е все едно в Индия за посланик да се постави пакистанец. Имайки предвид взаимоотношенията между кюрди и турци и че тук има турско малцинство, че България е православна християнска държава, а този човек е бил в състава на американската администрация в период, в който християните в Ирак почти изчезнаха…“.    ", "date": "2019.06.21", "title": "Причините, поради които точно Херо Мустафа бе номинирана за американски посланик в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397011-%D0%B2%D1%8F%D1%82%D1%8A%D1%80-%D0%B2-%D0%BA%D0%BE%D1%81%D0%B8%D1%82%D0%B5-%D0%B8%D0%BB%D0%B8-%D0%B7%D0%B0%D1%89%D0%BE-%D0%B9-%D0%B5-%D0%BD%D0%B0-%D0%BD%D0%B7%D0%BE%D0%BA-%D0%B4%D0%B0-%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D0%BE%D0%BD%D0%BA%D0%BE%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B0-%D0%B4%D0%B5%D1%86%D0%B0", "text": ", която преди да напусне БНТ м.г. бе член на Обществения съвет на Фонд за лечение на деца: Врагът до неотдавна беше Фондът. Сега е НЗОК, който пое функциите на фонда. Сигурно има много неща да кажа за това, какво й куца на процедурата. Това са 5 години битки и опити да я смажем, пустата му процедура. Но не за това става дума.  Случаят с малката слънчева Мария ме провокира за друго.  Тя имаше левкемия. Остра лимфобластна левкемия. За съжаление не е нито първото, нито ще е последното дете с левкемия. И няма да споря със съдбата защо наказва тези деца и родителите им. Но ще споря с бездушното министерство и подопечната му каса – какво направиха през годините, за да облекчат проблемите и мъките на тези семейства.  Мария имаше левкемия. Нуждаеше се от винкристин и L-аспарагиназа. Това са лекарства първа линия на лечение и двете включени по клинична пътека МКБ- С91.0. Т.е. касата ги признава, наясно е за съществуването им, използват се отдавна в онкологията и никога до сега не е спорила с лекарите и не е поставяла под въпрос – трябва или не трябва да ги ползват. И тук идва най-странното. Защо й е тогава на НЗОК да изисква протоколи, документи от комисии и т.н. за лечение на дете по официална клинична пътека???? Пък да ги праща на външни консултанти да ги одобряват???? За какво й е на касата въобще да иска документи, като може да си ги види в собствената си информационна система???? Не им стигат на родителите проблемите и тревогите по детето, та ще се разхождат с някакви хартийки нагоре надолу и ще чакат 2 месеца. Разбира се, мога да предположа отговора, струва ми се достатъчно обосновано. НЗОК вля фонда съвсем механично, без да направи смислен анализ и да оптимизира процедурите, съобразено с новите му реалности. Дори обратното. И министерство, и каса твърдяха, че няма да променят нищо. Много жалко.  Но освен вбесяващото безсмислие на двумесечното разхождане на някакви хартийки, на очи бие друго, още по крещящо.  Защо лекарства, базисни, от първа линия на лечение на левкемии не са регистрирани у нас? И не са включени в позитивния лекарствен списък? Т.е. липсват на нашия пазар трайно. И се налага да се търсят начини, пък дори и лечение в чужбина. При положение, че нито са скъпи, нито са иновативни. Отговорът е именно този. Защото не са скъпи, защото не са иновативни. И те, както и стотици други лекарства в онкологията изчезнаха преди години рязко и отчетливо. Скоро след като един от многото здравни министри реши да въведе нов метод на ценообразуване и да смачка максимално цените на медикаментите. Иначе добър политически ход. Но така ги смачка, че те станаха нереални. Взимайки най-ниската от три европейски държави, вместо от 8. Без да се отчетат особеностите на съответните пазари. И търговецът просто се махна от България. И понеже и двете лекарства са отдавна генерични, т.е. имат много други производители, нито един от тях не прояви интерес към страната ни. В резултат на това, сега те се купуват значително по-скъпо. В случая с Мария – от касата. В масовия случай – от пациентите. На които иначе онколечението би трябвало трябва да е осигурено. Такава е практиката. Според закона, обаче, не те трябва да купуват лекарствата си. Чл. 266 а от закона за лекарствата в хуманната медицина казва, че болницата е длъжна да ги купува. Има и наредба, която казва какъв е редът да се доставят нерегистрирани у нас лекарства. Само че те в онкологията са толкова много, че на практика няма болница, която да може да си позволи да ги купува за всички. Така за децата, на помощ идва фонда, който на ръба на закона ги плащаше. Както сега касата. Всъщност е добре, че не са се хванали стриктно да го изпълняват. Защото процедурата описана от наредба 10 пък е толкова тежка, че двата месеца чакане в касата са за предпочитане.  Какво правят възрастните с лекарства като винкристин и аспаргиназа? Плащат си, ако могат. Значителни суми. Ако не – взимат когато им е възможно. Но лечението им вече е компрометирано.  Мария имаше лекемия. За огромно съжаление не е първото дете с тази диагноза, няма да е и последното. И е крайно време здравният министър и депутатите да направят нещо по въпроса. Те знаят как. Лесно е. Законът за лекарствата е най-кърпеният закон въобще в цялата ни законотворческа история. Поне два пъти на година. Кратка справка за изчезналите медикаменти използвани само в онкохематологията:  - медикаментът е показан на практика за лечение на всички злокачествени заболявания на кръвта, както и при агресивни автоимунни заболявания - медикаментите са показани за първа лечение на всички Ходжкинови лимфоми и неходжкинови, в т.ч. някои едроклетъчни лимфоми.  - медикаментът е показан за лечение на всички злокачествени заболявания на кръвта, както и при автоимунни заболявания  - задължителен компонент от лечението на едно от основните усложнения, потенциално фатално - Graft versus Host Disease (GvHD) след алогенна трансплантация на хемопоетични стволови клетки = „златен стандарт“  - за новодиагностицирана de novo или вторична остра миелоидна левкемия (ОМЛ)  (L-аспарагиназа или пегилирана форма, която е по-скъпа) - за остри лимфобластни левкемии. При децата това е основен медикамент + винкристин - за лечение на трихолевкемия, с 1-2 курса се постига ремисия в >90% от случаите и преживяемостта е >10 години. При липсата му се провежда продължително инжекционно лечение с интерферон Много от тези медикаменти са от първа линия и при компрометирано начално лечение следват рецидиви, резистентност, необходимост от по-силен терапевтичен натиск и по-скъпи решения (във всички аспекти на една цена - медицинска, финансова и т.н.).", "date": "2019.06.21", "title": "Вятър в косите или защо й е на НЗОК да одобрява онколекарства за деца?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397012-%D0%B4%D1%80%D1%83%D0%B3%D0%B0%D1%80%D0%BA%D0%B0%D1%82%D0%B0-%D0%BD%D0%B8%D0%BD%D0%BE%D0%B2%D0%B0-%D1%81%D1%82%D0%B8%D1%85", "text": "ДРУГАРКАТА НИНОВА ОТНОВО Е БЯСНА, КРИВИ СИ ПАЧАТА В ГРИМАСА УЖАСНА. ПРИЧИНАТА ВЕЧЕ НА ВСИЧКИ Е ЯСНА: НАДЕЖДАТА ПЛАХА ЗА ВОТА УГАСНА. …………………………………………………………………….. ПЛЕНАРНАТА ЗАЛА ЗА КОРНИ Е ТЯСНА, МЕРАКА ЗА ВЛАСТ У НЕЯ НАРАСНА. СПАСИТЕЛНА МИСЪЛ ВНЕЗАПНО ПРОБЛЯСНА: ЗА ПОМОЩ ПРИ ПУТИН ДА ИДЕ НЕЩАСТНА … ………………………………………………………………………. В МЕЧТИТЕ, ГОРКАТА, ТАКА СЕ ЗАХЛАСНА, ЧЕ В РУМЕНЧО РАДЕВ НЕВОЛНО СЕ ФРАСНА. „КЪДЕ СИ ПОЕЛА, ДРУГАРКО ПРЕКРАСНА?” ПОПИТА Я РАДЕВ С ТРЕВОГА НЕЯСНА. ………………………………………………………………………. „ОТИВАМ ПРИ ШЕФА – НИНОВА КРЯСНА – ЗАЩОТО И С ТЕБ НЕ СЪМ АЗ СЪГЛАСНА”. ГНЕВЪТ Й В ИСТЕРИЯ БЪРЗО ПРЕРАСНА. ОТМИНА ГО КОРНИ НАПЕРЕНА, ВЛАСТНА. ……………………………………………………………………… НА ВРЕМЕТО БЕШЕ ДЯСНА И СВЯСТНА, СЕГА ПЪК Е ЛЯВА И Е УЖАСНА. И ПОЗИТЕ СМЕНЯ, НАВЯРНО Е СТРАСТНА. ПСИХИАТРИТЕ СМЯТАТ, ЧЕ ТЯ Е ОПАСНА. … Публикувано в мрежата от Любомир Маринов ", "date": "2019.06.21", "title": "Другарката Нинова (стих)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397013-%D1%80%D0%BE%D0%B4%D0%BD%D0%B8%D1%82%D0%B5-%D1%81%D0%B5%D0%BB%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Повечето български политици са родени на село. Месторождението им не ги прави по-качествени или некачествени хора и политици, но на някои искрено може да се завижда за райските кътчета, в които са израснали 1. Село Борино – родно място на лидера на ДПС Мустафа Карадайъ Село Борино  е административен център на община Борино, област Смолян, разположено в красивите пазви на Родопите,  в местност богата на природни забележителности  –  „Кемеровия мост“, „Дяволският мост“.  Недалеч са и пещерите Дяволското гърло, Ягодинската пещера, Триградското ждрело и Буйновското ждрело. Местността Кастракли, разположена също в землището на Борино,  е обявена за природен резерват още през 1968 г., за да се опазят реликтни съобщества от черен бор на възраст повече от 200 години и красивият пейзаж. В резервата са установени повече от 450 вида пеперуди, изгражда се природен център, в който ще бъде обособен специален кът – Музей на пеперудата 2.Село Чорбаджийско – родно място на Лютви Местан Чорбаджийско е село е разположено в Южна България върху площ от 26,412 кв. км, в близост до градските центрове – Момчилград, Кърджали, Златоград и Джебел. В селото е изградена отлична инфраструктура. Релефът е равнинно – хълмист до хълмисто – предпланински. Природата е красива, представляваща гористи хълмове, които обграждат селото. Има разнообразие от диви животни, птици, влечуги и насекоми. Основно занимание е селското стопанство – отглеждат се предимно пипер, тютюн, картофи и зеле. 3.Село Болярово – родно място на Цвета Караянчева Болярово (Пашакьой) е градче от селски тип, разположено в Югоизточна България, област Ямбол, административен център на община Болярово.  През 1963 год. е признато за село от градски тип, а за град е обявено през 1974 год. Болярово възниква  през Възраждането като чифлик на турски паша.То е първото, което минава към Българската екзархия, докато съседните Шарково (Голям Боялък), Малко Шарково (Малък Боялък) и Горска поляна (Яйладжък) са останали към Гръцката патриаршия.  Важно място в системата на културните ценности на община Болярово заема възстановеният етнографски музей в Болярово. 4.Село Дръндар-родно място на Ахмед Доган  Дръндар  се намира в община Суворово, област Варна. Името му в превод от турски език означава „чепкало за вълна, дарак”.  Селото днес е най-известно със синия замък, приписван като собственост на Ахмед Доган. 5.Село Сирищник – родното място на Георги Първанов Сирищник се намира в Западна България, област Перник, община Ковачевци. През него преминава река Светля, която се влива в язовир Пчелина. Най-висок връх в Рудина планина (Рудини), който се издига над селото, е Сирищнишка рудина – 1172 м. Сирищнишка река пресича селото и се влива в река Светля. 6.Село Крушовица- родното място на Корнелия Нинова, лидер на БСП Крушовица е село в Северозападна България, област Враца, община Мизия. През селото минава река Скът, която е малка река, но в миналото е давала много риба и миди (скойки) на селяните от селото.Крушовица и Мизия често биват наводнявани от водите на река Скът, които идват откъм Бяла Слатина и от язовирите в Борован и Ботево.През август 2014 година придошлата река Скът наводни селото, но не е за пръв път водите на реката да заливат обработваемите площи, дворове,  да пълнят и мазетата с подпочвени води. Хората не могат нито да си направят ремонт, нито да отглеждат селскостопански култури. ", "date": "2019.06.21", "title": "Родните села на български политици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397014-%D0%B3%D1%80%D0%B8%D1%88%D0%BE-%D1%82%D0%BE%D1%82%D0%B0%D0%BB%D0%BD%D0%BE-%D1%80%D1%83%D1%85%D0%BD%D0%B0-%D1%81%D1%8A%D1%81-%D1%81%D0%B5%D0%BA%D1%81-%E2%80%93-%D0%B7%D0%BB%D0%B5,-%D0%B1%D0%B5%D0%B7-%D1%81%D0%B5%D0%BA%D1%81-%E2%80%93-%D0%BE%D1%89%D0%B5-%D0%BF%D0%BE-%D0%B7%D0%BB%D0%B5", "text": "Григор Димитров се мъчеше на корта, когато до него беше Никол Шерцингер. Мнозина го обвиняваха, че заради връзката си с нея и лудия секс това се отразява негативно върху играта му - особено в последната една година и половина. Впоследствие Гришо се раздели със сексапилната американка и в момента е сингъл. Няма жена до него. Но ето че и липсата на редовен секс пречи на Григор. На него пак не му върви на корта. Даже хич не му върви. Нито на клей, нито и на трева, където вчера безславно отпадна от турнира „Куинс Клъб”.    „Всичко това дали да е с жена или без жена тотално го обърка. Всъщност, голямата причина за провалите му се крие в контузеното рамо,  което той така и не оперира. Но, повярвайте, интимните отношения оказват влияние върху психиката му. А не си ли психически готов за битките на корта, какъвто и талант да си, ще се провалиш”, коментират близки до Григор Димитров.", "date": "2019.06.21", "title": "Гришо тотално рухна: Със секс – зле, без секс – още по-зле!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397006-%D0%B4%D0%BD%D0%B5%D1%81-%D0%B5-%D0%BB%D1%8F%D1%82%D0%BD%D0%BE%D1%82%D0%BE-%D1%81%D0%BB%D1%8A%D0%BD%D1%86%D0%B5%D1%81%D1%82%D0%BE%D0%B5%D0%BD%D0%B5", "text": "Интуицията и интересът към езотеричните въпроси ще се увеличават при хората. Всичко свързано с националните интереси, семейните проблеми, племенните традиции - всичко това ще предизвика повече интерес у хората. 21 юни е много важен ден - това е лятното слънцестоене, свещен ден. Тогава е най-дългият ден и най-кратката нощ в годината. Този ден е важен, защото става преход на енергии. Слънцето преминава от въздушната стихия във водната. Ще бъдем повлияни от енергиите на Рака.  Интуицията и интересът към езотеричните въпроси ще се увеличават при хората. Всичко свързано с националните интереси, семейните проблеми, племенните традиции - всичко това ще предизвика повече интерес у хората.  Луната е в знак Водолей до 17:03ч на 22 юни  Емоциите са променливи, трудно е да се предскажат. Нуждаем се от повече свобода и нови неща, особено се усещат ограниченията, тежестта на работата, рутината на ежедневието, скучните отношения. Тези дни, съзнанието е по-отворено към нови идеи, оригиналност, обаче през този период има повече прояви на нервност, внезапни емоционални кризи. Голям е броя на съвпаденията и случайностите. Луната във Водолей често носи изненади, срещи с интересни хора, със стари приятели. Това е периодът на интелектуалците, изобретателите, конструкторите. Любовта в тези дни е разкрепостена, преобладават приятелските отношения. Уязвими са сухожилията, вените, глезените и очите. Да не се натоварват. Чувствителна е нервната система.  В 17:03ч Луната излиза на празен ход до 17:03ч на 22 юни. Нищо важно да не се предприема.  Доминиращ 18 лунен ден от 23:39ч на 20 юни до 00:14ч на 22 юни  Денят изисква предимно благоразумие, сдържаност и особено внимание, тъй като е свързан с опасности. Ако неправилно се използва енергията на деня, може да срещнете препятствия и неприятности. Бъдете внимателни към всичко случващо се с вас през този ден. Мислите трябва да се контролират, да не се допускат отрицателни такива, както и прояви на егоизъм. Могат да възникнат препятствия при достигане на целите и конфликти с околните. Лесно се изпада под чуждо влияние.  Всеки човек има свое огледало, в което вижда света. По това, което ни се случва в осемнадесети лунен ден може да се определи какво е то: дали криво, увеличаващо, намаляващо или счупено парче, което отразява изопачаващата действителност. Нашите реакции също ще покажат на кое реагираме положително, на кое отрицателно. Днес може да се сблъскате със своята „тъмна” страна. Всяка ситуация трябва да се оценява като отражение на нашата същност.  Време за спокойна работа. Не е най-благоприятното време за колективен труд. Денят не е продуктивен период за бизнес, нито хубав, нито лош. Останете спокойни и отделете повече внимание на незначителните детайли, внимателно прочитайте договорите, документите, обърнете внимание и на най-дребния шрифт.  Настоятелно се препоръчва да се ограничи консумацията на алкохол. В този ден не бива да се пиянства, защото заболяват бъбреците. Добре се отразяват масажите и разтривки с растителни масла. Възможно е да се постави неправилна диагноза, неправилно да се назначат лекарства. Благоприятно е да се гладува и да се очистят червата. Препоръчва се да се избягва храна от животински произход. Ритуалната храна са орехите.  По-малко да се спи. Силните аромати са опасни. Препоръчва се лечебно гладуване, за да се обнови енергията, да се намали съдържанието на отрови в организма и да се укрепят духовните сили.  Може да стане тежък период за семейните отношения. Не се учудвайте, ако всички са в лошо разположение на духа. Нужно е да се прояви максимум спокойствие и тактичност, за да не се разраснат проблемите.  Сексът трябва да бъде спокоен, бавен и не толкова активен.  Сънищата могат да покажат проблемите, които пречат в живота. Сънят може също да е свързан със здравето и да ни подскаже пътят за нашето изцеление от болестите.  Следва 19 лунен ден от 00:14ч на 22юни до 00:44ч на 23 юни  03 слънчев ден - Най-мощният по отношение на думите слънчев ден. Силата на словото достига своя пик. Всичко, което произнесете на глас може да се сбъдне, дори най-незначителната фраза. Денят е добър за музика, пеене и четене на книги. Хубаво е да се посвети повече време на близките, на занимания с домашните дела и семейството. Благоприятно е за съпружески отношения. Добре е да сътворите нещо с ръцете си. Приветстват се всички творчески начинания.   \r\n  ", "date": "2019.06.21", "title": "Днес е лятното слънцестоене!"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/397007-%D1%81%D0%B5%D0%BC-%D0%BE%D0%B1%D1%8F%D0%B2%D1%8F%D0%B2%D0%B0-%D0%B4%D0%BE%D0%BF%D1%83%D1%81%D0%BD%D0%B0%D1%82%D0%B8%D1%82%D0%B5-%D0%B4%D0%BE-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BD%D0%B0-%D0%B1%D0%BD%D1%80-%D0%B8-%D0%B1%D0%BD%D1%82", "text": "Съветът за електронни медии ще обяви допуснатите до изслушване кандидати за генерални директори на Българското национално радио и на Българската национална телевизия. За генерален директор на БНР документи подадоха шестима кандидати, но един от тях - Анета Милкова - отпадна заради липса на изисквания по закон трудов стаж. В надпреварата продължават сегашният генерален директор на БНР Александър Велев, Светослав Костов, Митко Димитров, Валерий Тодоров и Даниела Манолова. Изслушванията ще бъдат на 26-и и 27-и юни, а самият избор ще е на 28-и. От надпреварата за генерален директор на БНТ също отпадна един от кандидатите - Кръстьо Вапцаров. Напред продължават 7 души: Сашо Йовков, Никола Тодоров, Явор Симов, Сашо Диков, Радостлав Главчев, Стоил Рошкев и временно изпълняващият длъжността генерален директор на БНТ Емил Кошлуков. Изборът на генерален директор на обществената телевизия ще бъде на 5-и юли.", "date": "2019.06.21", "title": "СЕМ обявява допуснатите до изслушване кандидати за генерални директори на БНР и БНТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397008-%D0%B3%D0%B5%D1%80%D0%B1-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D1%83%D0%BC%D0%B0%D1%82%D0%BE%D1%85%D0%B0%D1%82%D0%B0-%D0%B7%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5,-%D0%B7%D0%B0-%D0%B4%D0%B0-%D0%B2%D0%B7%D0%B5%D0%BC%D0%B0%D1%82-%D0%BD%D0%BE%D0%B2-%D0%B7%D0%B0%D0%B5%D0%BC", "text": "„ГЕРБ използва суматохата за субсидиите, за да вземат нов заем. Новият дълг от 300 млн лв., няколко месеца преди изборите, изглежда подозрително, както и обяснението, че това ще финансира закупуването на самолетите, а още не е ясна цената на тази покупка.\" Това заяви народният представител от ПГ на „БСП за България\" Димитър Данчев пред БСТВ. Той коментира и темата за финансирането на партиите : „Намаляването на субсидиите е с една цел - БСП да не спечелят изборите. Целта е да се унищожи БСП, но това също ще срине цялата политическа система. Действията на ГЕРБ и ДПС са опит да се спре всеки противопоставил се на статуквото.\", коментира Данчев и допълни, че управляващите и ДПС са в коалиция.   „За някои от партиите финансирането от сенчестия бизнес не е проблем. На тези, които искат да се финансират от законния бизнес, ще им бъде трудно. Кой утре ще реди листите - дали това ще са партийните централи или олигарсите, които ще ги финансират?\", попита народният представител. Той коментира и отказа на управляващите да обсъдят с БСП въпроса за финансирането на партиите от държавата. „ГЕРБ отказаха диалог с нас, но притичаха при ДПС, когато бяха повикани от тях и се съгласиха веднага на техните предложения. Преди няколко месеца управляващите предлагаха финансиране на вероизповеданията, за да се гарантира националната сигурност. Партиите не са ли част от националната сигурност\", заяви Димитър Данчев, като подчерта, че субсидиите са гаранция за политически плурализъм и демокрация в държавата. Той изрази притеснения, че политическите партии ще започнат да обслужват бизнеса. „ГЕРБ и ДПС правят директен опит за приватизация на политическия живот в страната. Ще направим необходимото, за да информираме европейските ни партньори, за да видят какво се случва с демокрацията и политическата система в България.\", завърши Данчев.", "date": "2019.06.21", "title": "ГЕРБ използва суматохата за субсидиите, за да вземат нов заем"}
{"url": "http://www.classa.bg/%D1%81%D0%B2%D1%8F%D1%82/item/396999-%D0%BC%D0%BE%D1%81%D0%BA%D0%B2%D0%B0-%D1%81-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B2%D0%BE-%D1%81%D0%B8%D1%81%D1%82%D0%B5%D0%BC%D0%B8-%D0%BF%D0%B5%D0%B9%D1%82%D1%80%D0%B8%D1%8A%D1%82-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%B2-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D0%BF%D0%BE%D0%BA%D0%B0%D0%B6%D0%B0%D1%82-%D0%BC%D1%83%D1%81%D0%BA%D1%83%D0%BB%D0%B8", "text": "Москва изрази съжаление за решението на Пентагона да изпрати противоракетни системи Пейтриът, изтребители и разузнавателни самолети в Близкия изток, съобщи руският заместник-министър на външните работи Сергей Рябков. \"За съжаление няма признаци за оттегляне от ескалиращата линия на конфронтация, в която Съединените щати показват мускули и решимостта си да оказват натиск върху Иран\", добави Рябков. Заместник-министърът подчерта \"През последните няколко години Ислямската република е изпълнила задълженията си по ядреното споразумение по най-строг начин и все още остава технически в рамките на това споразумение\". Освен това руският дипломат заяви, че последните събития \"са отражение на факта, че в арсенала на американската външна политика остават все по-малко инструменти, различни от натиска, било то чрез санкции или военни дейности, към страните, които считат за нежелани \". Рябков подчерта, че това е опасна тенденция за цялата международна ситуация. \"Отдавна сме стигнали до заключението, че е необходимо да се укрепва нашата собствена сигурност, иначе бихме могли да се окажем в ситуация, в която този вид политика ще увеличи рисковете, които вече са доста високи\", заключи той. „Обявеното разполагане на допълнителни американски войски в Близкия изток ще включва самолети за наблюдение, безпилотни самолети, батальон на ракетната система Пейтриът и \"други възпиращи средства\", заяви Пентагонът в сряда. \"САЩ не търсят конфликти с Иран, но сме готови да защитаваме американските сили и интереси в региона\", потвърди говорителка на Пентагона. Преди това Министерството на отбраната разреши изпращането на около 1000 допълнителни войници в региона \"за отбранителни цели\", обвинявайки Техеран в извършването на предполагаеми \"нападения\", разглеждани от Съединените щати като заплаха за техните интереси. От Ислямската република отказват да бъдат въвлечени във война, но припомнят, че имат способности за противоракетна отбрана. \"Тези ракети се произвеждат в страната и трудно могат да се намерят и достигнат с други ракети,\" каза Хосейн Салами, командир на Ислямската революционна гвардия на Иран (IRGC). От своя страна секретарят на Върховния съвет за национална сигурност на Иран, Али Шамхани, посочи, че сега страната му е изправена пред \"показна заплаха\", но потвърди, че ако е необходимо, Техеран може да договори закупуването на руските системи за отбрана S-400.", "date": "2019.06.21", "title": "Москва: С изпращането на ПВО  системи Пейтриът в Близкия изток в САЩ искат да \"покажат мускули\""}
{"url": "http://www.classa.bg/%D1%81%D0%B2%D1%8F%D1%82/item/397000-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BB%D0%B8-%D0%B5-%D0%B4%D0%B0-%D1%81%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D0%BF%D0%BE%D1%80%D0%B5%D0%B4-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0", "text": "САЩ смятат, че е възможно да се спечели война с използването на ядрени оръжия, според документ, публикуван наскоро от Съвместния генерален щаб на тази страна, но оттеглен от очите на обществеността няколко дни по-късно. Става дума за доктрина, озаглавена „Ядрени операции\" или JP 3-72, която има изричната цел да осигури „основни принципи и насоки за планиране, изпълнение и оценка на ядрените операции\". \"Използването на ядрени оръжия може да създаде условия за решителни резултати и възстановяване на стратегическата стабилност\", се казва в текста, добавяйки „използването на това оръжие ще промени фундаментално обхвата на битката и ще създаде условия, които ще повлияят на начина, по който командирите ще надделеят в конфликта. \" Попитан за това, един военен говорител, цитиран от \"Гардиън\", посочи, че \"доктрината е премахната или скрита на уебсайта на Пентагона, тъй като е установено, че публикацията, какъвто е случаят и с други публикации на Съвместния генерален щаб, трябва да бъде само за служебно ползване \". Не се уточнява дали първоначалното разкриване е било грешка или съзнателно послание към други правителства. Документът обаче е получен навреме и е споделен от Стивън Афгергуд, директор на Проекта за държавна тайна на Федерацията на американските учени. Той смята \"за тревожно, че въпреки че функцията на текста е да планира най-лошите ядрени сценарии, без да формулира политики в това отношение, във всеки случай изглежда, че е замислена като доктрина на войната\". \"Само по себе си това мислене може да бъде опасно\", каза специалистът пред британските медии. \"Това може да направи този вид възможност по-вероятна, вместо да я избягва\", добави той. Междувременно, САЩ изоставиха историческото ядрено споразумение от 2015 г. с Иран, оттеглиха се от Договора за ракети със среден и малък обхват (INF) с Русия и не бързат да преговаря с тази страна за подновяването на Договора за намаляване на Стратегически оръжия (START III или New START); всичко това по време на администрацията на Доналд Тръмп.", "date": "2019.06.21", "title": "Възможно ли е да се спечели ядрена война според Пентагона?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397001-%D1%81%D1%8A%D0%BD-%D0%B2-%D0%BB%D1%8F%D1%82%D0%BD%D0%B0-%D0%BD%D0%BE%D1%89,-%D0%BD%D0%BE-%D0%BD%D0%B5-%D0%BF%D0%BE-%D1%88%D0%B5%D0%BA%D1%81%D0%BF%D0%B8%D1%80,-%D0%B0-%D0%BF%D0%BE-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8", "text": "Когато сезоните се сменят, хората откачат. Казваме, че в периода между есента и зимата изпадаме в леко дифункционално депресивно състояние (заради мъглите и новите цени на тока), което се изразява в поемането на големи количества мазнини и въглехидрати. Когато пък пролетта сменя зимата, изведнъж решаваме, че руколата и чията са нашите най-добри приятели, хвърчат лястовици и мартеници, а природата ни подсеща с тембъра на Орлин Горанов да потърсим любовта си в \"стръкче пролетен цвят\". А какво се случва, когато лятото настъпва? Това е времето, когато започват да падат дрехи и задръжки, родните хип-хоп и поп артисти пускат хитове-еднодневки, а на децата благосклонно им позволяват да изяждат по 12 сладоледа на ден. В България още от време оно̀ отбелязваме настъпването на лятото с традиции и обреди, някои от които са толкова по езически езотерични, че православната църква не иска и да чуе за тях.      Това не са млекомамене (подмолни жени съблазняват наемни овчари и крадат млякото на стадото им), омагьосване чрез цвете-обичниче (на нищо неподозиращ ерген), ритуално изкъпване рано сутрин в росата (алтернатива на конкурса \"Мис Мокра Фланелка\") и още, и още. И ако нашата църква не одобрява подобни ритуали, свързани с пътя на слънцето и езическия култ към него, елате да видите какво става в Скандинавието по това време на година! Неслучайно, според неофициални статистики, най-много бебета в Швеция се раждат между 20 и 23 март - точно девет месеца след деня, в който празнуват настъпването на астрономическото лято. Така че направете си сметката... В тези страни, както може и да се предположи, лятото е на особена почит, защото е кратко и му се радват така сякаш са намерили банкнота от 100 евро на улицата.  Зевзеците дори обичат да се шегуват, че \"лятото тази година ще се падне на 25 юли, между 10 и 18 часа\". За тези, които никога не са пътували отвъд 60-ия паралел северна ширина, е сигурно трудно да си представят колко необикновено, изумително, почти сюрреалистично събитие е това време в годината, когато слънцето изминава обичайния си дневен си път от изток на запад, само че вместо да залезе, едва докосва хоризонта, след което започва веднага да изгрява. В много северноевропейски страни съществуват вековни традици, подобни на нашите еньовденски, с които народите отбелязват началото на лятото с пищни тържества през най-кратката нощ на годината. В Русия това е празникът Иван Купала, в Беларус - Купалле, в Полша - Ноц Швентоянска, а в скандинавските страни и Финландия се веселят в чест на Санкт Ханс. Според Светото писание Ханс (който всъщност е Йоан Кръстител) се ражда точно шест месеца преди Исус. Елементарната математика повелява рожденият му ден да се падне на 24 юни. Санкт Ханс в Дания: Гори, вещице, гори! Традицията в тази най-южна скандинавска страна да се чества рождения ден на Свети Ханс датира от началото на 17 век. Хората палят огромни огньове, които напомнят на нашата о̀рата-ко̀пата на Сирни заговезни. С огъня датчаните се надяват да изгонят изпълзелите от преизподнята зли вещици далече, далече - чак в планината Брокен. Местата, на които ще се състои ритуалното символично изгаряне на вещица, предварително се оповестяват в медиите под примамливия за всички любители-пиромани надслов \"Steder, du kan se bål\" (Места, където можете да видите клада). Тази година, на 23 юни, в столицата Копенхаген например жителите и гостите на града ще могат да станат свидетели на това как публично се наказват злите сили на специално организирана клада за деца в увеселителния парк \"Бакен\". Традиционни клади \"за възрастни\" ще бъдат устроени в градски паркове и на площади на териоторията на целия град. Обикновено подпалването се предшества от реч на местен политик или някоя известна личност, след което хората се отдават на ядене и пиене. Както традицията и датският климат повеляват, празненството завършва с пороен дъжд. Всъщност това с церемониалните огньове не е някаква измислица-премислица, която просто е хрумнала един ден на някой пироман. Според историческите хроники през 17 и 18-и век в Дания близо 1000 души, обвинени във вещестерство, са били изгорени живи. Последната известна жертва на този тип \"правосъдие\" е Ане Палес, екзекутирана през 1693 г. на о-в Фалстер.   Мидсомар в Швеция: Танци около майското дърво   Ако не сте виждали майско дърво, нека ви го опиша така: Това не е цъфнала джанка, а висока дървена греда, украсена със свежи клонки, цветя и панделки, която се изправя в центъра на населеното място и около което навръх деня на лятното слънцестоене хората танцуват до припадък (или, както стана ясно по-горе, докато не забременеят). Тази година шведите ще честват своя Санкт Ханс, който те наричат Мидсомар, на 25 юни. Празненството започва, след като приключи украсяването на дървения прът и стари и млади се завъртят около него. Традиционните ястия на празника са пресни картофи, херинга със заквасена сметана и див лук, а за десерт се сервират ягоди, пак със сметана. Тук традицията повелява младите неомъжени жени да хукнат из полето да берат цветя, понеже тази, която успее да откъсне седем различни вида и да ги сложи през нощта под възглавницата си, ще сънува за кого ще се омъжи. Вече омъжените жени не проявяват такъв ентусиазъм да узнаят бъдещето си и затова пък наблягат на сметаната и алкохолните напитки. Йонсок в Норвегия: Да хапнем дружно... каша!? И в Норвегия като в Дания навръх Санкт Ханс (който на някои места наричат също Jonsok), главаната атракция е огънят. Тук обаче не горят вещици, а чучела, направени от дунапрен или възглавници. Те представляват всичко старо и ненужно, всеки проблем, от който хората искат да се отърват, изпепелявайки го ритуално. Важно е обаче кладата да се запали по старовремски начин - с търкането на две сухи клечки една о друга. Младите жени (или по-скоро тези, които не са алергични към полените) изглеждат особено красиви през тази нощ, понеже върху разпуснатите си руси коси носят ръчно сплетени венци от диви цветя. На много места в страната хората празнуват на лодки по водата, а тези, които решават да останат на сушата, си правят купон с бира и фойерверки в изобилие. Класическо блюдо за Йонсок е \"рьомегрьот\" - вид каша, приготвена от заквасена сметана, пълномаслено мляко, брашно, масло и сол. Тя, разбира се, не засища така, както една пържола би могла, затова модерните норвежци все повече наблягат на барбекюто. Юханус във Финландия: \"Ако някой срещне някой в цъфналата ръж...\" Е, в тази мистериозно прекрасна и необятна северна страна никой не рецитира Робърт Бърнс. Цъфналата ръж от най-известното му стихотворение не е никаква ръж, а обикновена слама, а лирическата героиня не се казва Джени, а Анука, Кайса или Исла. Но преди да обясня каква е ролята на сламата, нека ви кажа, че ако ще чествате равнодействието като финландците, ще трябва да си стегнете раницата и заедно със семейството и приятелите да се забиете някъде сред дивата природа, задължително в близост до голяма вода - езеро или река. Това условие е част от ритуала за Юханус, при който всеки участник пуска импровизиран сал да плава по водата, пренасяйки запаления от него огън. И после си мерят огньовете - на кой му е най-голям. Брезовите клонки са задължителен аксесоар, понеже се ползват не само за украса, но и в сауната - финландците удрят енергично телата си с тях, докато кожата не почервенее. След това се охлаждат в езерото и с литри водка. И сега стигаме до сламата. По традиция в нощта на Юханус всяка неомъжена жена трябва да се съблече чисто гола и да се извъргаля в купа слама. Според старото народно поверие, ако след това тя се огледа в кладенец или в друга водна повърхност, ще види не само своето, но и изображението на бъдещия си любим.    ", "date": "2019.06.21", "title": "Сън в лятна нощ, но не по Шекспир, а по скандинавски"}
{"url": "http://www.classa.bg/%D1%81%D0%B2%D1%8F%D1%82/item/397002-%D1%82%D1%83%D1%80%D1%86%D0%B8%D1%8F-%D0%B8%D0%B7%D0%B4%D0%B0%D0%B4%D0%B5-151-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B8%D1%82%D0%B0-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82", "text": "Турският съд издаде 151 доживотни присъди заради опита за държавен преврат срещу Реджеп Ердоган от 2016 г. Съдът в Синчан, провинция Анкара, проведе един от най-мащабните съдебни процеси и утежни доживотните присъди на 128 души, които ще лежат при по-тежки затворнически условия. Други 23 души получават стандартни доживотни присъди, съобщава АФП. Сред обвияемите е и бившият командващ военно-въздушните сили - генерал Акин Йозтюрк. Той е и ръководител на така наречения \"Съвет Мир у дома\", за когото се смята, че е организирал опита за преврат и е координирал действията на военните в страната. Осъдените са обвинени в превземане щаба на военните и убийството на 251 души по време на опита за сваляне на Ердоган от власт. Процесът започна на 22 май 2017 г. в затворен комплекс с висока степен на сигурност, който също се намира в Синчан. Комплексът включва съдебна зала, специално създадена за заподозрените в опита за преврат. Според обвинението ФЕТО - организация от гюленисти в Турция - е използвала свои симпатизанти, инфилтрирани в армията, за да свали правителството. Заподозрените бяха заловени, когато опитът за преврат се провали.", "date": "2019.06.21", "title": "Турция издаде 151 доживотни присъди заради опита за преврат"}
{"url": "http://www.classa.bg/%D1%81%D0%B2%D1%8F%D1%82/item/397003-%D0%B5%D0%B2%D1%80%D0%BE%D1%81%D1%8A%D1%8E%D0%B7%D1%8A%D1%82-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%B8%D0%B7%D0%B1%D0%B5%D1%80%D0%B5-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BD%D0%B0-%D1%8E%D0%BD%D0%BA%D0%B5%D1%80", "text": "Срещата на върха на Евросъюза приключи без резултат и не успя да бъде излъчен заместник на настоящия председател на Европейската комисия - Жан-Клод Юнкер. По тази причина на 30 юни ще има извънреден форум, който трябва да посочи кой ще наследи поста на Юнкер. На 1 юли се събира новият състав на Европейския парламент. Тримата претенденти за поста на председател на Еврокомисията са германецът Манфред Вебер от Европейската народна партия, холандецът Франс Тимерманс от социалистите и датчанката Маргрете Вестагер от либералите. Нито един от тях обаче не успя да събере достатъчно мнозинство в своя подкрепа. Този, който ще заеме позицията на Юнкер, трябва да получи подкрепата на поне 21 от 28-те европейски лидери. Затова специалистите предполагат, че разговорите ще продължат в кулоарите на срещата на Г-20 в Осака. Форумът ще се проведе в петък и събота и на него се очаква да присъстват някои от европейските лидери, сред които Ангела Меркел, Еманюел Макрон, Тереза Мей, Джузепе Конте и Марк Рюте. Жан-Клод Юнкер коментира патовата ситуация с чувство за хумор и каза, че е изпитал удоволствие, защото явно трудно ще бъде заменен. Мандатът му трябва да приключи окончателно на 31 октомври.", "date": "2019.06.21", "title": "Евросъюзът не успя да избере заместник на Юнкер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397004-%D0%BE%D1%82%D0%BF%D0%B0%D0%B4%D0%BD%D0%B0-%D1%82%D0%BE%D1%87%D0%BA%D0%B0%D1%82%D0%B0-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%BB%D0%B8%D0%BF%D1%81%D0%B2%D0%B0-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B2%D1%82%D0%BE%D1%80%D0%BE-%D1%87%D0%B5%D1%82%D0%B5%D0%BD%D0%B5", "text": "Измененията в Закона за държавния бюджет за 2019 г. бяха разгледани от Бюджетна комисия вчера и трябваше да са първа точка в дневния ред на депутатите за днес Поради липса на доклад за второ четене отпаднаха от дневния ред на парламент промените в Закона за държавния бюджет за 2019 г. за намаляване на партийната субсидия, предаде Агенция \"Фокус\". Предложението направи председателстващият заседанието Емил Христов. \"За\" предложението му гласуваха 186 народни представиетли, \"против\" - 2 и \"въздържали се\" - 7, с което то бе прието. Измененията в Закона за държавния бюджет за 2019 г. бяха разгледани от Бюджетна комисия вчера и трябваше да са първа точка в дневния ред на депутатите за днес. Промените предвиждат партийната субсидия да бъде намалена от 11 лв. на 1 лв. за периода от 1 юли до 31 декември 2019 г. Между двете четения на законопроекта постъпиха редица предложения от парламентарните групи. На заседанието на ресорната комисия бе прието предложението на управляващите общините и държавата да предоставят безвъзмездно офиси на политическите партии, както и това на ДПС да отпадне ограничението физически и юридически лица да финансират политическите формации. Предложението на ДПС бе заложено в преходните и заключителни разпоредби на Закона за държавния бюджет за 2019 г., с които се изменя Законът за политическите партии. В досега действащите разпоредби дейността на политическите партии се финансира от собствени приходи и от държавна субсидия. Депутатите от Комисията отхвърлиха другото предложение на ДПС за 0 лв. партийна субсидия за действително получен глас. Отхвърлено бе на комисия предложението на БСП партиите да преведат на държавния бюджет неусвоените към 3 юни средства от държавната си субсидия. Не бе прието от ресорната комисия предложението на НФСБ даренията за политически партии за една календарна година да не надвишават 8 млн. лв. Достатъчно гласове не получи и предложението на ВМРО размерът на субсидията за парламентарна група да бъде 1,5 млн. лв, както и партиите, които имат парламентарни групи да получават допълнителни субсидии.    ", "date": "2019.06.21", "title": "Отпадна точката за намаляване на партийните субсидии! Липсва доклад за второ четене!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397005-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D1%81%D0%B5%D0%B3%D0%B0-%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B8%D0%BB%D0%BE%D1%82-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D1%81-%D0%BC%D0%B8%D1%81%D0%B8%D1%8F-%D0%BD%D0%B0-%D0%BD%D0%B0%D1%81%D0%B0", "text": "  Ако сделката за изтребителите F-16 е успешна, ще изградим доверие и ще ни бъдат предложени по-добри условия. Трудната стъпка е първата“, подчерта бившият външен министър Нещата вървят към сключване на сделката за закупуване на американски изтребители. От нещо обаче ще трябва да има орязване. Много интересен е въпросът с тавана, даден от Конгреса. Това са вътрешноамерикански отношения между Конгреса и президента на САЩ.  Конгресът определи таван на сделката и така показва, че те имат последната дума за оръжейната сделка. Това заяви бившият министър на външните работи Соломон Паси в ефира на БТВ. Той припомни, че четири министерства преговарят за новите изтребители. „Ние купуваме за първи път оръжие от американците. Независимо, че от години ние им продаваме колосално количество оръжие, те ни продават на дребно. Това е така, защото първата сделка е най-трудна. Ако сделката е успешна ще изградим доверие и ще ни бъдат предложени по-добри условия. Трудната стъпка е първата“, подчерта Паси. Той коментира и решението на Белия дом да изпрати в България Херо Мустафа за посланик в страната ни, след изтичането на мандата на Ерик Рубин в края на годината. „Посланикът на САЩ в България Ерик Рубин е изключителен. Благодарение на неговите усилия се финализира сделката за изтребителите. Новият посланик, който ще бъде изпратен в страната ни е млад. Тя е с кюрдски произход, но за тях това не е проблем. Америка е мултикултурна страна“, коментира дипломатът. И едно необичайно предложение, сега е моментът да се възползваме и да изпратим български пилот на Ф-16 на Луната с мисия на НАСА. Няма място за малки мечти“, предложи Соломон Паси. „30 години България се развива по отношение на финансирането на партиите по германския модел. Сега изведнъж предлагат да се смени германския модел с американския. Сега 30 години ще експериментираме, за да приемем след това английския. Това е импулсивна реакция на вътрешнополитическия живот и е грешна“, подчерта Паси.      ", "date": "2019.06.21", "title": "Соломон Паси: Сега е моментът да изпратим български пилот на Луната с мисия на НАСА"}
{"url": "http://www.classa.bg/%D1%81%D0%B2%D1%8F%D1%82/item/396996-harley-davidson-%D1%89%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D0%BC%D0%B0%D0%BB%D0%BA%D0%B8-%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8-%D0%B2-%D0%BA%D0%B8%D1%82%D0%B0%D0%B9,-%D0%B2%D1%8A%D0%BF%D1%80%D0%B5%D0%BA%D0%B8-%D0%BA%D1%80%D0%B8%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Легендарният американски производител на мотоциклети Harley-Davidson преговаря с китайска компания за производство на по-малък мотоциклет, проектиран директно за бързо растящия азиатски пазар, в разширяване стратегията си за изграждане на повече мотоциклети извън САЩ, съобщи The Wall Street Journal. Според вестника решението е част от план на американската компания за намаляване на разходите и поставяне на половината от продажбите си извън Съединените щати до 2027 г., докато се бори със спад в приходите от 26,7% през първото тримесечие на 2019 г., в сравнение със същия период на миналата година. Новият модел ще бъде единственият от американската марка, който не се произвежда в собствените му съоръжения. Новият модел ще бъде произведен от Qianjiang Motorcycle Co. и ще има двигател с 338 кубически сантиметра, докато повечето от мотоциклетите, които марката продава в САЩ имат двигатели с 601 кубични сантиметра или повече. Производителят, базиран в Милуоки, заяви, че въпреки малкия размер, това ще бъде първокласен продукт и ще влезе в продажба в Китай в края на 2020 година. Междувременно преместването на производството от някои от по-малките байкове на места, по-близо до пазарите, където се продават, предизвика критики от лидерите на синдикатите и от американския президент Доналд Тръмп. Компанията, от своя страна, е уверила, че възнамерява да продължи да произвежда самостоятелно всички мотори, които продава в САЩ. Още през юни миналата година Harley-Davidson обяви, че ще продължи да изнася в трети страни производството на своите мотоциклети, предназначени за продажба в чужбина, за да избегне митата на Европейския съюз, които от своя страна са отговор на митническите тарифи наложени от администрацията на Тръмп върху стомана и алуминий от различни държави. Компанията също така съобщи, че мотоциклетите за продажба в Европа ще бъдат произвеждани в неговите съоръжения в Тайланд, от където също планират да се изнасят за Китай и други азиатски страни.", "date": "2019.06.21", "title": "Harley-Davidson ще произвежда малки мотоциклети в Китай, въпреки критиките на Тръмп"}
{"url": "http://www.classa.bg/%D1%81%D0%B2%D1%8F%D1%82/item/396998-%D0%BD%D0%B8%D0%BA%D0%BE%D0%BB%D0%B0-%D1%81%D0%B0%D1%80%D0%BA%D0%BE%D0%B7%D0%B8-%D1%89%D0%B5-%D0%B1%D1%8A%D0%B4%D0%B5-%D1%81%D1%8A%D0%B4%D0%B5%D0%BD-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%B2%D0%BB%D0%B8%D1%8F%D0%BD%D0%B8%D0%B5", "text": "Бившият френски президент Никола Саркози ще седне на подсъдимата скамейка за предполагаеми престъпления на корупция и злоупотреба с влияние, след като е използвал властта си, за да получи информация за случай, в който е имал интереси. Това стана ясно след като съдията отхвърли сведенията, представени от бившия президент, за да се избегне съдебен процес. Френският държавен глава между 2007 и 2012 г. е обвинен в искане за повишаване на Гилбърт Азиберт, бивш генерален адвокат на Касационния съд, в замяна на информация за съдебно производство, разследващо дали Лилиан Бетенкур, която е наследница на Компанията L'Oréal, незаконно е финансирала предизборната му кампания през 2012 година. Случаят стана известен след предишно разследване, в което бяха прихванати телефонни разговори на Саркози, по подозрение, че е получил незаконно финансиране от покойния либийски президент Муамар Кадафи за президентската си кампания през 2007 г. Местните вестници твърдят, че Саркози ще бъде първият френски президент от 60 години, който ще бъде съден за корупция. В следващите няколко месеца той ще бъде съден заедно с неговия адвокат Тиери Херцог и съдия Азиберт.", "date": "2019.06.21", "title": "Никола Саркози ще бъде съден за корупция и злоупотреба с влияние"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396989-%D1%86%D0%B8%D0%BD%D0%B8%D0%B7%D1%8A%D0%BC-%D0%B5-%D0%B2%D0%BB%D0%B0%D1%81%D1%82%D0%B8%D0%BC%D0%B0%D1%89%D0%B8%D1%82%D0%B5-%D0%B4%D0%B0-%D0%B7%D0%B0%D0%B4%D0%BE%D0%B2%D0%BE%D0%BB%D1%8F%D0%B2%D0%B0%D1%82-%D0%B5%D0%B3%D0%BE%D1%82%D0%BE-%D1%81%D0%B8-%D1%81-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D0%B6%D0%B8%D0%B2%D0%BE%D1%82", "text": "Цинизъм, съгласно тълковния речник, е нагло поведение или отношение, изразяващо пренебрежение към моралните норми. Днес цял ден си мисля дали е цинизъм отношението към болните и бедните у нас, дали е цинизъм всичко случващо се по върховете на държвата, в резултат на което умират деца, защото няма пари, дали е цинизъм да купуваме суперкомпютри /а май вече сме имали два/ и да строим стадион, дали е цинизъм да се плащат пари за охрана на държавни милионери, защото животът им бил безценен и застрашен, дали е цинизъм да плащаме за къщите за тъщи, дали е цинизъм да събираме пари за лечение и закупуване на животоспасяваща апаратура. Да, цинизъм е. Иска ми се безценните ни мъже и жени от върховете да се изправят пред родителите, погребали децата си без шанс за лечение или борещи се всеки ден за тяхното оцеляване, защото страдат от тежки заболявания и да кажат на същите тези родители \"Нашият живот е безценен, затова го пазим в скъпи лимузини, пазени от държавна охрана, нашият живот е безценен, затова за нас пари за лечение не се събират, затова нашите децата учат в училища с високоплатени учители и се лекуваме в скъпи болници, където нищо не липсва, защото ние сме различни от вас, много различни\". Днес бях обвинена от един господин, че съм се правила на морален съдник. Не, не съм такъв, знам си мястото. Но не мога и няма да се примиря с тази нечовешка несправедливост - един живот да е по-ценен от друг, да задоволяваме егото на властимащите и цената да е човешки живот. Това е цинизъм!     Психиатърът Цветеслава Гълъбова", "date": "2019.06.21", "title": "Цинизъм е властимащите да задоволяват егото си с цената на човешки живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396990-%D0%BD%D0%B0%D1%81%D1%82%D0%BE%D1%8F%D1%89%D0%B5%D1%82%D0%BE-%D0%B5-%D0%B8%D0%BF%D0%BE%D1%82%D0%B5%D0%BA%D0%B8%D1%80%D0%B0%D0%BD%D0%BE,-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%B5-%D0%BA%D0%B0%D0%BF%D0%B0%D1%80%D0%B8%D1%80%D0%B0%D0%BD%D0%BE", "text": "Защо при бюджетен излишък се взимал нов заем? Ами такава е цялата същност на управлението - това е толкоз просто и логично: Парите от настоящето те харчат докато са на власт, парите от бъдещето те харчат, за да бъдат пак на власт. Настоящето е ипотекирано, бъдещето е капарирано. Като си помисля само, че за някакви си 10 миларда дълг падна соцът, а ние на митингите, на срещи с избирателите и в медиите ако за нещо правихме луди БСП (к) [нали така им викахме тогава], то бе за дългът на България. За 10 милиарда дълг ги обвинявахме в некадърност, казвахме, че са докарали държавата до катастрофа. Сега за 3-4 пъти по-голям дълг никаква емоция. Казват, че ако на крачето на умряло жабче се пусне слаб ток, то мръдва. На обществото ни с дълга му правят електрошок, но то не помръдва дори. Нашето общество е по-умряло и от умрялото жабче.     Николай Слатински", "date": "2019.06.21", "title": "Настоящето е ипотекирано, бъдещето е капарирано"}
{"url": "http://www.classa.bg/%D1%81%D0%B2%D1%8F%D1%82/item/396991-%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%B3%D1%80%D1%83%D0%B7%D0%B8%D1%8F", "text": "Участието на руски депутат в православния форум в столицата на Грузия Тбилиси предизвика масови протести, както сред политиците в Грузия, така и сред обществото. „Използването на религия за постигане на политическите цели е обичайна практика за Русия! И ако е така, защо играем тази политическа игра? ”, заявява президентът на Грузия Саломе Зурабичвили. Ръководителят на Комитета на Руската държавна дума по въпросите на развитието на гражданското общество, въпросите на обществените и религиозните сдружения, член на Руската комунистическа партия Сергей Гаврилов, предизвика срив на 26-та генерална сесия на Междупарламентарната асамблея на православието (ИАО), която се провежда в Тбилиси от 19 до 22 юни. В събитието участват над 100 делегати от 25 страни. Съобщава Гаврилов, който преди това е декларирал пред грузинските медии, че не признава Абхазия и Южна Осетия за части от Грузия, председателстваше заседанието на 20 юни, което се проведе в пленарната зала на грузинския парламент. Кадрите с руския депутат на председателското място в грузинския парламент и призивът му към делегатите на руски език предизвикаха протест сред грузинската общественост. По време на почивката депутатите от опозицията, които бойкотираха срещата в знак на протест, влязоха в залата, заеха трибуната и заявиха, че няма да позволят на Гаврилов да проведе сесията. „Управляващата партия „ Грузински мечта ”пусна руски нашественици и позволи на един от тях да седне на мястото на председателя на парламента. Това е шамар в историята на Грузия ... Ако държавата не защитава страната ни от руските нашественици, ще защитим поне тази зала, а днешната среща ще се проведе без участието на руски делегати ”, заявяват членове на опозицията. Представители на грузинското мнозинство в парламента се дистанцираха от Православния форум на междупарламентарната асамблея. Председателят на партията, бившият премиер Бидзина Иванишвили, когото опозицията смята за неформален владетел на страната, направи изявление, в което се казва, че е \"недопостимо представител на окупационната страна да води такъв форум в грузинския парламент.\" В социалните мрежи се публикуват много снимки и коментари в подкрепа на масовото недоволство. \"Да! Това е Грузия! Силни и свободни хора, желанието за независимост! Никоя от империите няма да може да направи грузинска нация, страната ни е преодоляла много проблеми и ние ще забавим това, защото сме грузини! Това е Грузия!\", пишат участници в шествието  в Тблиси", "date": "2019.06.21", "title": "Масови протести в Грузия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396992-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BE%D1%82%D0%B8%D0%B2%D0%B0-%D0%B2-%D0%B8%D0%B7%D0%BC%D0%B8%D1%80", "text": "Фолксваген ще строи нов завод и търси най-подходящото място за огромната инвестиция. В битката за нея останаха само две страни: България и Турция.   А турците изглежда са сигурни в успеха си, пише liberta.bg. \"Инвестиционните намерения на германските компании вече не се влияят така силно от политиката\", уверява шефът на Отдела за чуждестранни инвестиции към турската президентска служба Арда Ермут. Пред германския \"Франкфуртер Алгемайне Цайтунг\" (ФАЦ) той споделя още, че благодарение на настъпилото разведряване в отношенията между Германия и Турция нарастват шансовете Фолксваген да избере именно Турция за новия си завод. Ермут е главен съветник на турския президент Реджеп Таийп Ердоган за преките чуждестранни инвестиции и основен преговарящ с Фолксваген. Германският автомобилен концерн търси площадка за новия си завод, в който да произвежда моделите Karoq на Шкода и Ateca на Сеат.", "date": "2019.06.21", "title": "Фолксваген се отказва от България и отива в Измир"}
{"url": "http://www.classa.bg/%D1%81%D0%B2%D1%8F%D1%82/item/396993-%D0%BD%D0%B0%D1%81%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%BE-%D0%B8%D0%B7%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0-%D0%B4%D0%B6%D1%83%D0%B4%D0%B6%D0%B5", "text": "НАСА разкри нов образ на най-голямата планина на планетата джудже Церера, един от най-големите обекти в астероидния пояс, който обикаля между Марс и Юпитер, открит през 1801 г. Освен че е планета-джудже, Церера също е най-обемният астероид, известен в Слънчевата система: с диаметър около 940 километра, той се счита за остатък от времената за формиране на планетата в тази система. \"Акуна Монс е най-голямата планина на най-големия известен астероид в нашата Слънчева система, Церера, който обикаля около нашето Слънце в главния астероиден пояс между Марс и Юпитер. Ахуна Монс обаче не прилича на нищо, което човечеството е виждало преди, \"се казва в коментара на НАСА, който отбелязва, че склоновете на планината \"са украсени не със стари кратери, а с млади вертикални ивици.\" В ново проучване, публикувано в списанието Nature Geoscience, учените обясняват новата си теория за формирането на планината, чиято височина достига почти 4000 метра. \"Новата хипотеза, основана на многобройни гравитационни измервания, твърди, че балон от кал се е появил от дълбините на планетата джудже и е преминал ледената повърхност в слаба точка, богата на отразяваща светлината сол, и след това е замръзнал\", каза НАСА. \"В този регион вътрешността на Церера не е твърда, а се движи и е поне частично в течно състояние. Този балон, който се е образувал в мантията на Церера, под Акуна Монс, е смес от солена вода и скални компоненти \", обясни един от авторите на изследването, Владимир Нойман, от Планетарния изследователски институт DLR в Берлин-Адлерсоф и от Университета в Мюнстер. Публикуваното изображение е направено от повърхностни карти, заснети през 2016 г. от космическия кораб на НАСА Dawn, който успешно завърши мисията си през 2018 г.", "date": "2019.06.21", "title": "НАСА публикува изумително изображение на планета-джудже"}
{"url": "http://www.classa.bg/%D1%81%D0%B2%D1%8F%D1%82/item/396994-%D1%82%D0%B5%D1%85%D0%B5%D1%80%D0%B0%D0%BD-%D0%B5-%D0%BF%D1%80%D0%B8%D0%B3%D0%BE%D1%82%D0%B2%D0%B8%D0%BB-%E2%80%9E%D1%8F%D0%B4%D1%80%D0%B5%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%E2%80%9C-%D0%BD%D0%B0-%D1%81%D0%B0%D1%89", "text": "Ситуацията в Близкия изток бързо се засилва. Неизвестни лица, „приличащи на бойци от КСИР“ са забелязани от американските разузнавателни служби, докато са премахвали монтирани мини от кораб след серия от атаки срещу танкери в Оманския залив. Пентагонът реши да изпрати допълнителни сили в региона. След това Вашингтон многократно заплашва с военен удар срещу Иран, ако в резултат на действията на Техеран пострада дори един американски войник, оказал се толкова далеч от дома си. Сега се съобщава, че иранската ПВО е свалила не БПЛО RQ-4 GlobalHawk UAV или MQ-4C Triton UAV. Въздухът явно мирише на разгаряща се война. Ще устои ли Ислямската република против масиран удар на САЩ и на техните съюзници? Необходимо е да се отдаде почит на иранците, те не се притесняват пред сериозна заплаха. Началникът на Генералния щаб на републиката заяви, че в случай на агресия Техеран ще затвори транзита на нефт през Ормузкия пролив Ако решим да блокираме преминаването през проливите, тогава сме достатъчно силни, за да го направим, първо, публично, и второ, да го блокираме напълно. Възможността за блокиране на пролива е сериозен коз за Иран. Повечето от въглеводородите, произведени от близкоизточните монархии, минават през Ормузкия пролив. Прекратяването на износа на петрол може да доведе до глобална енергийна криза. Това обаче ще доведе до началото на пълна военна операция на САЩ и техните съюзници срещу Иран. Ще устои ли Техеран? Технически блокадата на пролива може да се осъществи по няколко начина. В най-тясната част на Ормузкия пролив иранците са способни да потопят няколко големи кораба. За да отбият желанието да ги вдигат, всички подстъпи ще бъдат минирани, а също така ще се установи огневи контрол с помощта на артилерия и ракетни войски. Но САЩ разполагат с най-мощните армия и флот на света. Благодарение на пълното превъзходство във въздуха, американските ВВС ще разбият иранските позиции, ВМС ще пробият фарватер и ще взривят потопените кораби. На страната на американските военни ще застанат най-вероятно Израел и Великобритания. Те заедно са способни да „отхапят” от Иран част от неговото крайбрежие. Така че защо Техеран е така спокоен? Руският военен експерт Михаил Ходаренко изказва интересно мнение: Ситуацията може да изглежда напълно различно, ако си представим за минута, че Иран има тактическо ядрено оръжие. Наистина, ако Иран има в наличност тактическо ядрено оръжие, той може да се прицели не само към Ормузкия пролив, устройвайки в него управляемо ядрено минно поле, но и към военната инфраструктура на САЩ в региона. Това е крайно сериозен аргумент срещу въоръжена агресия. Ключов е въпросът дали Техеран има собствен ядрен арсенал? Официално няма, но Вашингтон прави всичко такъв да не се появи. Преди известно време се озвучи теорията, съгласно която Иран може реално да разполага с ядрено оръжие. Работата е там, че Техеран крайно плътно си сътрудничи по ракетната програма с Пхенян. Експертите отбелязват, че иранската и севернокорейската ракетни програми по удивителен начин се допълват взаимно: КНДР залага на междуконтиненталните балистични ракети, докато Иран на ракетите със среден и малък обсег. Може да се допусне, че с това сътрудничеството между двете „страни-изгнаници” не се ограничава и Техеран е получил собствени ядрени заряди, разработени за него в рамките на сътрудничеството със Северна Корея. Трудно е да се обясни самоувереността на иранското ръководство с нещо различно.     Превод: В.Сергеев", "date": "2019.06.21", "title": "Техеран е приготвил „ядрена изненада“ на САЩ"}
{"url": "http://www.classa.bg/%D1%81%D0%B2%D1%8F%D1%82/item/396995-apple-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%B4%D0%BE-30-%D0%BE%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%B8%D0%B7%D0%B2%D1%8A%D0%BD-%D0%BA%D0%B8%D1%82%D0%B0%D0%B9", "text": "Apple е поискала от основните си доставчици да оценят потенциалните разходи за преместване на между 15% и 30% от производствения си капацитет извън Китай, според доклада на Nikkei Asian Review. Позовавайки се на множество източници, бизнес списанието изтъква, че искането на американската компания - която произвежда повече от 90% от продуктите си в азиатската страна - произлиза от продължаващата търговска война между Вашингтон и Пекин, но решението да се премести производството ще остане, дори ако този спор бъде решен. \"По-ниската раждаемост, по-високите разходи за труд и рискът от свръх централизиране на производството в една страна: тези неблагоприятни фактори не водят на никъде\", каза редактор на японската  медия. \"Това наистина е дългосрочно усилие и може да генерира някои резултати в рамките на две или три години,\" каза доставчик, който нарече промяната \"болезнена и трудна\". Според предварителни доклади, страни като Мексико и Малайзия, и особено Индия и Виетнам, се появяват като кандидати за усвояване на производствения капацитет от доставчици на Apple като Foxconn, Pegatron или Quanta, чиито фабрики отговарят за сглобяването на iPhone, MacBook, iPads и други устройства. Компанията, основана от Стив Джобс, пряко наема около 10 000 души в Китай, но според публично достъпни данни има около пет милиона работни места, които зависят от присъствието на Apple в азиатската страна. В доклада се споменава, че след като страната (или страните) на прехвърляне бъде избрана, ще са необходими поне 18 месеца, за да започне производството там.", "date": "2019.06.21", "title": "Apple обмисля преместване на до 30% от производството си извън Китай"}
{"url": "http://www.classa.bg/%D1%81%D0%B2%D1%8F%D1%82/item/396997-%D0%BF%D1%8A%D1%80%D0%B2%D0%B8%D1%8F%D1%82-%D1%83%D0%B4%D0%B0%D1%80-%D0%BF%D0%BE-%E2%80%9E%D0%BF%D0%B0%D0%BA%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B0%E2%80%9C", "text": "Преди 20 години, в нощта на 11 срещу 12 юни 1999 година, разузнавателен батальон на Въздушно-десантните сили на Русия извърши марш към летище „Слатина” в Прищина. Прищинският скок стана резултат от голяма работа, която министерството на отбраната на Русия проведе с цел спиране на настъплението на „еднополюсния фашизъм” на Балканите по целия свят. Това бе блестящо проведена военна операция, която трябва да влезе в учебниците за военно изкуство, а и в световната политика. Ситуацията тогава е такава, че през май 1997 година е подписан основополагащия акт Русия-НАТО, който определя реда и характера на нашите отношения в сферата на сигурността. И там, в четвърти раздел, черно на бяло е написано, че по въпросите, предизвикващи притеснения на някоя от страните, Русия или НАТО, страните трябва да действат по следния начин: да проведат консултации, да приемат съвместни решения и да осъществяват съвместни действия по тяхното изпълнение. Но след това НАТО демонстрира, че няма намерение да изпълнява своите задължения. Още през август 1998 година частите на НАТО проведоха, дори без да ни уведомят, мащабни учения в Македония. Така те репетираха военното нахлуване в СРЮ. Веднага след това те започнаха да подкрепят Армията за освобождение на Косово, която по-рано признаха за нарко-терористична организация, пуснаха там частна военна компания, която започна подготовка и въоръжаване на АОК. Ние постоянно съобщавахме на нашите западни „партньори”, но реакцията от тяхна страна просто отсъстваше. Предадохме на командващия на въоръжените сили на НАТО в Европа ген. Уесли Кларк с карти с нанесени разузнавателни данни кой къде се намира. След няколко месеца напомнихме за това, питахме какво се прави. Отговорът е следния: „За жалост, нашето разузнаване не може да потвърди тези данни”. Тоест се води целенасочена подготовка за агресия против близък ни народ и държава, значи против Русия. Разбира се, подобно развитие на събитията категорично не ни устройва. Още повече, че договореността между Виктор Черномирдин и заместник-държавния секретар на САЩ Строуб Тълботъм фактически зачеркват резолюция №1244 на Съвета за сигурност на ООН, в която, въпреки мощния натиск от американска страна, в частност от държавния секретар на САЩ Мадлин Олбрайт, нито НАТО, нито САЩ не са споменати, а се говори за това, че ООН, международната организация, осигурява военното присъствие за сигурността в Косово. Но според споразумението на Черномирдин и Тълботъм всичките пълномощия на ООН се предават на НАТО. И ние видяхме как в контролните зони се създава временна администрация, властите се предават на проамериканските и антисръбските сили, как се готви почвата за отделянето на Косово от Сърбия и СРЮ. В тази връзка в Министерството на отбраната заявиха, че си оставяме правото на самостоятелно дело – и тогава Тълботъм с двама генерали долетя в Москва, за да ни „пречупи”. Тяхното предложение е следното – един наш батальон да действа в американския сектор на отговорност и да се подчинява единствено на американския командващ на сектора. Тези преговори ги водя аз, в техен резултат направих доклад до министъра на отбраната Игор Сергеев и той отиде при Елцин, който му каза, че ако, видите ли, нашият батальон се подчинява на американски генерал, „то вие Борис Николаевич, ще се подчините на Клинтън”. Е, реакцията на Елцин бе очаквана: „К’во?! Да се подчиня на Клинтън??!!!”. И той даде разрешение да се въведе нашия контингент едновременно със силите на НАТО, а по-нататък вече се отвори работа на техниката, защото не армията загуби Студената война, ние не се чувствахме победени, а специалистите ни бяха опитни, добри, а сърбите ни помагаха. И специалните служби, и армията. Затова нямаше никакви албанци на летището, а в случай на атака на войските на НАТО щяха да попречат не само сръбските специални части, но и цял корпус на югославската армия. Тоест НАТО щеше да получи мащабна наземна операция, каквато то никак не иска и за каквато не е готова. Затова командващият на британските KFOR решава да не изпълнява заповедта на американското командване да заеме летището, да изпъди от там нашите десантници. Това е то. На първо място, международният престиж на нашата страна се засили, действията на един батальон на руските въздушно-десантни сили показаха на света, че нашата страна има и силата, и волята да не бъде толкова послушна марионетка в ръцете на НАТО и техните съюзници. На второ място, ние накарахме американците и НАТО да се върнат към действията в рамките на Устава на ООН и имаше всички шансове да се ограничи американското военно присъствие , да се ограничи американският диктат. Да, тогава не се възползвахме от шанса, но бе демонстрирано, че Америка не е всесилна и не е всемогъща, че тя може да се спре и че руският войник е способен на това. За изминалите от тогава години показахме същото и в Южна Осетия, и в Сирия, и в други региони по света. И се съобразяват с нас, когато ние действаме самостоятелно, по своя инициатива, целеустремено и решително. Това започна с марша към Прищина през юни 1999 година. Затова, разбира се, тази дата може да се смята за прелом за „еднополюсния свят”, за „Пакс Америка”.     Леонид Ивашов   Превод: В.Сергеев  ", "date": "2019.06.21", "title": "Първият удар по „Пакс Американа“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396983-%D1%81%D0%BF%D0%B8%D1%80%D0%B0%D1%82-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5", "text": "Световната здравна организация предупреди, че нарастващата устойчивост на микробите към антибиотиците може до доведе до регрес в медицината и отправи призив за стриктно ограничение на изписването и приемането им, при това във всички държави.  Генералният директор на СЗО Тедрос Аданом Гебрейесус призова светът да намери баланс между достъпността на антимикробните средства и забавянето на ръста на резистентност на миркроорганизмите към тях. Според него някои от антибиотиците трябва да се назначават само при най-трудните за лечение инфекции. Организацията стартира информационна кампания, чиято цел е да направи употребата на препаратите по-безопасна и ефективна. Помощник директорът на СЗО Марианджела Симао заяви, че вече се наблюдават първите признаци на настъпване на постантибиотичната ера. Появяват се инфекции, които не реагират на нито един от известните препарати. В свой доклад ООН предупреждава, че ако медицинското съсловие не вземе мерки, към 2050 година, от неподатливи на терапия инфекции, ще загиват около 10 милиона души годишно.", "date": "2019.06.21", "title": "Спират антибиотиците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396984-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D1%81-%D1%83%D0%BA%D0%BE%D1%80-%D0%BA%D1%8A%D0%BC-%D0%B3%D0%B5%D1%80%D0%B1", "text": "Надявам се, че министърът на образованието Краси Вълчев и ПГ на ГЕРБ няма да допуснат скандалния опит за подмяна на истината за комунистическия режим в новите учебници. Така бившият лидер на ГЕРБ в парламента Цветан Цветанов се за върна от краткото си отсъствие след като хвърли оставка с коментар по повод новите учебници по история за 10-и клас, в които има подмяна на фактите за комунистическия режим. Той направи коментара си в социалната мрежа фейсбук.  Цветанов предупреди, че в противен случай усилията в тази посока на хора като журналиста Христо Христов, проф. Евелина Келбечева и още много други интелектуалци ще се окажат напразни. Вчера журналистът Христо Христов, който изследва комунистическия режим дълги години, обяви като подвеждащо, манипулативно и тенденциозно представяне на комунистическия режим в повечето от новите учебници по история, по които учениците по история за 10-ти клас предстои да го изучават наесен. Христов бе сезиран от притеснени учители от страната за съдържанието на някои от новите учебници, които са раздадени по училищата за оценка и избор. Така 30 години след краха на комунистическия тоталитарен режим младите поколения на България няма да добият истинска представа за случилото се в периода 1944-1989 г., защото много събития и факти от него са тотално спестени или изкривени в част от новите учебници. Те се очакваха с голям интерес, тъй като в тях трябваше да бъде отразена новата учебна програма за 10 клас по предмета „История и цивилизации”, приета от Министерството на образованието и науката (МОН) през януари 2018 г. и предвиждаща периода 1944-1989 г. да се изучава в самостоятелен раздел с нови знания и термини. До приемането на новата учебна програма се стигна след силен граждански и политически натиск продължил няколко години, а след обявяването ѝ през 2018 г. от БСП поискаха оставката на министъра на образованието Красимир Вълчев, но от ГЕРБ го защитиха при разразилия се скандал в парламента. Сега обаче предстои новите учебници да бъдат окончателно одобрени именно от министър Вълчев преди да бъдат отпечатани в необходимите тиражи. Пет издателства са участвали в конкурса за новите учебници по история за 10 клас – „Булвест 2000”, „Анубис”, „Домино”, „Просвета” и „Рива”. Последните две са се справили далеч по-добре от останалите, сочи анализът на desebg.com, но и там има някои важни пропуски. „Очаквах повечето от това, което видях, че е представено в новите учебници. Процесите на издаване на учебници и на писането им е приватизиран – издателствата са части и само подбират авторския колектив, а аз като министър нося отговорност без да мога да ги контролирам”, коментира пред изданието на Христов министър Красимир Вълчев. Той поясни, че предстои да изиска от издателствата да се нанесат определени корекции в учебниците. През месец април тази година те са минали без забележки през комисия, организирана от МОН, която обаче е чисто формална, тъй е съставена от определен брой представители на висши учебни заведения в страната, но такива, които заемат най-ниско стъпало в академичната йерархия, както и от няколко учители. В тази комисия няма нито един представител на професионалната академична общност, запознат с подробности с новата учебна програма. Така е отчетено, че издателствата формално са спазили новата учебна програма, но тенденциозното и подвеждащото на места съдържание по никакъв начин не е отбелязано. Онова, което липсва в учебниците на всички издателства е ясното и по-подробно описание на ролята и дейността на Държавна сигурност като репресивен апарат в тоталитарната държава за целия период 1944-1989 г. Не е посочено, че тя е пряко подчинена на висшето партийно ръководство, а от 1974 г. и на генералния секретар на БКП Тодор Живков, както и безспорния факт, че в идеологическо, кадрово, оперативно и техническо отношение е подчинена и зависима от съветския КГБ. Някои от издателствата са отбили номера, като са отразили задължителния по новата учебна програма термин „репресивен апарат” с 2-3 изречения под формата на речник. Само в един от учебниците (Булвест 2000) се споменава за щатния брой на ДС и неговия агентурен апарат, и то само за 50-те години, а не за целия период 1944-1989 г., което е крайно манипулативно и подвеждащо, защото би следвало да се представят тези цифри за периода 1944-1989 г., защото такава статистика съществува. ДС липсва и в раздела за културата в периода 1944-1989 г., а именно, че съществува специална структура в ДС, която следи и разработва интелигенцията. Както отсъства и от раздела за управлението на Живков – а именно, че неговото политическо дълголетие се дължи на прекия контрол, който има върху репресивния апарат. Вместо това учениците ще прочетат в част от учебниците, че при Живков репресиите върху обществото намалели. Друга фрапираща  липса е отсъствието на трите фалита на управлението на БКП при Тодор Живков – 1960, 1976-1977 и 1987 г. единствено в учебника на издателство „Рива” те са отбелязани. А без разглеждането им всичко останало в частта за икономиката в този период се обезсмисля напълно. За сметка на подминаването на факта, че НРБ е първата държавна в Източния блок, която е фалирала (1960) учениците ще четат в някои от новите учебници, че „Тодор Живков полагал грижи за благосъстоянието на населението”. В него един от учебниците не е посочено какви дългове завещава тоталитарното управление на БКП, а именно близо 11 млрд. долара външен дълг и 26,5 млрд. вътрешен дълг. И че този факт отрежда най-лошия икономически старт след промените от всички страни в бившия съветски лагер. Вместо това учениците ще останат с впечатлението, че горе-долу всичко е било нормално в икономическото развитие на страната в началото на прехода. В нито един от 5-те учебници не е отбелязан броя на жертвите на комунистическите репресии в първите месеци след 9 септември, убити без съд и присъда или безследно изчезнали. А те са между 18 000 и 30 000 души. Не е направен и елементарен паралел с жертвите в периода 1923 – 9 септември 1944 г., който е установен от самата БКП – 5632 души. С много малки изключения в някои от учебниците са представени действителните белези на българското общество – че то е общество на несвобода, ограничения и дефицит. Че този период е характерен с постоянен дефицит на основни стоки, с опашките и презапасяването с основни продукти като брашно, олио и др., че хората са чакали години, за да си купят съветски автомобил или жилище. Че тогава че е могло да се пътува свободно зад граница, че режимът въвежда жителство, че идеологията му включа възпитание в омраза към западния свят и същият този режим преследва заради „западно влияние” и т.н. В новите учебници не е акцентирано на факта, че комунистическата идеология налага изграждането на атеистично общество, преследва вярващите и чрез различни мерки, включително и репресивни успява да принизи и ограничи влиянието на Българската православна църква, както и другите вероизповедания (атеизмът е споменат в упражнение „Социалистическият начин на живот” на издателство „Просвета”). Друг фрапиращ пример в учебниците и манипулативно представяне на „възродителния процес”. Той е разгледан единствено в рамките на 1984-1989 г. Липсва основни факти за политика на БКП към мюсюлманското малцинство, които могат да бъдат дадени достатъчно ясно в три изречения, че това е политика, започнала още при Георги Димитров с принудително изследване, продължила е при Вълко Червенков с т. нар. паспортизация, възприета е от Живков с т. нар. разфереджаване и „възродителния процес” през 70-те години на помаците в Родопите и завършена с насилствената асимилация 1985-1989 г. В някои от учебниците са представени определения за номенклатурата по време на режими, но не е подчертано, че Живков е изградил комунизма, но само за един определен кръг на правоимащи и на своята фамилия. Че цяло едно управление на ДС (Пето управление, Управление „Безопасност и охрана”, УБО) се грижи за осигуряването на охраната, храната жилищата, резерватите, почивните станции на комунистическата върхушка, че им изпраща огромни за времето си безотчетни средства, върху които нито плащат данъци, нито членски внос, както че организира специален магазин със западни стоки или набавя такива по заявки от чужбина. В нито един от учебниците не е посочено точното съществуване на концлагера „Белене”, нито е посочено, че това е най-големия и продължителен лагер за политически противници на БКП. В някои от учебниците е посочено, че е открит през 1949 г. и закрит през 1953 г. в други, че отново е отворен през 1956 г. и закрит през 1962 г. В нито един учебник не е отбелязано, че концлагерът „Белене” е отворен отново през 1985 г. и в него без съд и присъди са изолирани над 500 турци за съпротива срещу „възродителния процес” и някои от тях престояват там до 1987 г. Затова път учениците ще прочетат, че лагерите били закрити от Тодор Живков през 1962 г. с разтурянето на лагера край Ловеч. Това са фрапиращите липси и само част от многобройните манипулации на фактите в новите учебници. Изкривяването на събитията и процесите в обществото са продължени и в някои от учебниците в частта за историята на България след 1989 г. по начин, по който учениците ще получат превратна или непълна представа за случилото се.", "date": "2019.06.21", "title": "Цветанов се завърна с укор към ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/396985-%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%BA%D0%B8%D1%82%D0%B0%D0%B9%D1%86%D0%B8-%D0%B8%D0%B7%D1%8F%D0%B6%D0%B4%D0%B0%D1%82-10-%D1%85%D0%B8%D0%BB%D1%8F%D0%B4%D0%B8-%D0%BA%D1%83%D1%87%D0%B5%D1%82%D0%B0-%D0%B8-4000-%D0%BA%D0%BE%D1%82%D0%BA%D0%B8", "text": "  На кървав фестивал с древни корени, който ще се проведе от 21 до 29 юни в китайския град Юлин, ще бъдат изядени повече от 10 хиляди кучета и 4000 котки! \r\n Кадри на животни, които по света са домашни любимци, бити, одирани, изкормвани и сварявани живи всяка година достигат до всички краища на планетата. В интерес на истината е важно да се каже, че изтезанието не е за лична наслада на сбирщина от садисти. \r\n   \r\n   Китайците в този край вярват, че от причиняването на колкото е възможно повече болка на животните, месото им става по-вкусно и по-полезно за човешкото здраве. \r\n Фестивалът в Юлин обаче е само върхът на айсберга, когато става въпрос за търговията с кучешко месо. Изчислено е, че 10 милиона кучета се убиват в Китай всяка година за търговията с мръвката. Много от тези кучета са подложени на ужаса да видят и чуят, че други кучета се варят живи, преди да бъдат заклани. \r\n   \r\n   Според природозащитниците от HSI само преди дни група анонимни активисти на животни са спасили 62 кучета от кланица в Юлин точно в навечерието на фестивала, който започва утре. \r\n Датата 21 юни е избрана умишлено – тогава Китай отбелязва лятното слънцестоене с особен вид празненства. \r\n Според традиция на етническата група „зуханг”, обичаят повелява да се яде ястие, приготвено с кучешко месо, личи и алкохол. Но от няколко години този „фестивал” предизвиква все повече дискусии. \r\n   \r\n   От години полемиката за съществуването на зверския фест се пренася в социалните мрежи. От май се разпространява хаштаг #StopYulin2019 и петиция за анулиране на фестивала, която вече е подписана от повече от 700 000. \r\n   \r\n   В петиция, изпратена до Белия дом, се съобщава, че кучетата са изгаряни, докато са още в съзнание \r\n „Ние, като чужденци, уважаващи китайската култура и традиции, не разбираме и осъждаме съществуването на фестивала на кучешкото месо в нашето модерно общество“, гласи текстът. \r\n   \r\n \r\n     \r\n     \r\n        ", "date": "2019.06.21", "title": "ЗВЕРСТВО: Китайци изяждат 10 хиляди кучета и 4000 котки"}
{"url": "http://www.classa.bg/%D1%81%D0%B2%D1%8F%D1%82/item/396986-%D0%B3%D0%B0%D1%80%D0%B0%D0%B6%D0%B8%D1%82%D0%B5-%E2%80%93-%D0%BD%D0%BE%D0%B2%D0%B8%D1%82%D0%B5-%D0%B4%D0%BE%D1%81%D1%82%D1%8A%D0%BF%D0%BD%D0%B8-%D0%B6%D0%B8%D0%BB%D0%B8%D1%89%D0%B0-%D0%B2-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5", "text": "Бихте ли се настанили да живеете в нечий гараж? Бихте ли пуснали непознат човек да се нанесе във вашия? Помислете за миг колко трудно е за жителите на големите градове да си позволят свой дом. От Берлин през Сингапур до Стокхолм, наемите на жилищни имоти се вдигнали многократно. Забравете за ипотеките: изследвания от 2018 г. показват, че 40% от младите пълнолетни хора в Англия например не могат да си позволят да купят дори най-евтините къщи в своя район - дори и само с 10% първоначален депозит. Възможно ли е решението да се окаже гаражът, превърнат в жилище?  Може би. В някои райони на САЩ липсата на жилища на допустими цени води до популяризирането на идеята за обитаване на площи, досега възприемани като сервизни отделения. В силно автомобилизирания Лос Анджелис например са издадени 117 разрешителни за превръщане на гаражи в жилища през 2016 г. Две години по-късно този брой е нараснал до 4171. „Гаражните апартаменти\" имат повече предимства от пряката възможност за допълнителни доходи. Поддръжниците на тази идея казват, че тя може да помогне за преодоляването на недостига на жилищата в градовете, дори да реши проблема с бездомните хора. На практика невидими В статия за CityLab трима експерти по градско планиране защитават тезата, че еднофамилните гаражи могат да облекчат жилищната криза в Калифорния. Те обръщат внимание на факта, че този тип жилища са на практика невидими - не се налага да се променя вече установената градска среда в кварталите, за да се осигури възможност за настаняване на повече хора. Кой живее в гаражите? Върнали се в семейния дом деца, които преди са се изнесли да живеят самостоятелно. Или по-възрастни роднини, които се нуждаят от грижи. Или Airbnb гости. Промяната не е ограничена само до гаражите, превърнати в апартаменти. Къщите за гости в задния двор, градинските бараки с променено предназначение, прочутите миниатюрни домове - всички те са известни като \"вторични\" или \"спомагателни\" жилищни единици (Accessory dwelling units, ADU). Във Великобритания ги наричат \"апартаменти за баби\", с което се визира междупоколенческото предназначение на тези жилища. Потенциалът на гаражите Чери Тънг е YouTube звезда, която живее в гараж в Лос Анджелис. Най-сериозната причина, поради която го е избрала, е цената: наемът е $950 месечно, което е двойно по-малко от обичайните $2000 в нейния район. В гаража има кухня, баня и стена, която разделя хола и спалните. \"Всъщност е доста прилично. Има достатъчно място за мен и две котки. Относително тихо е, евтино, без съсед на горния етаж, и с отделен вход от хазяина ми,\" казва Тънг. Тя смята, че гаражните апартаменти ще помогнат за справянето с проблема с липсата на достъпни жилища, но има уговорки, че \"законността на такива жилища е доста спорна и рискова, в зависимост от местните закони и регулации.\" Отдаването на гаражи под наем за жилищни цели може да се превърне в проблем за собствениците. Един от тях - Айра Белгрейд - решава да пусне оферта за гаража след смъртта на съпругата си, когато се оказва, че приходите му едва покриват грижите за малкия му син и ипотечния кредит. Местните власти отказват да му издадат разрешително, но въпреки това той решава да ремонтира имота и да го даде под наем. Скоро след това анонимен съсед подава жалба срещу него пред общината. Този инцидент принуждава Белгрейд да се превърне в един от най-големите активисти в Лос Анджелис за облекчаване на режима за разрешителни за достъпни жилища. Законът в Калифорния най-после се променя през 2017 г., което води и до увеличаването на този тип предложения на пазара. Сега Белгрейд не само отдава гаража си под наем, но и помага на други заинтересовани собственици да се ориентират в правните изисквания. Лос Анджелис не е единственият град, където тази тенденция набира популярност. Портланд и Сиатъл също работят в подобна посока, а Ванкувър в Канада се е превърнал в световен лидер по изграждането на жилищни терени на достъпни цени. Причината за тази политика е, че наемите в трите града стабилно са нараснали в последните години. Ванкувърската версия на преобразуваните в жилища гаражи се нарича \"крайпътни къщи\": малки жилища с РЗП 65-90 кв.м. - които са достатъчни за студио, спалня и баня. Те се строят в мрежата от малки странични улички или алеи на града, които минават между къщите. От градската управа казват, че са издадени над 4000 нови разрешителни за такива домове в последните 10 години. По план този брой ще се удвои в следващото десетилетие. Създаването на нови жилищни алтернативи е деликатна мярка, която не води до масово презастрояване. 75% от новите еднофамилни къщи във Ванкувър - около 800 годишно - вече се строят с готова \"крайпътна къща\", или някакъв тип вторична жилищна площ. За специалистите по градско планиране, това е убийствено ясен сигнал, че има потенциални жилища на разположение, които трябва да се използват. Помощ за бездомните? Окръг Лос Анджелис е регистрирал 12% увеличаване на броя на бездомните хора за една година. В самия град увеличението е с 16%. Близо 60 000 души в окръга са без покрив над главата според преброяване от януари. През октомври 2018 г. голяма благотворителна фирма дари $1 млн. на Лос Анджелис, за да помогне на жителите на града да превърнат гаражите си в жилища точно с тази цел, като част от нова пилотна програма. Целта е да се използва капацитета на хората, които строят такъв тип жилища, с онези, които търсят подслон. Собствениците на имоти могат да бъдат част от решението за ликвидиране на бездомността, като спечелят стабилен доход от наемите и балансират имотния пазар. Дали обаче това ще проработи и в други държави? Всеки голям град с развита автомобилна система би могъл да повтори ефекта на гаражните достъпни жилища. Не само в Северна Америка, но и в страни като Нова Зеландия вече разглеждат потенциала на тези проекти. Хората могат да паркират колите си пред къщата, и да превърнат гаражите в домове за хора. Особено за тези хора, които обикновено не могат да си позволят каквато и да е къща. Колкото повече градове намерят начини да осигурят допълнителен подслон във вече съществуващи сгради (като гаражи например), и да улеснят издаването на разрешителни за промяна на предназначението на тези места и отдаването им под наем, толкова по-добре ще е за градовете. Подобен формат вече се прилага в Ню Йорк с апартаментите в мазета. Собствениците на къщи в градове с близост до университети могат да отдават гаражите си под наем на млади наематели - хора, които иначе не биха могли да си позволят да живеят в добър квартал. Ако статистиката е вярна, то превръщането на гаражи в жилища става все по-масова тенденция. А това може да промени начина, по който планираме градовете.", "date": "2019.06.21", "title": "Гаражите – новите достъпни жилища в големите градове?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/396987-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%BE-%D1%82%D0%B2%D1%8A%D1%80%D0%B4%D0%BE%D0%B3%D0%BB%D0%B0%D0%B2%D0%B8%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B4%D1%81-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0-%D1%80%D0%B0%D1%81%D1%82%D0%B5%D0%B6%D0%B0", "text": "В България се проявява учудващо твърдоглавие да не се намали ДДС и да не се въвежда диференцирано ДДС за храни, лекарства, книги, учебници и др.   А ЕК предложи нови правила, които дават повече гъвкавост на държавите членки да определят ставките на ДДС и създават по-благоприятна данъчна среда за растежа на малките и средните предприятия. С приемането на новите правила държавите от ЕС имат повече свобода при определянето на ставките на данъка. Благодарение на тези предложения страните от ЕС разполагат с по-голяма свобода да прилагат намалени ставки на ДДС към конкретни продукти или услуги. Освен стандартната ставка на ДДС, която е най-малко 15%, държавите членки могат вече да предвидят: - две отделни намалени ставки в размер между 5% и стандартната ставка, избрана от държавата членка; - едно освобождаване от ДДС (или т.нар. „нулева ставка“); - една намалена ставка в размер между 0% и намалените ставки. В България от години се отправят искания за намаляване на ДДС върху лекарствата, учебниците, книгите и храните от първа необходимост, но диференцирана ставка ползват само услугите в туристическия сектор. Освен облекчение за потребителите, намаляването на ДДС стимулира и ръста на икономиката.", "date": "2019.06.21", "title": "Безсмислено твърдоглавие: Намаляването на ДДС стимулира растежа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396988-%D0%B1%D0%B5%D1%82%D0%BE%D0%BD%D0%BE%D0%BC%D0%BE%D1%80%D0%B8%D0%B5-%D0%BF%D0%B0%D0%BA-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B8-%D0%B8%D1%81%D0%BA%D0%B0-%D0%B2%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "За днес е насрочен нов протест под надслов \"Бетономорие\".  Любителите на природосъобразния туризъм, а не на панелните гета по Черноморието, които изгониха стотици хиляди българи да почиват на Халкидики, ще поискат от президента Румен Радев да наложи вето върху гласуваните текстове в Закона за Черноморското крайбрежие. Промените предвиждат палатки, кемпери и каравани да могат да бъдат разполагани само на изрично определените за целта места. Според протестиращите това е ограничение на свободното къмпингуване.", "date": "2019.06.21", "title": "Бетономорие пак излиза на протест и иска вето на президента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396979-%D0%BF%D1%80%D0%BE%D0%B2%D0%B5%D1%80%D0%BA%D0%B0%D1%82%D0%B0-%D1%82%D0%B0%D0%B5%D0%BD-%D0%BA%D0%BB%D0%B8%D0%B5%D0%BD%D1%82-6-%D1%87%D0%B0%D1%81%D0%B0-%D1%87%D0%B0%D0%BA%D0%B0%D0%BD%D0%B5-%D0%BD%D0%B0-%D0%B3%D0%B8%D1%88%D0%B5-%D0%BD%D0%B0-%D0%BA%D0%B0%D1%82-%D0%B8-%D0%BD%D0%B5%D0%BB%D1%8E%D0%B1%D0%B5%D0%B7%D0%BD%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8", "text": "Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми Дълго чакане на опашка за определена административна услуга, нелюбезни служители и изискване на ненужни документи - това са част от проблемите, открити при проучване по метода „таен клиент“. Резултатите бяха представени на конференция в Министерския съвет, предаде БНР.  След сигнали за нередности близо месец и половина десет тайни клиенти наблюдават как 13 администрации в страната предоставят 15 услуги. Служителите наблюдавали доколко се спазвали нормативните изисквания, фиктивно ли се предоставя услугата, както и дали администрациите си обменят информация.  Освен че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, обясни Здравко Сечков от фирмата-изпълнител на проучването. Дългото чакане за определена административна услуга е друг проблем.  \"Най дълго време за получаването на услуги имаме регистрирани в столичният КАТ при авяването на услуга \"Подмяна на свидетелство за правоуправление на МПС\" - шест часа. Администрациите имат месец, за да отстранят проблемите, каза Красимир Божанов, директор на дирекция \"Модернизация на администрацията\" в МС.  \"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\".  Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми. Предстоят нови проверки.    ", "date": "2019.06.21", "title": "Проверката \"Таен клиент\": 6 часа чакане на гише на КАТ и нелюбезни чиновници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396980-%D0%B9%D0%BE%D1%80%D0%B4%D0%B0%D0%BD-%D1%86%D0%BE%D0%BD%D0%B5%D0%B2-%D0%BA%D1%8A%D0%BC-%D0%BC%D0%B5%D0%B4%D0%B8%D0%B8%D1%82%D0%B5-%D0%B8-%D0%B1%D1%81%D0%BF-%D0%BA%D1%8A%D0%B4%D0%B5-%D0%B1%D1%8F%D1%85%D1%82%D0%B5,-%D0%BA%D0%BE%D0%B3%D0%B0%D1%82%D0%BE-%D0%B8%D0%BC%D0%B0%D1%88%D0%B5-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5", "text": "\"Къде бяха тези от \"Капитал\", \"Америка за България\", когато ние говорехме точно това - че партиите ще попаднат в ръцете на олигарси\", попита гневен заместник-председателят на ПГ на ДПС Остър спор се разгоря по време на заседанието на парламентарната Комисия по бюджет и финанси , която прие предложението на Министерския съвет за актуализацията на бюджета за 2019 година, с който се намалява субсидията на партиите и коалициите от 11 на 1 лев на получен действителен глас.  Бюджетната комисия прие и предложението на ДПС партиите да могат да се финансират от физически и юридически лица.  То бе заложено в преходните и заключителни разпоредби на Закона за държавния бюджет за 2019 г., с които се изменя Законът за политическите партии. В досега действащите разпоредби дейността на политическите партии се финансира от собствени приходи и от държавна субсидия. Прието бе предложението на работната група държавата и общините да предоставят безвъзмездно офиси на политическите партии. Отхвърлено бе предложението на НФСБ даренията за политически партии за една календарна година да не надвишават 8 млн. лв. Депутатите отхвърлиха предложението на ВМРО партиите, които имат парламентарни групи, да получават допълнителни субсидии. Окончателното решение ще бъде взето на пленарното заседание в петък, когато промените в закона ще бъдат гласувани на второ четене.  Темата днес предизвика горещ дебат сред депутатите в комисията. От ДПС защитиха своето предложение, че ако държавното финансиране на партиите бъде драстично намалено, то по-добре да бъде сведено до 0 лева, което да доведе до възможност политическите сили да получават средства по прозрачен начин от физически и юридически лица.  \" Да припомня на медиите и на колегите от БСП, защото виждам, че има неразбиране на мотивите на ДПС. От няколко седмици виждам, как всички са се впрегнали как ще се финансираме, като не е от държавния бюджет.  Виждам как Би Ти Ви се притеснили -  а къде бяхте, когато имаше референдум, къде бяха тези от \"Капитал\", \"Америка за България\", когато ние говорехме точно това - че партиите ще попаднат в ръцете на олигарси\", попита гневен заместник-председателят на ПГ на ДПС Йордан Цонев. \" Ние правим това против волята си. Ние правим това, защото ни принуждавате. Ние искаме публично финансиране, но не в изсмукан от пръстите размер, а в реален размер“ , допълни още той.  Йордан Цонев се обърна към колегите си от БСП: „ Да ни обвинявате нас, че участваме в някакъв заговор, когато вие бяхте в такъв заговор. В зала ще ви покажа гласуванията и предложенията“. Цонев подчерта още, че за провеждането само на едни избори, една политическа партия има нужда от минимум 2 млн. лв., с които да финансира медийната си кампания и да разработи рекламни материали. От ДПС са категорични – партиите имат нужда от обществено финансиране в достатъчен размер.  Категорично против предложенията се обявиха от БСП.  \" Ние не сме наивници. Това е един внимателно разработен сценарий от години“,  коментира проф. Румен Гечев. \" Това, което от ГЕРБ предлагате, е антидемократично и не е европейско. Каква Америка, какви 5 лева. Ще ми слагате на Трабант двигател от Мерцедес. Ние сме членове на ЕС “, каза още той.  Председателят на комисията и депутат от ГЕРБ  Менда Стоянова обвини БСП, че единствено критикуват, но не предлагат конкретни промени. След това проф. Румен Гечев от БСП заяви, че всяка партия в демокрацията има право да атакува, който поиска. „Много интересно. Обърнете внимание - 2016 г. е референдумът заедно с президентските избори. Три години по-късно изведнъж някой се сеща“, случайно „е подадена информация на някакво шоу, че са надвнасяни пари. Главният прокурор, страхотна реакция – веднага реакция, хоп проверка в Министерство на финансите. Хоп – след 20-30 часа реакция на министъра на финансите. Ние не сме наивници това е един внимателно разработен сценарий от години“, посочи проф. Гечев.    ", "date": "2019.06.21", "title": "Йордан Цонев към медиите и БСП: Къде бяхте, когато имаше референдум за субсидиите?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396981-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D1%83%D0%BD%D0%B8%D0%B6%D0%B5%D0%BD%D0%B0-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3", "text": "Бандата силоваци на Димитър Желязков – Митьо Очите бе публично унижена в своята крепост – курорта Слънчев бряг, от гавази на новопоявила се охранителна фирма от София, свързана с групировката СИК. Преди дни един от доверениците на Морския Ал Капоне и негов съпроцесник по дело за рекет и дрога в Специализирания съд – Юмер Мехмед, бе демонстративно задържан и предаден на полицията от...частни охранители.   Дръзкия „граждански“ арест на Юмер Мехмед, отговорник за палежите и поръчковите побои в крими структурата на Митьо Очите, се е състоял на 19 юни късно вечерта в изискан морски ресторант около комплекс „Рейнбоу“ на главната улица в Слънчев бряг, научи LUPA.BG. Докато издирвания от Специализирания съд Юмер вечерял с приятелката си и с още двама мъже, в ресторанта нахлули няколко здравеняци, представители на частна охранителна фирма от София. Те държали като заложник не без употреба на сила сподвижника на Митьо Очите повече от 30 минути в ресторанта пред смаяните погледи на уплашени летовници. Освободили го едва след като в заведението пристигнали полицаи, които сложили белезниците на Юмер Мехмед. Още същата вечер арестувания силовак на Димитър Желязков – Митьо Очите е бил конвоиран под строга охрана до софийския арест. Там бургазлията ще остане поне до 4 юли, за когато е насрочено следващото заседание на Специализирания съд.     Демонстративното задържане на един от изявените силоваци в бандата на Митьо Очите от гавази на конкурентна охранителна фирма и то в Слънчев бряг предизвика разпалени коментари в морския ъндърграунд. Някои даже пророкуваха, че може да се стигне до нова гангстерска война за територии на Слънчака. Под неформалния контрол на Митьо Очите е охранителната фирма „Аркус Сигурност“ - Бургас, към която на работа са назначени почти всички „криминалци“ от бандата. Публична тайна е, че гардовете на Очите тормозеха хотелиери, ресторантьори и търговци и им събираха „такса спокойствие“. През лятото на 2016 г. на морските гангстери се опълчи структурата на Божидар Кузманов – Кравата и тогава се стигна до кървава мутренска касапница в ресторант „Фор Ю“, при която бе убит охранителят Александър Алексиев – Сашо Водолаза, а Митьо Очите бе надупчен с дъжд от куршуми, но бронебойната му жилетка му спаси живота.    О   Впоследствие само Кравата и хората му се сдобиха с обвинения за престрелката, макар да бе доказано, че Митьо Очите е нападнал враговете си, нахълтвайки с 30-40 въоръжени с мечове, ножове и бухалки щурмуваци. Миналото лято Митьо Очите най-после бе арестуван и то в Турция, където изкара до тази пролет, преди властите в Истанбул да го екстрадират. Сега Желязков лежи под охрана в МВР болница като основен обвиняем в процес за рекет, умишлени палежи и търговия с наркотици. Докато Желязков е в тюрмата, групировката му се управлява от дъщеря му Станислава и неговия зет Велислав. Под техен контрол обаче „батките“ губят територии и са на път да бъдат изтласкани окончателно от Слънчев бряг. „На „Аркус“ почти не са им останали жертви за рекет, даже на плажовете не ги допускат. Стотици обекти в Слънчев бряг вече отказаха да подновят договорите си за охрана това лято, защото други ги пазят. Може да се стигне и до нова престрелка...“, коментират в ъндърграунда ситуацията в най-големия курорт на Южното Черноморие. Що се отнася до арестувания от „съвестни граждани“ Юмер Мехмед, то той е обвинен, че е поръчал няколко палежа в Бургас и в Слънчев бряг. Името му изплува покрай признания на Карен Овасян пред съда през 2018 г., че по заповед на Митьо Очите е запалил офис на погребална агенция и катафалка в Бургас, като за изпълнението на задачата си получил 250 лева. Той разказал пред разследващите, че човек на име Юмер му дал парите и туба бензин и му казал:„Отивай и си върши работата!“", "date": "2019.06.21", "title": "Бандата на Митьо Очите публично унижена в Слънчев бряг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396982-%D1%84%D0%BE%D0%BB%D0%BA%D0%BF%D0%B5%D0%B2%D0%B5%D1%86%D1%8A%D1%82-%D0%B3%D0%B0%D0%BB%D0%B8%D0%BD-%D1%88%D0%BC%D1%8A%D1%80%D0%BA%D0%B0-%D0%BA%D0%BE%D0%BA%D0%B0%D0%B8%D0%BD-%D0%B2-%D0%BC%D0%BB%D0%B0%D0%B4%D0%B5%D0%B6%D0%BA%D0%B8-%D1%81%D0%B5%D1%80%D0%B8%D0%B0%D0%BB", "text": "Фолкпевецът Галин предизвика противоречиви коментари покрай участието си в младежкия сериал „Viral“, който се излъчва по платената онлайн платформа за видеообмен Vbox7. Възмутени родители скочиха срещу чалга изпълнителят и продуцентите на тийн сериала заради сцена, в която Галин нагледно демонстрира на подрастващите как се шмърка кокаин. В третия епизод на 15-минутния сериал Галин, изпълняващ ролята на тузаря Велински – собственик на имение, в което живеят влогъри и флуенсъри, имитира употреба на кокаин, като сцената е с продължителност от близо минута и показва в детайли на младите как точно да си направят линийка дрога. „Недопустимо е употреба на наркотици да се рекламира в сериал, предназначен за тийнейджъри. Галин е сред героите на подрастващото поколение и има опасност мнозина да му подражават“, гневят се срещу фолкаджията възмутени родители.    ", "date": "2019.06.21", "title": "Фолкпевецът Галин шмърка кокаин в младежки сериал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396973-%D0%BA%D0%B0%D0%BA-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B8-100-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B7%D0%B0-%D1%81%D0%BC%D1%8F%D1%85", "text": "Приказките, че точно Корнелия ще спасява партията от разпад звучат откровено цинично. Корнелия не е свързана с тази партия и не милее за нея. Тя е един от най-чуждите и присадени елементи в партията. Нейната биография няма нищо общо с БСП в сравнение с много други членове на партията, при които има почти кръвна връзка. За едни партията е разпятие, за други бизнес, за трети – наследство, за четвърти – шведска маса.  Точно Корнелия няма нито социалистически възгледи, нито партийни чувства, тя просто е оглавила партийната каса. Не е лидер, а скучно-сив председател, чиновник, който приема и раздава парите . Лидерът има конструктивна сила и ум, води напред и вдъхновява, а не се спъва в нищото от некадърност. Дребни шеги и арогантни заблуди „БСП не се продава!“ е добре замислена фраза. Ще каже човек, че рекламна агенция я е предложила на Нинова, за да се справи със ситуацията след загубата, нещо като кризисен пиар. Всъщност, политическата нимфомания на Нинова я доведе до хаотична подмяна на хора в управленските редици, която тя представя като „промяна“ към по-добро, някакъв вид „перестройка“. Ще срине ГЕРБ, ще „освободи“ България, ще покори Космоса...  Корнелия демонстрира мариновани фантазии за битки с паралелната държава и корупцията. Но самата БСП винаги е съществувала именно в тази паралелност.  И българският народ много добре знае това. Арогантният опит кризата вътре в БСП да се представи като борба с неолиберализма, джендъризма, соросоидството и да се търси обмислена позиция в световния разлом като контрапункт на Станишев и ПЕС е твърде нелепо организиран. Нито Свиленски, нито Драго Стойнев, нито Киро Добрев, нито Атанас Зафиров, нито Корнелия разбират за какво става дума. Това са хора на практичната далавера, а не на идейните борби! С никакви врагове не се бори Корнелия, а се бори да разполага с партията . Нищо по-концептуално или по-сърцераздирателно няма в действията й.  Никого няма да спасява, а ще експлоатира ресурсите на партията – човешки и финансови – за да извлече ползи за себе си и кръга около нея. Височината прави човека късоглед. Колкото по-високо стои един човек, толкова по-малко вижда какво се случва. Но основно не вижда, че другите го виждат.   Отличничката Корнелия Резултатите от изборите са всичко, което Корнелия постигна – минус почти 7 процента. Всякакви други драматични обяснения за това какво Корнелия е направила за възхода на партията са доста плоски. Вярно е, вложи милиони в телевизия и загуби изборите. Вярно е, домъкна хора от кол и въже и загуби изборите. Вярно е, нагло и кресливо (някои казват върнала БСП в играта) се държа по време на кампанията спрямо ГЕРБ и загуби изборите. Вярно е, плати огромни суми на социолозите и загуби изборите. Вярно е, назначи нискоинтелигентни особи край себе си и загуби изборите. Вярно е, изпокара се с всичките си съпартийци. Абсолютно вярно е, задълбочи организационния разпад в БСП.  За въздигане или съграждане на партията и дума не може да става. Само истински слабоумници могат да сглобят подобно съждение за лидерската роля на Корнелия, да го лансират и да вярват в него . Или такива, които имат изгода от нея. Предизборната кампания на БСП беше зле построена, основно върху доклада на Държавния департамент на САЩ, битови удари върху лица от ГЕРБ и прочее селски разговори за зайчарници, балкони, покупки и др. Интелигентщината на Корнелия стига до битовото скандалджийство. По-лесно е да накараш хората да мразят, отколкото да обичат.  Но разочарованието от ГЕРБ не прибавя избиратели в кошницата на БСП. А възражда т.нар. „градска“ десница. БСП никога не е водила по-глуповата, по-слаба и по-неправилно прицелена кампания . Затова пък беше кампания, изпълнена с крясъци, необосновано самочувствие, аматьорски нападки към гербаджиите и непремерени фантазии за властта. Върху кого да стоварим вината?  За загубата си Корнелия нарочи за виновен кой ли не. Първо беше сергеизмът. Сергей се появил в листата и партията загубила. Като преброиха преференциите, се оказа, че не бил сергеизмът, но както тя съвсем в началото каза: „Националният съвет оттук нататък носи отговорност“. После и това се износи и ръководството се спря на неадекватната кампания на Елена Йончева. Елена била агресивна и фиксирана в Бойко.  Сякаш Елена не е водач на партийна листа в съгласувана предизборна стратегия, а е случайно случило се недоразумение, без чуваемост за колективни действия.  Доста елементарен ход, не мислите ли? Да стовариш вината за разлагането на партията и ръководната си некадърност върху Елена! Не беше ли Елена изключително находчивия избор на самата Корнелия за водач на листата?! После бяха набедени социолозите. Лъжели, че БСП ще победи, надули балоните, но те се спукали комично, а публиката се заливала от смях. Социолозите може и да са послъгали, все пак никой не плаща, за да му кажат, че е най-големият губещ. Но не социолозите измислиха и проведоха слабата кампания на БСП.  Измисли я и я проведе Корнелия в качеството си на ръководител . Социолозите само й помагаха, като тормозеха психически ГЕРБ. Най-накрая се вкара и очакваното клише за невъобразимо силния враг, който ползва ресурсите на държавата – ГЕРБ са виновни, имало фалшификации, затова „смелата“ стратегия на Корнелия не проработила.  Усещате ли, че всички са виновни, само председателката не е . Нищо, ще изчакаме и следващите избори, за да се види, че лирата на корнелианския Нерон е просто дефектен камертон. Няма да си тръгна! Мислещите хора бяха иронично изненадани от действията на г-ж Нинова по отношение на заявената и оттеглената оставка. Фейсбук пламна от насмешки към БСП и по-конкретно към госпожата. Както се изрази един приятел, директор на значимо предприятие: „ Тази е в някаква успоредна Вселена, честно“.  Корнелия беше посъветвана от умниците, които загубиха изборите, да не сдава партийния пост. И изключително смехотворно заяви, че остава, за да спасява БСП, а също и държавата. Един от любимите ми сатирици, полякът Станислав Йежи Лец, казва:  „По-лесно е да се обявиш сам за Цезар, отколкото за нисш чиновник“.  Та и Корнелия така. По-лесно е да спасява партията, отколкото да си признае, че е загубила изборите (при това с шокираща разлика), че няма качества за лидер и че в главата й е пълен хаос от разнопосочни намерения. Никой не разбра кои са враговете, от които ще спасява партията, като истината е, че партията спешно би трябвало да се спаси от нейната недалновидност. Но номерът сработи. При следващата загуба пак ли ще плаши всички, че партията ще се разцепи, продаде, изтъргува, ако тя не остане председател?  Заплахата, че някой от БСП иска да се коалира с ГЕРБ също е недомислена .  Най-неприятното за БСП е, когато ГЕРБ се коалира с „градската“ десница. Но тъкмо към такава комбинация Корнелия натиска политическата ситуация. И не е нарочно, а основно от политическа тъпотия.    Инатът не е сила.  Силата е начинът, по който се използва силата . Корнелия има енергия, има намерения, но няма интелигентна стратегия. Затова удря с чука, натрошава всичко и не разбира защо не съгражда. Корнелия разчисти всички около себе си, които имат качества. Подрежда глупаци, че да е спокойна. С глупаци обаче партия не се въздига.  Корнелианците от Осмия ден Обикновено вярванията на големи групи от хора се изграждат от мистична логика. „Наблюдението показва, че обществата се ръководят най-вече от афективна и мистична логика, а рационалната логика не може да им влияе, още по-малко да ги преобразува“, пише Льобон, бащата на политическата психология. Това обяснява появата на Стокхолмския синдром у партийния електорат на БСП, колкото повече губят изборите, толкова повече превъзнасят председателя. Членовете на тази партия, особено когато е в криза, имат способността да се самохипнотизират, ядрото се капсулира и се заражда така да се каже една безгранична преданост, придружена с доброволна дисциплина. Ето защо Корнелия лесно представя глупавите си решения като високи и обмислени стратегии и това е приемливо за бесепарския електорат.  Това е електорат с блокирана от миналото психика. Не е ляв електорат. А електорат на носталгията по социализма.  След като опасността от свалянето на Нинова премина веднага се включиха и дежурните клакьори, изсипаха се оди за Корнелия, псалми се запяха. Всички обичат Корнелия Да ползваш демокрацията е чудесно, особено знаейки нейните съществени недостатъци. Пряката демокрация разпределя отговорност, не създава компетентност. Когато гласуват всички, степента на адекватност спада. Освен това има логични форми, които се различават от рационалната логика, например емоционалната логика, афективната, логиката на парите, на страстта, на пропагандата и пр. Затова Корнелия много настоява да бъде избирана пряко от членовете на партията, криейки се зад паразитната фраза за „по-демократичен избор“.  Хитрушата е наясно, че никой не знае точния брой на членовете, че по секциите в градове, села и паланки ще бъде много лесно изборът да бъде манипулиран, че хората от провинцията лесно се подвеждат и като пристигне председателят, го гледат като божество, което не може да бъде оспорвано . Сещам се за един стар анекдот, свързан със свободната воля. Френски генерал, голям приятел на Наполеон, преди избирането на Бонапарт за доживотен консул, произнесъл пред войниците си следната реч: „Приятели! Народът, тоест вие, трябва да решите дали Наполеон да бъде провъзгласен за доживотен консул. Можете да изразите своята воля свободно. Никой няма да ви влияе. Драго ми е, да ви уведомя обаче, че онези, които няма да гласуват за Бонапарт, ще бъдат публично разстреляни. Да живее свободата!“ Нещо такова Корнелия има намерение да сътвори – псевдодемократичен избор . Всички знаем как точно се случва „демократичният избор“ в БСП. Чрез засилен „демократичен“ натиск в определена посока. Така че много е трудно да се определи кой в БСП плува по течението доброволно днес. Корнелия на Шрьодингер – този асоциативен каламбур се въртеше из Фейсбук. Хареса ми за заглавие на този текст. Корнелия може и да не е чувала за Шрьодингер, но другарят Свиленски, главният интелект на кампанията на БСП, и останалите интелигенти като Драго Стойнев и Атанас Зафиров ще разяснят на председателката този парадокс – тръгвам, оставам, хем ме няма, хем съм тук и накрая бетонирам се, ама демократично.    ", "date": "2019.06.21", "title": "Как Нинова направи 100-годишната партия за смях"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396974-%D1%8E%D0%BB%D0%B8-%D0%BC%D0%B5%D1%81%D0%B5%D1%86-%D1%89%D0%B5-%D1%81%D1%82%D0%B0%D0%BD%D0%B5%D0%BC-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%BE%D0%B6%D0%B5%D1%81%D1%82%D0%BE%D1%87%D0%B5%D0%BD%D0%B8%D1%82%D0%B5-%D0%B4%D0%B5%D0%B1%D0%B0%D1%82%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5", "text": "Главният изпълнителен директор на една от най-големите борси за криптовалути заяви, че ще “измете пода” с икономиста и професор Нуриел Рубини следващия месец. Аргументите на Рубини  за биткойн ще бъдат опровергани Потвърждавайки участието си в дебат с професора от нюйоркския университет, главният изпълнителен директор на BitMEX,Артър Хейс, “хвърли ръкавицата”, обещавайки да се застъпи за биткойн в лицето на един от най-откровените критици на валутата. Дебатът, който организаторите описват като”най-големия в историята на криптовалутите”, ще се състои на събитието Asia Blockchain Summit на 3 юли 2019 г. в Тайпе. Именувано „криптовалутен дуел“, събитието повтаря предишна среща между Рубини и търговския гуру Тоун Вайс, където биткойн критика се развика на противника си, докато той се опитваше да изгради аргументи за криптовалутите. Рубини стана известен с факта, че е един от най-големите критици на най-голямата криптовалута в света. Икономистът продължава да изразява всеобхватни съмнения относно всяка криптовалута, която има осезаемо бъдеще в глобалната икономика. Неговият последен изблик беше насочен към стабилните монети, които той описа като “оксиморон, тъй като повечето от тях са нестабилни и не са напълно обезпечени.” Може ли Бъфет да страда от същата съдба на БТК? Дебатът с Хейс ще дойде няколко седмици преди криптовалутната индустрия да поеме още един от своите критици в лицето на Уорън Бъфет. Бъфет ще прекара годишния си благотворителен търг в компанията на някои от най-известните фигури в крипто пространството. Джъстин Сън, главен изпълнителен директор на блокчейн платформата Tron, спечели търга и плати над 4,5 милиона долара за вечеря с на американския филантроп. Чарли Лий, създател на Litecoin, също ще присъства на срещата. Сън коментира срещата: „Може да е нереалистично само за три часа Уорън Бъфет да бъде убеден да закупи криптовалути… Ние просто искаме да му покажем напредък на дигиталните валути и блокчейн технологията.“    ", "date": "2019.06.21", "title": "Юли месец ще станем свидетели на един от най-ожесточените дебати в историята на криптовалутите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396975-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%BF%D0%BE%D0%BA%D1%80%D0%B8%D0%B2%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D1%82%D1%80%D0%B0%D1%84%D0%B8%D0%BA%D0%B0-%D0%BD%D0%B0-%D1%85%D0%BE%D1%80%D0%B0", "text": "Българското правителство не покрива изцяло минималните стандарти за изкореняване на трафика на хора, но полага значителни усилия за постигането на тази цел. Това се посочва в годишния доклад на Държавния департамент за трафика на хора по света, който бе публикуван днес. Правителството на България демонстрира като цяло увеличени усилия в сравнение с предишния период и страната остава в Група 2 по класификацията на доклада, в която 1-ва група е с най-добри резултати в покриване на стандартите. България се придвижи във 2-ра група миналата година. Усилията на София включват присъди за две официални лица съучастници и екстрадиция за трети, отделяне на повече средства за жертвите и участие в повече международни разследвания. Но правителството не покрива минималните изисквания в няколко ключови сфери. През 2018 г. властите са разследвали и довеждали до съд по-малко случаи на трафик. Съдилищата продължават да издават условни присъди за мнозинството осъдени трафиканти. Липсата на познания за трафика сред официалните лица възпрепятства ефективното идентифициране на жертвите. Корупция в органите на реда и правосъдието продължава да спъва напредъка, а разследванията на съучастници във властта рядко водят до присъди затвор, се казва в доклада.", "date": "2019.06.21", "title": "Държавният департамент на САЩ: България не покрива минималните стандарти за борба с трафика на хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/396976-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B4%D0%B0%D0%B2%D0%B0-%D1%87%D0%B0%D1%81%D1%82%D0%BD%D0%BE%D1%82%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%BD%D0%B0-%D0%BA%D1%81", "text": "Омбудсманът Мая Манолова призова народните представители да не приемат промените за неограничено частно финансиране на политическите партии. Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм.   Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание\" ще сезира Конституционния съд заради погазване на принципите на демократичната и правова държава и на политическия плурализъм.", "date": "2019.06.21", "title": "Мая Манолова дава частното финансиране на партиите на КС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/396977-%D0%B5%D0%B2%D1%80%D0%BE%D1%85%D0%BE%D0%BB%D0%B4-%D0%BF%D0%BE%D0%B4%D0%BF%D0%B8%D1%81%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0-%D0%BD%D0%B0-%D1%87%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "\"Еврохолд\" и ЧЕЗ Груп са подписали договор за продажбата на енергийния бизнес на чешката компания в България. Българският холдинг ще плати 335 милиона евро за придобиването на активите на ЧЕЗ Груп в страната, а сделката ще се финансира от собствен и заемен капитал.  \"Еврохолд\" вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал, съобщават от пресцентъра на холдинга. Сделката ще бъде финализирана след одобрение от регулаторните органи. Сформиран е и \"консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга\", се казва още в съпбщението. Изпълнителният директор на ЧЕЗ Българие ще остане в компанията, \"за да се гарантира плавен преходен период в управлението\". Подписването на договора идва само три месеца след изтичането на информацията за появата на нов български кандидат за покупка на активите на ЧЕЗ в България. Първият опит за сделка през 2018 г. пропадна след отказа на КЗК да разреши придобиването от \"Инерком\" на Гинка Върбакова. Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.  Консултанти на \"Еврохолд\" по сделката са базираната в Лондон международна адвокатска кантора Morrison & Foerster и българската - \"Стоева, Чомпалов и Знеполски\". Консултанти на ЧЕЗ Груп са адвокатските дружества Skils s.r.o. и „Пенков, Марков и партньори\".", "date": "2019.06.21", "title": "\"Еврохолд\" подписа договора за покупка на ЧЕЗ България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396978-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%BD%D0%B8%D0%BD%D0%BE%D0%B2%D0%B0-%D0%B0%D0%B7-%D0%BD%D0%B5-%D1%81%D1%8A%D0%BC-%D1%82%D0%B5-%D0%BA%D0%B0%D1%80%D0%B0%D0%BB,-%D0%B1%D0%B5,-%D0%B3%D0%BE%D1%81%D0%BF%D0%BE%D0%B6%D0%BE,-%D0%B4%D0%B0-%D1%81%D0%B8-%D0%BF%D0%B8%D1%88%D0%B5%D1%88-%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%88-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0", "text": "Нинова призова банкерите в БСП да затворят портфейлите си. Сега могат да ги оставят отворени и да посочат кой колко пари е внесал в БСП. Един бизнесмен 10 милиона, друг 5 милиона и да си ги узаконят\", заяви Борисов. \" Преди няколко дни Нинова каза, че аз не съм успял да й взема оставката. Какво общо имам аз? Аз не съм я карал да я пише и да я подписва. Тя я написа сама, аз не съм те карал, бе, госпожо,  обърна се министър-председателят Бойко Борисов към Корнелия Нинова от Брюксел, където е заседанието на върха на ЕС.  Премиерът коментира и призива на лидера на БСП Корнелия Нинова бизнесмените да си затворят портфейлите. \"Нинова призова банкерите в БСП да затворят портфейлите си.  Сега могат да ги оставят отворени и да посочат кой колко пари е внесал в БСП. Един бизнесмен - 10 милиона, друг - 5 милиона и да си ги узаконят\" , заяви Борисов. \"Между другото,  в тези нейни изречения има състав на престъпление, но да приемем, че те на конгресите си говорят 5 за 6 . Аз само я цитирам, не я нападам\", подчерта премиерът. \" По никакъв начин не е застрашена сигурността на България, защото работят всички блокове.  Електрическите централи са пълни, АЕЦ-а работи на пълна мощност.  За ТЕЦ-Варна е интересно името на собственика, затова се говори толкова\" , заяви министър-председателят по повод присъствието на Ахмед Доган сред акционерите на ТЕЦ-Варна.     ", "date": "2019.06.21", "title": "Борисов към Нинова: Аз не съм те карал, бе, госпожо, да си пишеш и подписваш оставката!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396969-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%82%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%BA%D0%B0%D0%BA%D0%B2%D0%BE-%D0%BD%D0%B5-%D0%BD%D0%B0%D1%83%D1%87%D0%B8%D1%85%D0%BC%D0%B5", "text": "Галерия \"Структура\" в София се превърна в обект на най-големия артскандал в България за последните години. В изложба с картини от колекцията на Николай Неделчев бяха разпознати 14 фалшификати.  Кой е лошият в случая?         Галерия \"Структура\" в София стана обект на най-големия артскандал в България за последните години. Той бе предизвикан от изложбата \"Модернизъм и авангард. Българската перспектива\" със 100 произведения от колекцията на Николай Неделчев. Изложбата, придружена от респектиращ каталог, сама по себе си беше сензационна, защото показваше невиждани образци. Някои - на известни художници от периода, други - на малко познати и почти непознати автори. Още заглавието заявяваше претенция за откритие. И то не на отделна творба или автор, а на цял художествен пласт в българското изобразително изкуство. А именно: модернизмът в България между двете световни войни - доста встрани от наложената представа за него и в много по-активен диалог със западноевропейските тенденции. Изложбата трябваше да отговори и на устойчивата културна интуиция, че българският модернизъм трудно стига до българската публика. Защото при появата си той е в противоречие с очакванията ѝ. След Девети септември - защото е подложен на идеологическа цензура, а след Десети ноември - защото вече няма памет за него, пък и не е попътен на пазарния интерес на колекционерите. Кои са добрите и кои са лошите? И ето сега модернизмът най-после ни се явява такъв, какъвто близо век е съществувал извън нашия поглед. Чувството трябваше да бъде на радостно учудване и щеше да бъде такова, ако не бе помрачено от сянката на фалшификацията. Събитията се развиха бързо и в градация като във филм, посветен на катастрофа. Най-напред се чуха подозрения, че някои от работите не са автентични. После рисунка с подписа на Сирак Скитник и наименование \"Сън\" се оказа корица на \"Кама сутра\", издание на \"Pengiun\" от 2012 година. А рисунката на Мирчо Качулев \"Любов\" се оказа, че обезпокоително много прилича на портрет на Глен Клоуз, направен от популярния френски художник Киб. После в социалните мрежи, не без злорадо удоволствие, се надпреварваха кой ще намери и други изображения, реплики на които присъстват в изложбата със статут на оригинали. Накрая галеристката Мария Василева и тримата изкуствоведи, работили с нея, се принудиха да се извинят на публиката, че са допуснали фалшификати. Те свалиха разпознатите като такива (общо 14) и сезираха прокуратурата за измама. В крайна сметка изложбата беше закрита. Получи се същинско изкуствоведско криминале, което според изискванията на масовите жанрове предполага най-напред да разпознаем \"добрите\" и \"лошите\" в него. Това не изглежда трудно - лоши са колекционерът, галеристката и нейните изкуствоведи, а добри са онези, които ги разобличават. Бързо набра подкрепа хипотезата, че лошите участват в \"гигантска манипулация\" с намерение да вдигнат многократно цената на колекцията на Неделчев преди той да я продаде. И това, ако не бяха добрите, щеше да стане с показването ѝ в най-модната за момента софийска галерия и с обрастването ѝ с изкуствоведчески текстове, които ѝ приписват свръхстойност. Така работите в нея от маргинални, според канона на историята на българското изобразително изкуството, трябваше да сменят перспективата на самата история. Слаба точка в тази хипотеза е, че, ако лошите са знаели за фалшификатите и са мислили да се възползват от тях, не биха заложили на изображения с широк достъп в интернет. Което налага да се замислим и върху обратната хипотеза - тайният замисъл да не е в създаването на изложбата, а в разгарянето на скандала. Въобще, заслужава си да изчислим кой печели и кой губи от него, какви са преките му поражения и дългосрочните му ефекти върху българската артсцена. Донякъде поне оневиняващо за лошите е, че идентифицираните фалшификати не са живопис, а рисунки, чиято цена (3 500 лв.) едва ли би оправдала усилията за фалшифицирането им (дори само състаряването на хартията). Освен това те едва ли биха вървели на международния пазар. Всички са от \"една папка\" на един антиквар, към когото колекционерът Неделчев, известен вече с интереса си към модернизма, е бил специално насочен. Това навежда на мисълта, че са изфабрикувани за него. И то така, че ако \"захапе въдицата\", интернет търсачките веднага да го уличат. Разбира се, печална немарливост е фалшификатите да не бъдат разпознати преди да получат публичност. И то не толкова от страна на колекционера, който разбира главно от реклама и пиар, колкото от страна на изкуствоведите в галерията. Слаба утеха е, че ментетата са били сертифицирани (кой и защо има такова право е отделна тема) и че някои от тях са носили майсторски наподобени печати на издателствата \"Везни\" и \"Хемус\" (което вече е и документна измама). Какво да очакваме? Ето ги и дългосрочните ефекти на скандала. Колекционерът Неделчев отпада от играта. Той не принадлежи на здраво оплетената мрежа на местни колекционери, която генерира мощ по различни линии - на бившата ДС, на настоящите едри капитали, на връзки с иманярите. А и освен това си позволява да разширява пазара на изкуството в посока, където да е пръв. Скандалът е удар и срещу кръга от артисти и изкуствоведи около Института за съвременно изкуство, защото към него принадлежи и Мария Василева. Те, след като бяха международно разпознати, се опитаха да придобият институционална власт и в страната, което предизвика съпротива в част от гилдията, политически подкрепена от бившия министър на културата. На принципа \"Къде го чукаш, къде се пука\" фалшификатите в \"Структура\" трябва да бламират кандидатурата за директор на Националната галерия на Яра Бубнова. Тя е лице на кръга и отдавна се търсят начини да бъде отстранена. И накрая от всичко това трябва да излезе, че комунистическият режим въобще не е имал проблем с модернизма. Ако нещо е било обект на цензура, то е фалшификат.    ", "date": "2019.06.21", "title": "Фалшификатите в София: какво (не) научихме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396970-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D0%B8-%D0%B1%D0%B5%D1%88%D0%B5-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Премиерът Бойко Борисов изрази съжаление за смразяването на отношенията си с Цветан Цветанов, след като стана ясно, че първият заместник на председателя на ГЕРБ ще трябва да се оттегли от всички ръководни постове в партията. \"Аз се разделих с най-близкия си. По-близък нямам. Аз семейство нямам за съжаление. Семейството ми беше Цветанов. Всеки ден по пет пъти... по всяка една тема... и сега ми липсва. Но се разделих\", каза Бойко Борисов пред журналисти в Брюксел. Репликите му дойдоха не в отговор на конкретен въпрос по казуса с Цветанов, а във връзка с показания на вицепремиера Красимир Каракачанов за разколебано доверие в най-близките му съветници по делото за продажба на български паспорти през ДАБЧ. По-рано днес Цветан Цветанов напомни за себе си, като призова ГЕРБ да не допуска \"скандален опит за подмяна\" на историческия прочит за комунистическия режим. Повод за позицията му беше протест от страна на изследователи, които откриха озадачаващи пропуски в новите учебници по история за 10 клас. \"Надявам се, че министърът на образованието Краси Вълчев и ПГ на ГЕРБ няма да допуснат скандалния опит за подмяна на истината за комунистическия режим в новите учебници. В противен случай усилията в тази посока на хора като журналиста Христо Христов, проф. Евелина Келбечева (историк в Американския университет и един от учените, които настояваха за промяна в учебната програма, посветена на комунистическия режим, б.р.) и още много други интелектуалци ще се окажат напразни\", написа Цветанов във Facebook. До този момент няма коментар по казуса нито от МОН, нито от ръководството на парламентарната група на ГЕРБ по позицията на Цветанов.", "date": "2019.06.21", "title": "Борисов: Семейството ми беше Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396971-%D0%B1%D0%B8%D1%80%D0%B5%D0%BD%D0%B0-%D0%BA%D0%B0%D0%BF%D0%B0%D1%87%D0%BA%D0%B0-%D0%B8-%D0%B4%D1%80%D1%83%D0%B3%D0%B8-%D1%82%D1%8A%D0%BF%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D1%82%D0%B5-%D0%BF%D1%80%D0%B5%D0%B1%D0%B8%D1%8F%D1%82", "text": "\"Не им одобрявам  много  постъпката, и те са виновни  донякъде \". Това е част от коментара на бащата на двамата братя, пребили 50-годишен мъж в магазин в казанлъшкото село Голямо Черковище. Според него синовете му са били провокирани - или от продавачката, или от пребития мъж, който заел нейната страна в спор за... една бирена капачка. Капачката била печеливша и братята искали наградата си – безплатна бира. Въпреки обясненията на продавачката пренебрегнали факта, че малкият селски магазин не участва в промоцията на производителя. Но по-интересното е, че баща им прави същото – дали от незнание, или от нещо друго. \"Тази бира трябваше да се даде\", отсича бащата. Да, правилата са ясни, но очевидно според братята и баща им те трябва да бъдат променени, инак следва бой. А не е ли това традиционният начин на мислене на насилника - или става това, което иска (дори да не е възможно), или ще играе пръчката?  Може би пръчката тук е играла и преди години, че двамата напомпани юнаци така лесно да се чувстват \"провокирани\". \"Провокацията\", както бащата я нарича, води до това единият му син да удари с глава клиента, опитващ се да защити позицията на продавачката. Другият син продължава побоя над поваления мъж с поредица от юмруци. Сигурно се е почувствал още по-провокиран от това, че вместо да отвърне, 50-годишният Галин паднал на земята. Изгрее ли малко слънце, някои хора така ги напича, че не знаеш за какво може да ти скочат… В родителските оправдания за стореното от двамата братя прозира една сбъркана гледна точка за това как функционира светът. Ако те не са видели друг пример, може би не трябва да очакваме и от тях нещо по-добро. Ако приемем обществото за един общ организъм, то подобни прояви – продукт на насъбраните гняв, безсилие и арогантност - понякога избиват като гнойни пъпки чрез хора, чийто първи инстинкт в живота е да размахат юмруци. Тези случаи, слава Богу, не са нормата (или поне в това ни се иска да вярваме), но достатъчно загрозяват общото, че да не можем да ги подминем с лека ръка. Доживяхме абсурда някой да бъде пребит заради спор около бирена капачка и една пуста безплатна бира. Да, насилието е лесно – не изисква мисъл, не изисква опити за комуникация, не изисква компромиси. То е в природата ни – животните се бият за територия и доказване на превъзходство, а определени хора доказват, че човечеството не е много по-нагоре. Но пък ако ги наречеш \"животни\", ще вземат да се обидят (освен някой по-нацепени, на които, ако кажеш \"животно\", ще го възприемат като комплимент). Същевременно насилието е трудно за консумация. Гадно е да гледаш насиненото лице, засъхналите корички от рани и измъчения вид на някого, станал жертва на побой, особено ако е възрастен човек. Публиката реагира на това – гърчи устни, казва \"лошо е\", но в същото време продължава да трупа този всеобщ гняв. Накрая избива нова гнойна пъпка. Така тъпите причини да се окажеш пребит от някого стават все повече. Особено ако си в позицията на слабия или си сам/сама срещу много.  Едно провлачено \"Проблем ли има?\" и пак четем Книга за джунглата, а може дори да няма подобна учтива прелюдия. Ако погледнете новините само от началото на годината, ще откриете достатъчно примери. Ето някои от тях: * Побой заради кражба  – Без да оправдаваме нещо подобно, наистина звучи логично, когато някой се опитва да отнеме насилствено чужда вещ, да употреби насилие. Да го бутне, може би да го удари веднъж... Ще прощавате, но когато имаш пребит почти до смърт, а понякога и без \"почти\"-то, човек, тогава основната цел на крадеца не са били парите или ценностите, а насилието заради самото насилие. Като 79-годишната жена от Бяла, с черепна фрактура и мозъчен кръвоизлив, причинени от мъж, лежал в психиатрия. Взел е чантата на пенсионерката с цели 20 лева вътре. Но дали целта му е била чантата, или просто някой, който няма да се опре на ударите? * Побой заради забележка на пътя  – Военен лежа в болница с множество травми след като в пловдивското село Войводиново двама братя роми го пребиха на улицата през януари. Направил им забележка, че са на пътното платно, а в последвалия сблъсък 2-на-1 количеството се оказало по-значим фактор от качеството. Ако не бяха двама, щяха ли да скочат? Малко вероятно, но историята на боевете по българските пътища помни и такива случаи. Автомобилите ускоряват раздразнителността ни като адронен колайдер, а от последвалите сблъсъци могат да се правят изводи не в областта на физиката, а на психологията. И те не са особено добри. Същият този побой във Войводиново, сякаш напук на масовите протести, които предизвика, се размина с условни присъди за биячите. Чудесен начин съдебната система да каже на останалите граждани \"Бийте се смело, само не често!\". * Побой заради \"навлизане в личното пространство\"  – През април 24-годишен мъж преби възрастна своя съседка. По думите му \"извадил рефлекс\", защото тя го \"сграбчила\" и \"нарушила личното му пространство\". Той, милият, бил тренирал кикбокс и може би от това бил дошъл и рефлексът. Вероятно си мислите, при това основателно, че рефлексът би трябвало да доведе до един удар. Да, ама бъркате. Останалите удари върху старицата са били плод на рефлекси, породени от първия рефлекс. Домино от комплекси... пардон, рефлекси, но защо трябваше точно възрастна жена да го отнася? Прави ли ви впечатление нещо? В примерите, които дадохме, пребитият винаги е или физически по-слаб от нападателя, или е превъзхождан по численост.  За онези \"мъже\", които пребиват до смърт жените си, е гнусно дори да се говори. Равнопоставеност няма. Има добре премерена агресия – там, където знаеш, че ще можеш да удряш и удряш, а шансът някой да ти отвърне е малък. Което няма как да не ни върне в детството на извършителите и пак опираме до възпитанието. Ама хайде да не повдигаме темата, че някой може да писне, че искат да му вземат детето.", "date": "2019.06.21", "title": "Бирена капачка и други тъпи причини да те пребият"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396972-%D0%BD%D0%B8%D0%BD%D0%BE%D0%B2%D0%B0-%D1%81%D0%BC%D0%B5%D0%BD%D1%8F-%D0%B6%D0%B0%D0%B1%D0%BB%D1%8F%D0%BD%D0%BE%D0%B2-%D1%81-%D1%8F%D0%BD%D0%B0%D0%BA%D0%B8-%D1%81%D1%82%D0%BE%D0%B8%D0%BB%D0%BE%D0%B2-%D0%B2-%D0%B8%D0%B1-%D0%B3%D0%BB%D0%B0%D1%81%D0%B8-%D0%B3%D0%BE-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BC%D1%8F%D1%81%D1%82%D0%BE-%D0%BE%D1%82-%D1%81%D1%82%D1%80%D0%B0%D1%85-%D0%BD%D0%B5-%D1%81%D0%B8-%D0%BD%D0%B0%D0%BC%D0%B8%D1%80%D0%B0", "text": "Корнелия Нинова вече е намерила с кого да замени изгонения от нея непослушник Валери Жаблянов в Изпълнителното бюро. Това е бившият яростен противник на председателката и днешен неин послушник Янаки Стоилов. Тя обмисляла и варианта да издигне бившия депутат, когото изгони от парламента с промените в устава, за кмет на София на предстоящите местни избори през октомври. Янаки Стоилов рязко взе завоя от опонент на Нинова към неин защитник преди изборите за Европейски парламент. Най-ненадейно той се озова на втора позиция в червената евролиста, съставена от самата председателка. След мощния скандал на заседанието на Националния съвет за състава ѝ и тайното гласуване на членовете му, Стоилов изпадна от първата десятка и впоследствие се отказа от предизборната надпревара.     Той обаче явно е преглътнал сръднята си, защото на заседанието на конгреса на БСП в неделя водеше втората му част като модератор, макар в Зала 1 на НДК да бяха останали само петдесетина делегати. За награда скандалната лидерка, която се обгражда само с верни и сервилни кадри, обяснила пред приближени, че ще вкара Янаки Стоилов в Изпълнителното бюро на мястото на Валери Жаблянов, когото възнамерява да изхвърли оттам на заседанието на Националния съвет на партията, предвидено за 30 юни. Нинова решила да се отблагодари на отстъпника от опозицията ѝ и като го предложи за кандидат-кмет на София, твърдят социалисти, макар че звучи твърде смехотворно. \"С такива послушни кадри от старите лица на БСП мога да работя\", мотивирала идеята си скандалната лидерка. Янаки Стоилов, който е юрист по образование и се смяташе за една от младите надежди на покойния стратег Александър Лилов, е в парламента още от 7 Велико народно събрание. Той обаче се оказа тежко потърпевш от новата лидерка, тъй като тя наложи врътка в текст в устава на партията, според който депутати, заемали поста на народни избраници в течение на 2 мандата, нямат право повече да се кандидатират за такива. Тъй като обаче самата Нинова попадаше под ударите на този член, тя уточни, че двата мандата трябва да са пълни, а не предсрочно прекратени. Тъй или иначе, Янаки Стоилов изпадна от възможността да влиза повече в парламента. Вероятно това беше и причината той да се обяви за опозиционер на Нинова и остро да я критикува, но в крайна сметка тя е обърнала позицията му с обещанията, които му е дала. И Янаки Стоилов втрещи социалистите от Националния съвет с поведението си и позицията си в евролистата. \"Нинова го приобщи. Сега почва да му се отплаща, но и през ум не ѝ минава, че си прави сметки без кръчмаря, защото Националният съвет може да смени цялото Изпълнително бюро\", коментираха запознати с процедурните хватки.", "date": "2019.06.21", "title": "Нинова сменя Жаблянов с Янаки Стоилов в ИБ - гласи го за кмет на София! Фандъкова място от страх не си намира! :)"}
{"url": "http://www.classa.bg/%D1%81%D0%B2%D1%8F%D1%82/item/396965-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%89%D0%BE-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE", "text": "В Москва се проведе 17-ата Пряка линия, организирана, откакто Путин дойде на власт преди 18 години. Обикновено отговорите на въпросите продължават между 4 и 5 часа. Тази година Пряката линия е организирана в момент, в който популярността на Путин е чувствително намаляла и недоволството и безпокойството на населението е нараснало, откакто той обяви преди година непопулярни мерки, като вдигането на пенсионната възраст и увеличаването на ДДС. В началото на предаването Пряка линия руският президент Владимир Путин отговаря на въпроси на граждани, основно свързани с вътрешни проблеми, като национални проекти, заплати, недостиг на медицински работници в регионите, събирането на отпадъците, екологията и ипотеките за многодетните семейства. Изправен пред нарастващо недоволство, Путин обеща да подобри жизнения стандарт на руснаците, отбелязва Франс прес. Прекалено ниски заплати, увеличаване на цените и на стойността на комуналните услуги, разнородни различия между регионите – тези теми, засегнати в първите въпроси, адресирани до президента, отразяваха трудностите, които изпитва населението. Путин призна, че има временни трудности, свързани с тези мерки, но увери, че те започват да дават своите плодове и да са от полза за икономическата ситуация. Той веднага обеща „увеличаване на нивото на живот и на нивото на доходите“ на населението, което намалява постоянно от няколко години. Путин увери, че иска да реши наложителните проблеми като състоянието на системата на здравеопазването или проблема с отпадъците. Над 1,5 милиона въпроси и обръщения има отправени тази година към Путин, допълва ТАСС. Повечето от тях са отправени по телефона. Останалите са зададени чрез съобщения, чрез мобилно приложение, чрез специалната форма в сайта на програмата и чрез социалните мрежи. Кардинални промени в отношението на Запада към Русия няма да има дори ако Москва направи отстъпки и се съгласи да изпълни всички искания на опонентите, заяви руският президент Владимир Путин, цитиран от ТАСС, отговаряйки на живо по телевизията на въпроси на граждани. Дори ако напълно отстъпим от себе си и пренебрегнем своите фундаментални национални интереси, ще има ли промени? Може би някакви външни сигнали ще има, но нищо няма да се промени кардинално, каза президентът. Путин призна, че санкциите на САЩ и Европейския съюз от 2014 г. насам са коствали на Русия към 50 милиарда долара, но подчерта, че за страните от ЕС щетите от рестрикциите са още по-големи – 240 млрд. долара В пряк ефир държавният глава заяви, че санкциите дори са насърчили Русия да започне собствено производство на корабни двигатели и други ключови промишлени продукти и да развива селскостопанския си отрасъл, посочва Асошиейтед прес. Той каза, че миналата година износът на селскостопанска продукция е достигнал 25 млрд. долара и ще продължи да се увеличава. Обемът на руската програма за заместване на вноса заради рестрикциите на Запада се равнява на 667 млрд. рубли, допълни Путин. Руският президент определи западните санкции като опит за възпиране на нарастващата мощ на Русия и отбеляза, че американските санкции срещу Китай имат същата цел. Руският президент смята, че за най-бързо уреждане на конфликта в Донбас е необходима политическа воля от страна на новото украинско ръководство начело с президента Володимир Зеленски, предаде ТАСС. Владимир Путин каза това по време на днешната Пряка линия, на която той отговори в открит ефир на десетки въпроси на руските граждани. Руският лидер със съжаление отбеляза, че засега положението в Източна Украйна не се променя към по-добро, защото новият президент на страната не прави нищо за тази цел. „Най-простото нещо би било насрещни стъпки. Нужна е воля от украинското ръководство“, каза Путин, цитиран от ТАСС. „Зеленски е талантлив човек, отбеляза Путин. Помня едно негово изказване в Клуба на веселите и находчивите (КВН – популярно руско тв шоу – б.р.) в Москва. Всичко това беше талантливо и смешно, но сега не е смешно.“ А после добави, че Зеленски, който е филмов актьор по професия, трябва да разбере, че се намира не в комедия, а в трагедия. Припомняйки, че Зеленски направи темата за уреждането на конфликта в Донбас „ядро на своята избирателна кампания“, Путин отбеляза: „А сега в Париж той заяви, че не смята да разговаря с представители на републиките в Донбас. Как тогава да бъде решен този проблем? В съвременната история няма нито един пример, когато подобни конфликти са били решавани без пряк диалог между конфликтуващите страни. Това е просто невъзможно.“ Руският лидер подчерта, че Минските договорености са в основата на мирното уреждане на конфликта в Донбас, но те и досега остават неизпълнени. Той обеща максимално да бъде либерализиран режимът за получаване на руско гражданство и той да стане максимално достъпен за украинци. Според Путин връщане към Съветския съюз е малко вероятно и възможно само през „много тежки конфликти“. „Връщане към социализма в пълен обем – това е мое лично мнение – е малко вероятно. То е възможно само през много тежки вътрешни конфликти. Но нужни ли са ни тези конфликти“, попита риторично Путин. Той обаче не изключи, че теоретически е възможно „политически сили, които изповядват леви възгледи, социалистически идеи, да контролират страната и върховната политическа власт“. Президентът поясни, че „всяка легална политическа сила в процеса на открита политическа дискусия, обръщайки се към населението, е способна да завоюва неговите симпатии и да се утвърди във висшите ешелони на властта“.", "date": "2019.06.21", "title": "Путин пред нарастващо недоволство"}
{"url": "http://www.classa.bg/%D1%81%D0%B2%D1%8F%D1%82/item/396966-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D1%89%D0%B5-%D1%81%D0%B5-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0", "text": "Темата за търговските войни и спорове стана особено важна през последните седмици, което дава възможност да се кажат няколко думи за съществените проблеми на СТО. Защото всеки говори за търговия, но не говори за реалните проблеми, които стоят зад нея. На първо място, аз дори няма да споря: при равни други условията, намаляването на търговските бариери подобрява цялостната ефективност на икономическата система. Няма нужда да се обяснява нищо. Но проблемите започват от тук. Работата е там, че изобщо не следва, че полученият в резултат от свалянето на бариерите допълнителен ресурс може да бъде разделен справедливо, че той ще бъде поделен така. А ако някой е обиден, то започва да се съпротивлява. В това число, защитавайки своя пазар. Да не изброяваме примери, можем да споменем само заместването на вноса в Русия. Но това, ако мога да го кажа, е битовизъм, с който човек може да се бори чрез преговори и който (теоретично във всеки случай) има рационално решение. Съществуват доста различни ситуации. Например, в настоящата ситуация, основният проблем е, че в продължение на много десетилетия съвкупното търсене е стимулирано по целия свят. При това в различните страни то е стимулирано съвсем различно. Може да дадете пример. За да запълнят руския пазар, западните компании изобщо не се нуждаят от инвестиции. Достатъчно е леко да се намалят някои показатели. С други думи, за тях доставките на територията на Русия са практически безплатни, трябва да се вземат предвид само логистичните разходи. И по дефиниция, руските компании не могат да се конкурират с тях. За да бъде възможна подобна конкуренция, руските компании или трябва да получат достъп до западните пазари (а те са затворени по различни начини), или е необходимо драстично да намалят западния си пазар. Е, или, трябва да защитават собствения си пазар, което е забранено от правилата на СТО. Странно, но актуална днес е именно възможността за намаляване на западните пазари. Те се основават на огромно стимулиране на частното търсене и тъй като този инструмент спира да работи, техният обем ще намалее значително. Е, ще има и ще поискат ограничения. Очевидно е, че това ще предизвика рязко затягане на конкурентната борба, включително и на нашите пазари. И местните производители ще трябва да се защитават, включително доста здраво. Нещо повече, не е съвсем ясно как съвременните компании могат да съществуват в условията на намаляващото търсене от няколко пъти (а в някои области дори още повече). В нашата страна, която е преживяла няколко тежки икономически стреса, ситуацията е повече или по-малко известна, тъй като търсенето намалява, съответният продукт просто се премества от категорията „потребителски стоки” (с минимален търговски марж) в категорията „лукс”, при която надценката може да достигне стотици проценти. Но това радикално променя както модела на търговия, поведението на пазарите, така и модела на производството. И не всички неща могат да се продават по този начин (например, хранителната индустрия не може да работи по този начин изобщо). Всичко това създава обективна картина, на фона на която се развиват търговски спорове. Ръководството на отделните страни е наясно, че в такива условия, за да се намалят рисковете за населението, е необходимо да се възстанови собственото им производство на голям набор от продукти, което днес изисква премахване на ограниченията на СТО. Разбира се, това изобщо не важи за нашето правителство, защото то въобще не мисли за руската икономика. Тръмп е просто първият, който се справя с този проблем и на него това му е най-простото, защото цялата система на Бретън-Уудските институции и бенефициенти зад нея е дълбоко враждебна към него. Всички останали щяха да получат за своите лудории. Всъщност, Тръмп също си го получи, но му се размина. И сега активно продължава политиката си, която, с оглед на гореизложеното, е напълно разумна и адекватна. Друго нещо е, че представителите на посочените институции се опитват да опровергаят това през цялото време. Спадът на съвкупното търсене до равновесни (тоест до баланс с реални доходи) показатели ще промени съществено цялата система на производство и търговия. Днес никой в света (дори индустрията на Куба или КНДР) не може да работи в ситуация, в която няма подкрепа за търсенето. И началото на кризата в този смисъл ще се превърне във фактор, който коренно ще промени както производството, така и пазарите. И в момента малцина могат да кажат как ще изгледат те след 15-20 години. Впрочем в това направление на практика изобщо никой не мисли. В същото време е напълно възможно, след като световната икономика започне да излиза от кризата, механизмите като СТО да започнат да се появяват отново. Но за разлика от СТО (която е иманентно свързана с доларовия център за емисии в Бретън-Уудската система), новите модели за премахване на търговските бариери ще бъдат напълно различни. Това обаче все още трябва да се доживее. Междувременно, перспективата е, че системата на СТО ще се руши и колкото по-нататък, толкова по-бързо. И е почти невъзможно да се противопоставим на този процес, под него има абсолютно обективни процеси.     Михаил Хазин   Превод: В.Сергеев ", "date": "2019.06.21", "title": "Световната търговска организация ще се разрушава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396967-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%8E%D0%BB%D0%B8%D0%B0%D0%BD-%D1%82%D0%B0%D1%80%D1%81%D0%B8%D0%B9%D1%81%D0%BA%D0%B8", "text": "  Св. Юлиан се родил в малоазиатската област Киликия и живял в гр. Тарс. Майка му била усърдна християнка и рано внушила на единствения си син любов към Господа и към Неговия свят закон. Когато настанало страшно гонение против християните при император Диоклетиан, Юлиан бил задържан под стража като християнин. Нито жестоките изтезания, нито заканите, нито обещанията за дарове и почести не склонили юношата да се отрече от вярата си. Цяла година той бил развеждан по разни градове в Киликия, като навсякъде го подлагали на изтезания. Веднъж в град Егея насила му турили в устата храна и вино от жертвоприношението.      Но той продължавал на висок глас да изповядва вярата си. Затворили го в тъмница. Тук го посетила майка му и го помолила да остане твърд в християнската вяра дори до смърт, защото временният живот на любимия й син за нея не бил толкова скъп, колкото неговото вечно спасение. Управителят на страната, като узнал за това, заповядал жестоко да мъчат и майката заедно със сина. След това Юлиан бил хвърлен в морето. По-късно майка му също приела мъченически венец. Тялото на св. Юлиан било изхвърлено от вълните на брега. Някоя благочестива вдовица го взела и донесла в Александрия, гдето го погребала с чест. Св. Йоан Златоуст в една от своите беседи облажава паметта на св. мъченик Юлиан Тарсийски. ", "date": "2019.06.21", "title": "Св. мъченик Юлиан Тарсийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396968-21-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1632 г. - Астрономът Галилео Галилей е заточен от Инквизицията.     1774 г. - Сключен е Кючуккайнарджанският мирен договор между Русия и Османската империя.     1913 г. - Междусъюзническата война: Втора българска армия губи боевете при Кукуш и Лахна. Кукуш е превзет и изгорен от гръцката армия.     1918 г. - Съставено е тридесет и шестото правителство на България, начело с Александър Малинов.     1919 г. - Германия потопява морския си флот, разположен край архипелага Оркни (Шотландия), за да не бъде предаден, по силата на Версайския договор, на Великобритания.     1958 г. - Политбюро на ЦК на БКП взема решение за постепенно сливане на турските и българските училища.     1990 г. - В Иран в резултат на земетресение загиват около 40 хиляди души.     2000 г. - Учени от НАСА съобщават за откриването на вода на повърхността на Марс.     2004 г. - Ракетопланът SpaceShipOne извършва първия частно финансиран космически полет с човек на борда.     2009 г. - Гренландия преминава на самоуправление.    ", "date": "2019.06.21", "title": "21 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396959-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D1%81%D0%B5-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%B2%D0%B8%D0%BD%D0%BE%D0%B2%D0%B5%D0%BD-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Бившият шеф на Интерпол – китаецът Мън Хунвей, чието изчезване миналата година от международната полицейска организация със седалище в Лион предизвика смут, се призна днес за виновен в корупция по време на съдебния процес срещу него, предаде Франс прес. Първоинстанционно съдилище в източния китайски град Тянцзин проведе днес открито заседание по делото за рушветчийство срещу бившия зам.-министър на обществената сигурност и шеф на китайската морска полиция, уточнява ТАСС, като се позовава на новинарския сайт “Сина”. Шейсет и петгодишният обвиняем “от 2005 до 2017 г. е използвал служебното си положение в користен интерес, съдействал е срещу възнаграждение на частни и юридически лица, от които е получил общо над 14 милиона юана” (14,46 милиона юана или 1,86 милиона евро), уточнява АФП. БTA", "date": "2019.06.21", "title": "Бившият шеф на Интерпол се призна за виновен в корупция"}
{"url": "http://www.classa.bg/%D1%81%D0%B2%D1%8F%D1%82/item/396960-%D0%BE%D1%81%D0%BE%D0%B1%D0%B5%D0%BD%D0%BE-%D0%B1%D1%80%D1%83%D1%82%D0%B0%D0%BB%D0%BD%D0%B8-%D0%B8-%D0%BE%D1%82%D0%BB%D0%B8%D1%87%D0%BD%D0%BE-%D1%82%D1%80%D0%B5%D0%BD%D0%B8%D1%80%D0%B0%D0%BD%D0%B8-%D1%87%D0%B5%D1%87%D0%B5%D0%BD%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%B4%D0%B8-%D0%B2-%D0%B1%D0%B5%D1%80%D0%BB%D0%B8%D0%BD", "text": "Те са брутални и отлично тренирани, а сплотеността им е необичайна дори за мафиотски структури. Чеченските престъпни банди завладяват подземния свят на Берлин. Наемат ги за извършването  на най-тежките престъпления.         Говорителят на профсъюза на берлинската полиция Бенямин Йендро изобщо даже не се смущава да прави сравнения със смутните 1990-те години в Русия. \"Да, в столицата на Германия има рекет\", казва Йендро и добавя, че става дума за един относително лесен \"доход\" - в съда това престъпление е много сложно за доказване. \"Влизате в някое кафене или в магазин, сплашвате собственика и излизате с парите. Ако наблизо няма полицай, това трудно ще се докаже, тъй като жертвите обичайно не търсят органите на реда. Това е разликата с наркотърговията например - не могат да те заловят с доказателства.\" Новото в цялата картинка е, че с този вид дейност все по-често се занимават хора от Северен Кавказ. И по-конкретно - чеченци. \"Сделано в СССР\" Берлин е единственият германски град, в чието полицейско управление съществува специална следствена група, занимаваща се с организираната престъпност, която е дело на хора от бившия Съветски съюз. По обясними причини следователите отказват да говорят пред Дойче Веле, но потвърждават следното: \"В структурите на организираната престъпност в Берлин има сериозно участие на злонамерени лица от чеченски и по-общо от севернокавказки произход. Смятат ги за много ефективни при постигането на определени цели, защото се отличават с голяма готовност да упражняват насилие\". Същевременно следователите признават, че дори и преводач от чеченски е трудно да се намери, камо ли да се внедри агнет в редовете на престъпните банди. Още повече, че чеченците са изключително сплотени - повече, отколкото която и да било групировка от света на организираната престъпност. Напоследък вече не ги търсят само за груба физическа сила, казва Бенямин Йендро. Чеченците са се самоорганизирали и се изявяват в различни сфери на сенчестата икономика - от наркотърговия до рекет. \"Благодарение на опита и на жестокостта си те разполагат с определени конкурентни предимства\", казва Йендро. Жестоки и в отлична форма \"Сред хората с чеченски корени честта е от изключително значение, готовността за упражняване на насилие е много висока, а уважение към държавната власт изобщо няма\", обобщават от берлинската полиция. А Бенямин Йендро потвърждава: сред чеченците има хора с фронтови опит, които не се колебаят да използват оръжие - независимо дали е нож, пистолет или автомат \"Калашников\". Стига се до сблъсъци, които се превръщат в масови сбивания, като чеченците винаги са \"на висота\". Те са в отлична физическа форма и са добре тренирани, владеят перфектно бойните изкуства. \"Имали сме случай, в който двайсетина членове на един арабски клан бяха повалени на земята от шестима чеченци. А това определено поражда респект в средите на организираната престъпност\", отбелязва Йендро. По неговите думи, чеченците вече са се утвърдили в престъпния свят на германската столица. \"Това, което ги отличава от всички останали, е тяхната жестокост. И когато някой планира особено тежко престъпление, се обръща именно към тях.\" \"Античеченска кампания\" Представителите на чеченската диаспора в Германия ни най-малко не са очаровани от все по-интензивните разговори за \"чеченската мафия в Берлин\". Неотдавна те организираха протестна акция в центъра на столицата, точно до Бранденбургската врата. Протестът бе насочен най-вече срещу \"античеченската кампания в медиите\" и зачестяващите случаи на екстрадиране. Според протестиращите, между двете несъмнено има връзка - нагнетяването на напрежение в общественото мнение имало за цел да облекчи работата на германските съдии и полицаи при екстрадирането на чеченски кандидати за убежище. Участниците в акцията уверяват, че не поставят под съмнение работата на полицията, но определено са против обобщения като \"чеченска мафия\". Един от протестиращите дори твърди, че настоящата истерия в медиите му напомня за Русия от 1999 година, когато отвсякъде се говорело, че чеченците взривявали жилищни сгради в Москва.    ", "date": "2019.06.21", "title": "Особено брутални и отлично тренирани: чеченските банди в Берлин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396961-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BF%D0%BB%D0%B5%D0%BD%D0%B5%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "България е парадоксална държава: хем е функционираща демокрация, хем управлението е \"захванато\" от определени бизнеси - и работи в техен интерес. Как е възможно това? Ето рецептата:         Да започнем със самата диагноза. За да е пленена една държава, необходимо и достатъчно условие е да има трайно срастване между управлението и определени корпоративни интереси. В България това срастване се наблюдава в следните сфери: Четири примера -     В България това ядро е изградено от ГЕРБ и ДПС, а за един кратък момент през последните десет години в центъра му стояха БСП и ДПС. Пословични станаха твърденията, че “службите” са на ДПС. Пословично е и влиянието на Движението в кадруването на съдебната система. Що се отнася до главния прокурор Сотир Цацаров - него Борисов “сам си го избра”, а сега текат договорките за следващия. Слуховете са едно, реалните резултати - друго. А реалните резултати са, че прокуратура, ДАНС, КПКОНПИ и т.н. с цялата си мощ се стоварват върху неудобните и маргиналните, докато в същото време са особено меки и състрадателни към ядрото на управляващите. Срещу всички министри на Реформаторския блок например започнаха и текат разследвания и съдебни процеси, сякаш корупцията е поразила специално “градската десница”. По време на изборите пък беше “ударена” Елена Йончева, макар че по отношение на БСП наказателните органи са внимателни: тръгнат ли много остро срещу социалистите, в един момент ще трябва от немай къде да обърнат внимание и на ГЕРБ-ДПС. Затова въпреки шумотевицата около апартаментите, всичко остана на ниво деликатни проверки. А в подготовка на местните избори през есента прокуратурата се впусна услужливо да гони кметове в операцията “ГЕРБ се чисти от корупция по места”. Тази операция ще даде възможност на премиера Борисов да заяви, че е преборил корупцията в местната власт. Тоест, суджукът не е стигал до ядрото на управлението. -    КТБ е парадигматичен пример за това как държавата може да проспи създаването на цяла бизнес империя с парите на спестителите в една банка. Част от тази империя бе придобита от Цветан Василев, друга част - от негови бизнес партньори, свързани с ДПС и с ядрото на управлението. И когато Василев и тези партньори се скараха, държавата погна него, а не тях. Така в резултат от грижовното отношение на регулатори и разследващи ДПС се превърна в добре охранена партия-фирма. Днес тя притежава (чрез свои представители) огромна част от медиите, ТЕЦ Варна и много други бизнеси. А и се готви да строи частно пристанище. Разрастването на тези “империи” става чрез банкови кредити, които щедро се отпускат срещу неизвестно какви обезпечения. При фалита на КТБ стана ясно, че много от кредитите в нея са били необезпечени. Може би това е разковничето на въпроса как действащи политици могат да станат крупни бизнесмени. Но, разбира се, няма кой да разследва подобни “спекулации”. -    Голяма част от въпросните медии официално са притежавани от това ядро. Други са под негово влияние - в смисъл, че редакционната им политика съвпада изцяло с тази на пряко притежаваните. При печатната преса този монопол или квази монопол е очевиден. А при телевизиите, с преминаването на НОВА към нов собственик и със смените в ръководството на БНТ, укротяването им в полза на управляващото ядро е невидимо единствено за слепите. -     Най-очевиден пример са къщите за гости. Там близостта с властта (национална и местна) изглежда е била водещият принцип за това кой се е сдобил с безплатна вила. Но много по-важни са “спечелените” търгове за големи суми, като например този за поддържането на “студен резерв” от ТЕЦ Варна. Как банка да не даде многомилионен заем на човек, който може да си осигури спечелването на многомилионна държавна поръчка? Предпоставките Картината на пленената държава може още да се уплътнява, но и така тя е достатъчно конкретна. Как обаче е възможно всичко това да се случва в условия на политическа надпревара и избори? В България предпоставките са следните: . Тази договорка - негласна, но обвързваща - включва нападения за кокошкарски афери (апартаменти) и консенсус по големите въпроси. Тези големи въпроси са вината за КТБ, съдебната реформа и ролята на прокуратурата, отстраняването на неудобни магистрати като Лозан Панов. БСП подкрепи ДПС и ГЕРБ в затвърждаването на доминацията на прокуратурата с конституционните поправки от 2015 година. Нинова си замълча за ролята на Цацаров в ЦУМ-гейт. И днес БСП се готви да подкрепи идеите за предсрочно прекратяване на мандатите на “тримата големи”, които вместо да създават възможности за разследване на незаконни действия на главния прокурор (както изискват от нас Съвета на Европа и ЕС), целят възможни атаки срещу председателя на ВКС Лозан Панов. . Партията на Бареков беше такъв продукт, но към този модел спадат и повечето от “патриотичните” формации. Идеята е дебатът да се отклони от реални проблеми на страната към имагинерни заплахи от бежанци, мигранти, джендъри и норвежци. Въвлечен в преследването на бели мишки, избирателят спира да забелязва охранените котараци. Ако няма как съвсем да бъдат скрити, публиката поне трябва да се убеди, че всички са маскари, в резултат от което да се отврати от политиката. Или поне да си мисли, че това с пленената държава е клише. Започнаха да губят  чувство за срам Последната стратегия върви и с раздухването на популистки нагласи за “наказване” на политическите партии и политиците анблок. Това наказване става така: като им се “спрат парите” (премахване на държавната субсидия), намалят се депутатите наполовина или се въведе \"мажоритарен елемент”, чрез който хората, а не партиите да избират кандидати. Всички тези аргументи са белег на политическа инфантилност. Т.нар. “наказателни” мерки просто укрепват захвата на управляващото ядро върху политиката на страната. Те работят в услуга на партиите на власт и заздравяват срастването между бизнес и политика. Тези, които са удобни за привилегированите бизнеси, разбира се, ще ги финансират “частно”. Така партиите съвсем официално ще изпаднат до положението на медиите в България. Ще си имаме официални монополи на една-две партии, които и сега са символ за срастване между бизнес и политика. Изглежда времето за подобна “прозрaчност” е дошло - захваналите държавата започнаха да губят чувство за срам. Не Картаген, а пленеността на държавата трябва да бъде разрушена.    ", "date": "2019.06.21", "title": "Как България се превърна в пленена държава"}
{"url": "http://www.classa.bg/%D1%81%D0%B2%D1%8F%D1%82/item/396962-%D1%82%D1%83%D1%80%D1%86%D0%B8%D1%8F-%D1%83%D0%B6%D0%B0%D1%81%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0,-%D0%BD%D0%BE-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B8-%D1%85%D0%BE%D1%80%D0%B0", "text": "\"Турция е твърде комплексна страна. Политиката може и да е ужасна, но хората са прекрасни.\" С обич, но и с много болка - така говори известната писателка Елиф Шафак за Турция.  Тук сме подбрали акценти от нейни интервюта:         Новата книга на Елиф Шафак навярно отново ще ѝ навлече неприятности в Турция. Защото героите в \"Нечути гласове\" са все аутсайдери, изтикани в периферията на турското общество - една проститутка, една жена- трансджендър, един бежанец, една жена-джудже. В интервю за сп. \"Фокус\" Шафак разказва, че е искала да даде глас на онези хора, които поради своята другост са обречени на страдания. Всеки, който е различен - независимо дали в културно, сексуално, политическо или религиозно отношение, има тежък живот в Турция, казва Шафак и добавя: „Колкото повече страната се отдалечава от демокрацията, колкото по-авторитарна става политиката ѝ, толкова по-бързо изчезват плурализмът и многообразието“. Лъч надежда Шафак говори за „отровен популизъм и краен национализъм\", насочени не само срещу различните малцинства в турското общество, но и срещу жените. \"Никой не може да игнорира факта, че насилието срещу жени и деца нараства все повече - с цели 1400% за последните десет години\", казва Шафак. Според нея патриархалното управление в Анкара допълнително насърчава тази мрачна тенденция. „Турция е твърде комплексна страна. Политиката може и да е ужасна, но хората са прекрасни\", казва още известната турска писателка. Според нея радикалният ислям и ултранационализмът с неговите сексистки лозунги допринасят в особено голяма степен за потискането на жените. \"Да, по отношение на равноправието Турция никога не е можела да се сравнява с една Швеция например, но вместо да се подобрява, положението на жените в Турция все повече се влошава“, предупреждава Шафак. Писателката вижда проблясък на надежда в първата изборна победа на опозиционния кандидат за кмет на Истанбул Екрем Имамоглу, от когото тя е силно впечатлена - най-вече заради положителното му излъчване и заради уравновесената му реторика. Пред швейцарския \"Нойе Цюрхер Цайтунг\" Шафак казва, че силно се надява на втора изборна победа на Имамоглу. Защото, по нейните думи, \"в Турция има много хора, които желаят функционираща демокрация, които мислят прогресивно и се възприемат като граждани на света. Рядко чуваме техните гласове, но тях ги има - да не забравяме, че половината от турците гласуват срещу правителството\", казва Шафак. \"Недемократични нации са нещастни нации\" А ако в Истанбул все пак спечели кандидатът на управляващата партия? \"Това ще заличи и последните следи от демокрация\", категорична е Елиф Шафак. А недемократични нации са нещастни нации, смята писателката. \"Турция е силно поляризирана, превърнахме се в едно гневно общество, разцеплението е един от най-големите проблеми. Затова харесвам Екрем Имамоглу - защото се опитва да обедини хората, да ги направи отново едно цяло“, казва в заключение известната писателка.    ", "date": "2019.06.21", "title": "Турция: ужасна политика, но прекрасни хора"}
{"url": "http://www.classa.bg/%D1%81%D0%B2%D1%8F%D1%82/item/396963-%D1%82%D1%80%D1%8A%D0%BC%D0%BF-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BF%D1%83%D1%82%D0%B8%D0%BD-%D0%B2-%D1%8F%D0%BF%D0%BE%D0%BD%D0%B8%D1%8F", "text": "Тръмп потвърди, че ще се срещне с Путин и Си Дзинпин Президентът на САЩ Доналд Тръмп заяви, че на срещата на високо равнище на Г-20, която ще се проведе в Япония следващата седмица, ще се срещне с колегите си от Русия и Китай Владимир Путин и Си Цзинпин, предаде Ройтерс. Тръмп направи изявлението си в интервю за телевизия Фокс нюз. По-рано тази седмица той беше потвърдил, че е планирана среща с китайския лидер. Президентът на САЩ подчерта, че се стреми към разбирателство с Русия и Китай и мисли, че ще го постигне.", "date": "2019.06.21", "title": "Тръмп: Ще се срещна с Путин в Япония"}
{"url": "http://www.classa.bg/%D1%81%D0%B2%D1%8F%D1%82/item/396964-%D0%BE%D1%82%D0%BD%D0%BE%D0%B2%D0%BE-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%BA%D0%BB%D0%B8%D0%BC%D0%B0%D1%82%D0%B0", "text": "Натискът на повечето страни в Европейския съюз (ЕС) към постигане на целта за въглеродна неутралност до 2050 г. беше смален до бележка под линия по време на срещата на върха по-рано днес заради съпротивата от страна на Полша, Чехия, Естония и Унгария, съобщава Ройтерс.  Франция и Германия положиха усилия да дадат пример на останалите страни членки на блока при определянето на амбициозна нова цел в областта на климата преди преговорите за климата в САЩ през септември. Необходимо е обаче единодушие сред държавите, а усилията за постигане на това в последно време не успяха да облекчат страховете сред четирите страни от Централна и Източна Европа, че това ще навреди на икономиките им на фона на тяхната зависимост от ядрената енергия и въглищата.  „Не можем да се ангажираме с нещо, без да знаем цената. Никой не успя да представи икономическите изчисления, които съпътстват идеята ”, заяви дипломат от една от противопоставящите се страни. Последното заключение на срещата на върха призова Европейската инвестиционна банка (ЕИБ) да увеличи подкрепата си за действия в областта на климата, като заяви, че тези усилия трябва да запазят конкурентоспособността и да отчитат огромните различия в енергийния микс на континента. Но целта за климата в средата на века беше премахната до бележка под линия в заключителния документ, който гласи: „За голяма част от държавите членки, климатичният неутралитет трябва да бъде постигнат до 2050 г.“ Последните месеци бяха белязани от протести, апелиращи за борба с климатичните промени и мрачни перспективи на американски учени, които смятат, че е необходимо повече, за да се ограничи глобалното затопляне до 1,5 градуса по Целзий. Тези събития помогнаха за задвижването на зелените партии до най-силните им прояви по време на европейските парламентарни избор през май. Генералният секретар на ООН Антонио Гутериш призова блока да се стреми към намаляване на емисиите с 55% до 2030 г., което е много повече от съществуващата цел на блока за намаляване на парниковите газове с 40% от нивата от 1990 г. насам.", "date": "2019.06.21", "title": "Отново компромис с климата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396954-%D0%BA%D1%80%D0%B8%D0%B2%D0%BE%D1%88%D0%B8%D0%B5%D0%B2%D0%B0-%D0%B8%D0%B7%D0%B2%D0%B0%D0%B4%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82", "text": "Ирен Кривошиева хвърли в шок всичките си реални и виртуални приятели с това, което прави на последно споделените в социалната мрежа снимки.   На кадрите актрисата насочва пистолет към колежката си Роси Русева и без да й мигне окото е готова всеки момент да натисне спусъка.     И преди някой да си помисли, че става дума за сюжет с фатални последици, уточняваме, че това е най-новата героиня на Кривошиева от актуалната шеговита трагикомедия „Две жени без да се брои мъжът”.     В пиесата става дума за сблъсъка на две жени в класическите роли на съпруга и любовница на един мъж, който позорно не се появява на сцената. Тези жени, разбира се, са Ирен Кривошиева и Роси Русева, които преминават от жестока омраза една към друга къмнеочаквано приятелство.    ", "date": "2019.06.21", "title": "Кривошиева извади пистолет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396955-%D1%82%D0%B8%D1%82%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%B3%D0%B0%D1%89%D0%B8%D1%87%D0%BA%D0%B8", "text": "Напоследък тийнсензацията Тита е доста крайна в провокациите си. Доскоро момичето от Силистра се славеше като тихо и консервативно момиче, а сценичният й образ е просто роля. Сега обаче е решила да бъде крайна и в личните си фотоси, които са извън сцената.  Тита сподели кадър, на който позира с изрязан бански, а на заден фон се вижда басейн и готин мъж. Най-вероятно това е гаджето на певицата, който пътува с нея по време на лятното турне, което е в разгара си.      Запознати издават, че откакто се събраха отново, Тита и богатото й гадже се натискат при всяка възможност. Правели го и на открити места, къдети бързо приковавали погледите към себе си. Едни се възмущават, други пък им се радват на любовта.      Факт е обаче, че за година Тита успя да се справи с излишните килограми и от поничка се превърна в истински сексимвол. Снимката й в социалните мрежи бързо събра хиляди лайкове и хвалби за перфектно тяло. Явно досега килограмите са пречели на антилопата да се снима по-разголена, но сега вече няма такива притеснения и без свян ръси сексапил", "date": "2019.06.21", "title": "Тита се пусна по гащички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396956-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%8E%D0%BD%D0%B8", "text": "ОВЕН ( 21 март - 20 април ) Светът, ще ви покаже светлата си страна, което ще ви помогне да се предпазите от неприятности и загуби. Дори финансовата сфера ще бъде успешна, защото на сметката си, ще получите пари за стар проект. Днес, ще са благоприятни всички видове здравни процедури. Може смело да закалявате тялото си, с водни процедури и физически упражнения. ТЕЛЕЦ ( 21 април - 21 май )  Спазвайте всички правила на поведение, за да не попаднете в кризисна ситуация. Сдържайки емоциите си, ще си помогнете да не влизате в конфликти. Хармонично, ще се развиват отношенията в семейството, но от решаването на битови проблеми, няма да се отървете. Ако се наложи да предприемете бизнес пътуване, то ще бъде не само печелившо, но и богато на информация. БЛИЗНАЦИ ( 22 май - 21 Юни ) По-често трябва да правите компромиси, на себе си включително. Толкова разгорещено спорите по-различни теми, че другите ви мислят за слабоволни и мнителни. В бърз ритъм, ще минава работния ден, когато ще трябва да помагате на колегите и да правите конструктивни предложения на шефа. Вечерта, не е изключена, ярка романтична среща.   РАК ( 22 юни - 23 юли ) Необвързаните, ги очакват радостни промени в личния живот. Дори ако вътрешно, не сте настроени за любов. Тя все едно, ще се засели в сърцето ви. Може би, вече познавате бъдещият си любим? Възможно е някога да сте работили заедно или сте живели в един квартал. Мечтите за големите пари няма да се реализират, но сега ще има други неща, за който да мислите ... ЛЪВ ( 24 юли - 23 август ) Покажете тайните си начини на съблазняване. На кого? Разбира се, пред новия ви любим. Той отдавна чака вашето внимание и очарователна усмивка. За физическа работа денят не е добър, но творческите ви планове, ще осъществите лесно. Особено, ако не се боите, да покажете своите шедьоври пред публика. ДЕВА ( 24-ти август - 23 септември ) Очаква ви не голяма порция стрес, която няма да мине без последствия за общото ви здраве. Кога ще се научите, да обръщате по-малко внимание на незначителните недоразумения? Опитайте се, да не се захващате с всичко наведнъж, а да се съсредоточите само върху най-важното. Ако имате финансови проблеми, по-добре ги решете с един замах. ВЕЗНИ( 24 септември - 23 октомври) Трябва да следвате поговорката – този който се движи, рано или късно намира верния път. Тогава ще се почувствате страхотно, въпреки всички негативни обстоятелства, които възникват на работното място. Личните взаимоотношения, ще се развиват успешно, ако по-малко мислите само за себе си. Любимият е готов на всичко за вас, а вие все го подозирате в нещо. СКОРПИОН ( 24 октомври - 22 Ноември ) Днес не се полагайте на чувствата си, още повече, че емоционалният фон на този ден е много нестабилен. Всички решения трябва да вземате обмислено, а не по вдъхновение. Възможни са големи разходи, свързани с покупка на вещи за дома или лечение. Твърде рано е да почивате на лаврите, точно сега, ще имате шанс за напредък в работата.   СТРЕЛЕЦ ( 23 Ноември - 21 Декември ) Трябва да се настроите на победа, така към вечерта, лавровия венец вече ще краси главата ви. Късмет ви очаква в различни сфери, но най-вече успех ще имате, в частния бизнес, творчеството и литературата. От диетата си трябва да изключите, мазните и пикантни ястия. В противен случай, бързо ще си спомните как боли стомах и жлъчка. КОЗИРОГ (22 Декември - 20 януари ) Не ви очаква лек ден, защото ще трябва спешно да решавате финансови проблеми. Находчивостта, ще ви помогне за реализирането на печеливши проекти. Е, ако искате да завладеете някой, трябва да се преобразите външно. Един добър ден за пазаруване и посещение на козметичен салон. Видимо ще се радвате, когато видите отражението си в огледалото.  ВОДОЛЕЙ ( 21 януари -  19  февруари ) Трябва да вървите смело напред към промените. Дори много от тях да се окажат неочаквани, скоро ще ви помогнат да се обогатите както вътрешно, така и финансово. Вземете под внимание, че в любовта няма нищо забранено и невъзможно. Ако поемете инициативата, към вечерта ще се отправите на романтична среща.   РИБИ ( 20 февруари - 20 март ) Не разхищавайте собственото си време, както и времето на другите, също така работете безкористно. Всичко ново, ще ви донесе значителна печалба. Но, не смейте да осъществявате личните си желания, за сметка на другиго. Дори ако по този начин, искате да очаровате желана особа. Вечерната разходка, ще се окаже по-интересна, отколкото сте очаквали.", "date": "2019.06.21", "title": "Дневен хороскоп 21 юни"}
{"url": "http://www.classa.bg/%D1%81%D0%B2%D1%8F%D1%82/item/396957-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B8-%D0%B4%D0%B6%D0%B5%D1%80%D1%8A%D0%BC%D0%B8-%D1%85%D1%8A%D0%BD%D1%82-%D1%89%D0%B5-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Борис Джонсън и Джеръми Хънт се класираха в последния етап от изборите за нов лидер на Консервативната партия на Великобритания. Джонсън и Хънт ще бъдат включени в бюлетината, която ще бъде разпратена до всички близо 160 000 редови членове на партията. Те ще излъчат наследник на Тереза Мей, който ще получи възможност да формира новото правителство.     Борис Джонсън привлече 160 гласа в последния тур, в който депутатите от Консервативната партия можеха да избират кандидатите за поста. Вторият в класирането - Джеръми Хънт - остана със 77 гласа. 52-годишният Хънт е външен министър в правителството на Мей. Той обяви, че ще се включи като кандидат в надпреварата за позицията на Тереза Мей малко след оставката й.     Майкъл Гоув отпадна от бюлетината със 75 гласа.", "date": "2019.06.21", "title": "Борис Джонсън и Джеръми Хънт ще се борят за премиер на Великобритания"}
{"url": "http://www.classa.bg/%D1%81%D0%B2%D1%8F%D1%82/item/396958-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%B7%D0%B0%D0%B3%D1%83%D0%B1%D0%B8-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-$50-%D0%BC%D0%BB%D1%80%D0%B4-,-%D0%B0-%D0%B5%D1%81-%E2%80%93-$240-%D0%BC%D0%BB%D1%80%D0%B4", "text": "Русия е загубила $50 милиарда в периода на рестрикциите от страна на Запада от 2014 година, а Европейският съюз е загубил $240 млрд., заяви руският президент Владимир Путин в хода на директната линия, предава Фокус. „Според данни от експертите, в резултат от тези рестрикции, ограничения, Русия за годините от 2014 година е недополучила някъде около $50 милиарда, а Европейският съюз е загубил $240 млрд., САЩ – $17 млрд., но ние нямаме голям стокооборот с тях, Япония – $27 млрд. Всичко това се отразява на работните места в тези страни“, заяви той. Обемът на програмата за заместване на вноса във връзка с рестрикциите на запада е около 667 млрд рубли (около 100 млрд. евро), заяви президентът на Русия. „Имаме програма за т.нар. заместване на вноса – 667 млрд. рубли. Това ни принуди да развиваме даже такива направления, в които по-рано нямахме компетенции“, обясни Путин, като добави, че държавата и медиите трябва да оказват подкрепа на развитието на местните производители.", "date": "2019.06.21", "title": "Путин: Русия загуби от санкциите $50 млрд., а ЕС – $240 млрд."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396952-%D0%B0%D0%BD%D0%B4%D1%80%D0%B5%D0%B0-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Половинката на родния боксьор Кубрат Пулев - Андреа за пореден път взриви социалните мрежи със снимка, която сподели там. На нея певицата акцентира на сочното си дупе, което развява край тузарския кипърски курорт Кирения. Прави впечатление, че в последните седмици блондинката сменя местата за почивка доста често. Преди това тя пусна снимки от Лас Вегас, Барселона и Турция.        ", "date": "2019.06.21", "title": "Андреа взриви мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396953-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BF%D1%80%D0%B5%D0%BA%D0%B0%D0%BB%D0%B8-%D0%BF%D0%B0%D0%BA", "text": "Изцепките на Сузанита нямат край. Изглежда родителите на момичето са я оставили на произвола на съдбата, а тя най-нагло гази закона без да й мигне окото.  След като се похвали, че кара кола, макар да няма годините и шофьорска книжка, сега тийнейджърката без свян сподели кадър, на който се вижда, че километражът сочи  300 км/ч. Може би ако беше изчакала да навърши годините и се беше явила на шофьорки курс, щеше да знае каква е позволената скорост. В България никъде не може да караш с толкова висока скорост.      В социалните мрежи има масов хейт за калпазанката, а възмутени майки се питат къде е адекцията за закрила на детето и защо не вземе мерки. Те се възмущават на поведението на малката Сузанита, тъй като наред с хейтърите много малки момичета се опитват да й подражават, което е пагубно за цялата нация. Орхан Мурад обаче не на мира поведението на дъщеря си за неморално. За него да пуши трева, да се съблича, да пие алкохол, да спи с момчета са явно част от нещата, които трябва да прави едно 16-годишно момиче. Той твърди, че целият хейт за дъщеря му идва от завистливи хора, които не могат да приемат факта, че Сузанита стана известна и изкарва пари още отсега.", "date": "2019.06.21", "title": "Сузанита прекали пак"}
