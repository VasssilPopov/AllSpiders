{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394832-%D0%BA%D0%B0%D0%BA-%D0%BD%D0%B0%D0%BC%D1%80%D0%B0%D0%B7%D0%B8%D1%85%D0%BC%D0%B5-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5", "text": "Тези, които намразиха руснаците аз ги познавам добре.  Те са ми колеги и добри познати.  Някои от тях са умни хора с остър език. Други с а ми много близки, но вече избягвам темата с руснаците.  Те просто ги мразят.  Това обаче се случва само от две години насам. Преди го нямаше.  Нещо се обърна в душиците на много умни и модерни хора и сякаш влязоха в клас. Клас по русофобия.  Изглеждат координирани и добре стоят, модерно е да мразиш руснаците. А преди, бога ми, не беше така.  Русофобията в България е професия.  Предимно на нея се отдаваха емоционално свързани с миналото хора - реститути, силно десни или загубили близък човек, заради войната и народния съд.  Руснаците, които са убили българи - реално са пренебрежимо малко. Но за миналото между българи и българи руснаците днес са удобният сатрап.  Съгласен съм само с последното, казано е от Буковски, руснакът.  С удивление видях как за няколко години моите познати русофоби срутиха гигантски икономически проекти като АЕЦ Белене и Южен поток.  На тяхно място не дойде нищо друго. Не дойде също така нищо ново, също така нищо турско и абсолютно нищо американско. А обещаваха.  Хибридната война у нас се проведе с изключителен неуспех за руснаците - те нямат свой завод, свой ТЕЦ, своя фабрика за стъкло. Нямат своя медия, нямат своя партия, а Волен Сидеров не се крие в руското посолство.  Забравени лица като Александър Йорданов примерно, бидоха възкресени, за да могат непрекъснато да крещят \"хора, бдете!\". Със същия апломб, с който се крещеше на партийно събрание, посветено на политиката на КПСС. Товарищи!  Нормални мъже си пишат и крещят един на друг, че са \"рашки\", \"рубладжии\" и \"водкаджии\". Това е ново за нас. Всичко това предполага организация. Защото отдалеч си личи как на \"рашките\" не им пука много за нас. Ние сме неблагодарници и те плюят на нас. И са прави. Интересът им тук ще се възобнови, след като се възобнови (официално) робството.  Комунизмът свърши преди 30 години. Днес има само една причина интелигентни хора, хора, от които имам респект - да станат за две години войнстващи анти-раша-рупори. И тя е в работата на парче. В съвестта на парче. В страха на парче. В пропагандата на парче. Не смея да им го кажа, в тях като личности има все още доста смисъл. Изключете Коритаров от последното изречение.  Истинските българи в политиката и медиите би трябвало да не отстъпват при натиск от никого. И да не целуват задника на никого. Днес за натиск ни се дава за пример Русия. Но зад кулисите всички знаем, че премиерът слуша улица \"Козяк\", а не слуша... Как се казваше улицата на шибаното руско посолство?  Исаков ли беше посланикът на Русия в България? Забравям - той или някой друг каза, че ще намали вредното руско влияние в медиите? Не беше той, някой друг посланик ще да го е казал.  Истинските българи в игра на русофоби и русофили няма да участват. Те знаят на какво е способна мечката. Но да се правите, че проблемът е в Русия, след като турският посланик се навърта по джамийските настоятелства - без тия номера. Проблемът с чуждото влияние и служби е турско-американски. Проблемът е, че политици, медии и умници всякакви с едно просто движение направиха кръгом и отцелуваха руския задник и зацелуваха със същата жажда американския. Че и турския.  Проблемът е прост - има страшно много хора на косвена заплата от американското правителство.  И няма нито един такъв на заплата от руското. Това е истината. Другото е пропаганда. А с пропаганда започва всяко ново робство.  Извинявам се на Евгений Дайнов, че ползвам нещо от неговия Фейсбук. Стори ми се, че е адекватно. Макар че не е адекватно, професоре, да се занимавате с тази Фейсбук залъгалка - \"какъв чужд гражданин си ти\".  Между другото - какво ви се падна от другата игра във Фейсбук - \"герой от кой сериал си?\" или \"как щеше да се казваш, ако беше руски казак?\"  О, да, няма такава Фейсбук залъгалка. За това и говорех.      ", "date": "2019.04.23", "title": "КАК НАМРАЗИХМЕ РУСНАЦИТЕ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394827-%D0%B7%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B8-%D0%B7%D0%B0-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B9-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D0%BC%D0%B5", "text": "Зад оставките в ГЕРБ се крие липса на присъди, зад призива на БСП за справедливост - нагон за власт. Засегнати ли са интересите й, властта в България налага стандарта на симулативните действия,  коментира Емилия Милчева.       Когато лидерът на управляващата партия ГЕРБ и министър-председател Бойко Борисов казва, че те (ГЕРБ - бел. а.) са наложили стандарта „виновните да си подават оставката“, той е прав. Наистина има такъв стандарт. Доказателство са поредицата оставки от първото до настоящото му трето правителство. Когато БСП казва, че тръгва за победа на европейските избори и за предсрочни парламентарни избори, това също е стандарт - политическата цел на всяка опозиция, а БСП е такава от дълго време, е да вземе властта. Този път социалистите включват като приоритет „битката за справедливост“ - и това вече е нестандартно. Но се вписва в стандарта, разкрит от Бисмарк, че най-много се лъже по време на война, избори и след лов.     „Стандартът, който позволяваме, е стандартът, който приемаме“. Ще чуете това правило на курсове по мениджмънт, коучинг или от социални антрополози. Тоест - онова, което позволяваме на политиците с действията и бездействията си, ни дава право да вършим същото. Когато някои от тях крещят в пленарна зала и в ефира на големи медии, използват език на омразата, обиждат определени етнически групи и политически конкуренти, държат се агресивно на обществени места - и това минава безнаказано, част от обществото прави същото, на пътя, у дома, в междуличностните и междуобщностни отношения. Стандартът на симулативните действия Борисов говори за „оставки на виновните“, но също така и как му идва да вземе „един чук и където има тераси, покриви, да ги счупя и да приключваме“. В типичния си стил той се опитва да смали „Апартаментгейт“, който в действителност не опира до недекларирани тераси, а до много по-сериозни проблеми - за функционалната несъстоятелност на институции като КПКОНПИ, която не е проверила съвестно имуществените декларации на публичните фигури; за политическия подбор, който позволява издигане на хора, чиито имотни сделки на твърде ниски цени будят съмнения за корупция. Европейската комисия (ЕК) също видя проблема като проблем, не като тераса. Потвърди го първият заместник-председател на ЕК Франс Тимерманс след среща с главния прокурор Сотир Цацаров в Брюксел. Тимерманс, който е и кандидат на Партията на европейските социалисти (ПЕС) за председател на бъдещата Комисия, заяви миналата седмица, че има основания случаят да бъде следен отблизо. Но не успя да спре последователното „изпиране“ (по израза на Полина Паунова от „Свободна Европа“) на имиджа му, извършено от политици, държавни и съдебни институции, пред широко затворените очи на  управляващите, начело със самия Борисов. Така той не е съмнително забогатял, не е бил свързан с Корпоративна търговска банка (КТБ0, не го е предложил Сергей Станишев за шеф на ДАНС, не е приключил „Булгартабак“, а „Булгартабак“ не е бил замесен в контрабанда на цигари и т.н. Никоя от парламентарно представените политически сили не говори за този модел. И това също вече е стандарт. Тогава как да вярваме на супергероите от „Позитано“ 20 в тяхната битка за справедливост? Емилия Милчева В рекламираната „Визия за България“ на съдебната реформа е отделена едва половин страница. БСП обещава да работи за: „повишаване на бързината на досъдебното производство; повишаване ефективността и качеството на наказателния процес, за гарантиране на обективността му и за отстраняване на възможностите за неговото затрудняване и забавяне;  регулиране натовареността на съдиите, като гаранция за по-добър съдебен процес“. Наред с това казват, че ще създадат „инструментариум и гаранции за независимост на магистратите и за недопускане на натиск и влияние от страна на политически и корпоративни интереси“, а „основен критерий за кариерно развитие на магистратите да бъде броят на отменените актове“.  От изявлението на лидера на БСП Корнелия Нинова при представянето на кандидатите за евродепутати, се разбра, че надеждите, които има за българското правосъдие, са свързани с европейската прокуратура. „... Европа може да помогне на българското правосъдие, ако изградим силна, независима и подчинена единствено на върховенството на закона европейска прокуратура“. Същата позиция бе изразена в края на ноември м.г. от лидерите на партии от Вишеградската група, в това число и Нинова. Само че европейската прокуратура засега е в проект и дори да заработи през 2021 г., ще се занимава със злоупотреби с евросредства - престъпления срещу бюджета на ЕС като измами, корупция, изпиране на пари или сериозни трансгранични измами с ДДС. Какво предлага БСП - дотогава да чакаме европейската прокуратура или да си почистим преди това?  Впрочем, Корнелия Нинова призова и за сваляне на „правителството на ГЕРБ и „Обединени патриоти“, подкрепяни от ДПС“. Това значи ли, че ДПС, съюзник на социалистите в няколко управления, е в графата „противници“? Но тъй като познаваме и стандарта на двойните стандарти, в последваща ситуация могат пак да си колаборират. Ако позволим.  ", "date": "2019.04.23", "title": "За властта - и за стандартите, които й позволяваме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394828-%D0%B8%D0%BC%D0%B0-%D0%BB%D0%B8-%D0%B0%D0%B2%D1%82%D0%BE%D0%BA%D1%80%D0%B0%D1%86%D0%B8%D1%8F-%D0%B8%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B0%D0%BC%D0%BE-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D0%B3%D0%BB%D0%B0%D0%B2%D0%B0%D1%82%D0%B0%D1%80-%D0%BD%D0%B0-%D0%B1%D0%B0%D0%BD%D0%B4%D0%B0", "text": "„Абе, ако има автокрация, как ще се съберете у Южния парк? Как всички тези скандали няма да спрат от сутрин до вечер – апартаменти, апартаменти, къща, тераса, сауна, баня? Ако няма свобода на медиите, как това ще се случва?” – това каза в своя реч Бойко Борисов пред актива на ГЕРБ на тяхна конференция в НДК през уикенда. Борисов поясни също, че употребеният от него преди дни израз за опозицията „пълзяща диктатура” бил в отговор на Иво Христов, който пък нарекъл „пълзяща автокрация” сегашното управление. И като продължение Борисов постави сериозно въпрос дали президентът Радев не иска военна диктатура, тълкувайки негово интервю в „Панорама”. Положението започна да става комично. Думите на Борисов издават и неизказаните му мисли. Например, казаното предполага, че той е разрешил на опозицията да се събира в Южния парк. От него да мине. Не е забранил, демократ е. А не му оценяват това. Несправедливо е… Тук трябва да се припомни, че в края на режима на Живков, който също може да претендира, че не е имало автокрация, разрешаваха сбирки в Южния парк. Имаше оратори, агитки. При друг случай Борисов пак запита сърдито – как да няма свобода на словото, като протестират и показват „средни пръстове”. За Борисов уличните протести са свобода на словото и е негова заслуга, че ги разрешава… Поведението на Борисов дава само външни белези на особения режим, в който живее България и който може да бъде наречен „контролирана демокрация” по подобие на путинова Русия. Това е видимата част от управлението му. Има и …задкулисие. То се изразява в нещо елементарно и традиционно за България – назначението на свои пионки на всички ключови постове. Може да се припомни репликата на един бивш градски прокурор на София към Борисов – „Ти си го избра”. Казана беше за главния прокурор Цацаров. И главният прокурор наистина се държи като избран от Борисов. Непрекъснати проверки и обвинения срещу политическите му противници, оневиняване на неговите хора като набедени без доказателства.       Всяка агенция и комисия в държавата е окомплектована със „свои хора”, които послушно вземат удобните решения – дали за ЧЕЗ, дали за Нова тв, дали за оневиняване на някой съмнително забогатял или живеещ без наем в луксозен апартамент. И всичко остава без последствия, както скандалът с тефтерчето на Златанов – бившият шеф на Комисията за конфликт на интереси, описал като дневник по дати кого трябва да „ударят”. Борисов дърпа конците в съдебната власт и командва изпълнителната и законодателната като главатар на банда – нарежда на парламента да отменя приети закони, нарежда какво да гласуват (не е един случай), дава на пенсионери, дава на църкви, дава за магистрали, „направихме им паркове да се събират” и т. н. Говори, все едно дава лични пари, а не е сложен там като избраник да изразходва бюджета, който впрочем се гласува в парламента. На скандални   отхвърля всичко с подигравателни реплики. Например „Две каки си говорят” (за записа на съдийките). Или „Вие пикаете ли сутрин?” (по повод записа от дома му в Банкя). Или „Цветан Василев дойде при мен в Банкя да ми се извини заради Бареков” – това за срещата си в гаража с банкера, на която той обяснява на Борисов как по искане на Сталийски и Пеевски от негово име им е раздал над 200 млн. лева. И нито един журналист не го запита защо банкерът се среща да търси помощ от него, като в този момент е бивш премиер. И т. н. примери много. Самото събаряне на КТБ, добра или лоша, с помощта на медиите на Пеевски, прокуратурата и БНБ, и последващото й разграбване, показва задкулисни механизми, които управляват държавата зад паравана на привидна демокрация. Достатъчно е човек да чете кого атакуват медиите на Пеевски и всичко става ясно – до един само критици или врагове на Борисов. И изведнъж проблем – скандалът с апартаментите. Въпрос, който медиите няма как да преглътнат и да скрият, че става по-лошо. Ако Елена Йончева беше изкарала на пресконференция данните за апартаментите на Цветанов и Цецка Цачева, медиите със сигурност щяха да се опитат да замажат фактите и да ги представят като неоснователни политически нападки. Те и сега се опитаха, макар че разкритията дойдоха от сайта „Свободна Европа”, финансиран от Държавния департамент на САЩ. Цветанов и дежурни коментатори заговориха за хибридна атака от Русия, за компромат на БСП, как всичко било законно, за данъчни и пазарни цени, а не за облагодетелстване, включително чрез скандална поправка в закона.   Иван Бакалов    ", "date": "2019.04.23", "title": "Има ли автокрация или Борисов само се държи като главатар на банда?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394829-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%E2%80%9E%D1%86%D0%B5%D0%BB%D1%82%D0%B0-%D0%BD%D0%B0-%D1%80%D0%B5%D0%BF%D1%80%D0%B5%D1%81%D0%B8%D1%8F%D1%82%D0%B0-%D0%B5-%D1%81%D0%B0%D0%BC%D0%B0%D1%82%D0%B0-%D1%80%D0%B5%D0%BF%D1%80%D0%B5%D1%81%D0%B8%D1%8F%E2%80%9C", "text": "На 3 април 2019 г., Цветан Василев даде интервю на живо за предаването „Честно казано“ с Люба Кулезич. Той коментира старта на мегаделото КТБ, лъжепоказанията на главния свидетел на прокуратурата Бисер Лазов, както и безпрецедентния тормоз над свидетели по делото. „Със самото начало на така нареченото мегадело дори и най-предубедените имаха възможност да се запознаят какъв типаж е главният свидетел на прокуратурата. Очевидно човек с неуравновесена, лабилна психика, човек ориентиран към криминогенни действия. Случаят с Калоян Петров е само една малка част от неговите престъпления, извършени не само след затварянето на КТБ, но и преди това“, акцентира Василев в отговор на въпроса, как ще коментира изнесените факти от Калоян Петров относно кражбата на Балканкар от Бисер Лазов. „Лазов е натоварен с мисията да съдейства на организаторите на погрома над банката за кражбата на нейните активи“, подчерта Василев. Банкерът обясни още, че гласността около случая с Калоян Петров показва, че фирмите, които се приписват като окрадени от самия него, на практика са под контрола на Бисер Лазов, който е отклонявал средства от тях. „За мен това е престъпление. В писмото си до съда преди разпоредителното заседание подчертах, че има организирана престъпна група, но не тази на подсъдимата скамейка“, допълни Василев. Според него, българската прокуратура, както и организаторите на погрома над КТБ, действат като организирана престъпна група. „Представете си колко е убедителен обвинителен акт, базиран изцяло на показания на такъв човек?“, попита риторично Василев. Запитан защо прокуратурата е избрала точно Лазов за главен свидетел, банкерът изтъкна, че Лазов е бил в кухнята на тези фирми. Василев опроверга и лъжетвърденията на Лазов, че се е обърнал срещу него след посещение във Виена през юни 2014 г. „Бисер Лазов е започнал активно да работи под диктовката и контрола на Пеевски и прокуратурата още през 2013 г. С какво са го убедили? С това, което умеят най-добре — принципа на моркова и тоягата“, обърна внимание Василев. На въпрос, как платежоспособни фирми като Евробилд изведнъж спират да обслужват кредитите си след затварянето на КТБ, Василев коментира, че свидетели срещу него и колегите му по делото са на бордовете на тези фирми. „Бисер Лазов си беше позволил да открадне дори сградата на КТБ. Активи на КТБ са отклонени чрез серия от престъпни вътрешни цесии след затварянето на банката“, разкри банкерът. „Но къде отиват тези активи? Съмнявам се, че Бисер Лазов ги държи сам!“, изрази почуда Люба Кулезич. В отговор, банкерът коментира: „В презентация пред Държавния департамент на САЩ относно случая КТБ, Бейкър Маккензи (Baker & McKenzie) оприличиха атаката срещу КТБ като типична корпоративна рейдърска атака, при която има поръчител, при която има използване на държавни органи за репресия и при която има облагодетелствали се. Облагодетелствалите са поръчителите и инсайдерът“. Относно скандалните арести и задържане под стража на ключови свидетели по делото КТБ, банкерът обясни: „Абсурдни, скалъпени обвинения за престъпления, които не са извършени. За да бъдат „доказани“ обвиненията, са направени драстични фалшификации на документи, които са доказани от редица графологични експертизи. Това не занимава нито прокуратурата, която е съучастник на Лазов в това своеобразно ОПГ — да обвиняваш невинни хора, е чисто престъпление. Това не занимава и така наречения специализиран съд, който има толкова общо със съда, колкото Народния съд след 9 септември. Това е извънреден трибунал — държанка на прокуратурата… Съгласен съм с Татяна Дончева, че рано или късно съдии и прокурори, забъркани в тази мерзост, ще трябва да седнат на съдебната скамейка“. „Понеже Иван Гешев се вълнува само от присъди… Нямам съмнение, че присъдата срещу мен и моите колеги вече е написана от прокуратурата. Смятам, че съдът чете това, което прокуратурата му напише“, изтъкна Василев като обясни, че преди да могат да прочете присъдата, прокуратурата  ще чуе много присъди относно собствената си работа. Първата оценка дойде от Интерпол, която анулира бюлетините, издадени от българската прокуратура срещу съпругата и дъщерята на Цветан Василев. Василев цитира изречение от решението на Интерпол: „Комисията за контрол на данните към Интерпол констатира, че документите, които прокуратурата на България е предоставила допълнително, въобще не намаляват притесненията на Комисията за отсъствието на каквито и да било елементи на престъпни намерения и за пране на пари от апликантите, което е съществен елемент да бъдат обвинени“. “В нормална държава и г-н Цацаров, и г-н Гешев щяха да си подадат оставките“, допълни банкерът. Василев поясни, че решението относно неговата бюлетина се бави, тъй като българската прокуратура непрекъснато праща нови пасквили до Интерпол. „Тъй като няма доказателства, българската прокуратура премина към репресия над свидетели, които не се вписват в тяхната концепция за поддръжка на обвинението“, обърна внимание Василев. „Целта на репресията е самата репресия“, заключи той, цитирайки Джордж Оруел.  ", "date": "2019.04.23", "title": "Цветан Василев: „Целта на репресията е самата репресия“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394830-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D1%8A%D1%82,-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B5-%D0%B7%D0%B0%D0%B2%D0%B8%D1%81%D0%B8%D0%BC-%D0%BE%D1%82-%D1%80%D1%83%D1%81%D0%B8%D1%8F", "text": "Поредното разследване на Валя Ахчиева разкрива, че председателят на Софийския градски съд Алексей Трифонов е със съмнително българско гражданство. Върховенството на закона е основен принцип на демокрацията. Точно по това демократичните общества се различават от тоталитарните.  В Конституцията ни е записано, че Република България е правова държава и се управлява според Конституцията и законите на страната. А Законът за съдебната власт определя специални изисквания за лицата, които заемат магистратски длъжности – следователи, прокурори и съдии. Те трябва да са с високи морални качества и да бъдат само български граждани.  Това е така, защото, магистратите решават спорове и казуси. Магистратите решават човешки съдби. И точно заради това, в правораздаването не трябва да има и сянка от някаква зависимост, както и съмнения за професионалния морал и етика.  Магистратите не трябва да правят компромис с тези неща.  Защото това е гаранцията за независима съдебна система. И гаранция, че всяко съдебно дело ще бъде решено справедливо.  В тази връзка, изборът на нов Председател на Софийски градски съд, от края на миналата година, привлече вниманието ми по няколко причини.  Преди всичко, този най-голям съд в България стана известен с това, че един негов председател беше осъден заради незаконни специални разузнавателни средства /СРС/. Било е разрешено на Държавната агенция „Национална сигурност” /ДАНС/ да следи информационната система на Министерството на вътрешните работи /МВР/.  А преди две години в същия този съд избухна и дипломатически скандал с използване на специални разузнавателни средства срещу посолства в София. Службите били направили искания за подслушване на дипломати в нарушение на международното право. И Софийски градски съд ги е одобрил по необяснима причина.  Затова ме заинтригува избора на съдия Алексей Трифонов за Председател на Софийски градски съд. В момента този избор се обжалва.  А съдия Алексей Трифонов е избран от Висшия съдебен съвет, за чиито членове има същите изисквания по закон. Това са всъщност кадровиците на магистратите. Това са академиците на съдебната власт.  И членове на съдийската колегия във ВСС са писали препоръки за кандидата Алексей Трифонов. И на никого не му е направило впечатление, къде е роден той – това, че той е роден в град Курск, в СССР.  Така пише и в документите, които съдия Трифонов е подал до ВСС, както и в неговата автобиография, която е публикувана в сайта на Министерството на правосъдието, от времето, когато той е бил заместник-министър на правосъдието.  В този смисъл, случаят с Алексей Трифонов не е като случаите с кмета на Община Варна – Иван Портних. Не е и като Елена Йончева. Или като Лиляна Павлова. Те са родени в София и са деца от смесени бракове.  Никой от членовете на ВСС не е заострил вниманието си към този факт, че Алексей Трифонов е дете от смесен брак, но е роден в чужда държава – в СССР. Никой не е обърнал внимание на това. Нито при първото му назначение като следовател през 1998-ма година, нито при преназначенията му като съдия, нито сега, при кандидатстването му за този ключов пост, с изключителен обществен интерес.  Защо никой от кадровиците в съдебната система не е проверил наличието на обективното обстоятелство: въз основа на какво правно основание и считано от кой момент, Алексей Трифонов е станал български гражданин?  Защото той има лична карта и е вписан в Регистъра на българските граждани, но въпросът е, как е удостоверено обстоятелството за начина, по който Алексей е придобил българско гражданство, тъй като той не е роден в България?  Ние си спомняме преди години публичната дискусия по повод невъзможността на Георги Пирински да се кандидатира за Президент на Република България, тъй като той също не е роден в България.  Затова е необяснимо, че никой от членовете на ВСС не е положил усилия, за да се провери изпълнението на най-важното изискване за лицето на този пост – да бъде български гражданин. А е трябвало да проверят и това, дали Алексей няма двойно гражданство. Защото чл.162 от Закона за съдебната власт не позволява магистратите да имат двойно гражданство. За да си следовател, прокурор или съдия, трябва да имаш само българско гражданство.  Ето защо реших, това което не направиха във ВСС да направя аз.  След като видях в автобиографията на Алексей Трифонов, че е роден в чужбина, в мен възникна въпросът:  На какво правно основание и от кога Алексей е придобил българско гражданство?  Проверката извърших като събрах информация от публични източници, както и по Закона за достъп до обществена информация.  Алексей е роден в СССР, в град Курск, през 1972 година. Майка му Алла е съветски гражданин, а баща му Боян е български гражданин.  През 1991 година Алексей завършва Националната гимназия за древни езици и култура в София. Обърнах се към гимназията по Закона за достъп до обществена информация и директорът Мариела Папазова ми отговори, че Алексей е бил записан там за ученик на 06.07.1987 година, като български гражданин.  След това писмено попитах Главна дирекция „ГРАО”, от коя дата, на какво правно основание и по какъв ред, Алексей е вписан като български гражданин в Регистрите на населението? Директорът г-н Иван Гетов ме насочи за отговори към общинските власти в районите „Илинден” и „Младост” на Столична община, тъй като там се съдържат данните за въпросното лице. Аз се обърнах към тях и получих отговор само от Район „Младост” . В писмото до мен пише, че считано от 1990 година, семейството на лицето пребивава на територията на Район „ Младост”. Видно от данните, съдържащи се в личния му регистрационен картон /ЛРК/, българският Акт за раждане на Алексей Трифонов е съставен едва на 13.10.1988 година в Район „Илинден” на Столична община и на това основание Алексей е вписан в Регистъра на населението на българските граждани.  Тоест, основанието за вписването на Алексей като български гражданин е съставеният Акт за раждане, след повече от 16 години след раждането му!  А именно – на 13.10.1988 година. Не е посочено правното основание, на което е съставен български Акт за раждане на Алексей.  Тъй като в България компетентен орган по отношение на наличието на българско гражданство е Министерството на правосъдието, аз се обърнах към тях. В това министерство се водят и съхраняват регистрите на лицата, които са възстановили, придобили или загубили българско гражданство, чрез Укази на вицепрезидента на РБ, при действието на новата Конституция от 1991 година. А при старата Конституция, това е ставало чрез Укази на Държавния съвет на НРБ. Министерството на правосъдието издава и Удостоверения за гражданство на основание чл.39 от Закона за българското гражданство, чрез установително производство по документи.  Така се удостоверява, дали едно лице е или не е български гражданин.  Попитах Министерството на правосъдието, кои са правните основания за получаване на българско гражданство от съответното лице, родено през 1972 година, на територията на СССР и е с майка – съветски гражданин, а баща – български гражданин?  Министърът на правосъдието – и.д. г-жа Десислава Ахладова ми отговори, че към 1972 година действа Конвенция, която е със силата на двустранен международен договор между НРБ и СССР, за предотвратяване на възникването на двойното гражданство. Конвенцията се отнася за случаи, при които единият родител е гражданин на НРБ, а другият родител е гражданин на СССР. И тази Конвенция предвижда възможността за избор на родителите по взаимно съгласие, гражданство на детето на НРБ или гражданство на СССР.  В описаната хипотеза, българско гражданство по рождение може да се придобие от детето, родено през 1972 година, само в случай, че родителите му в 1-годишен срок от раждането му – т.е. до месец юли 1973 година, са подали съвместна Декларация, с която те избират за детето си българско гражданство.  В случай, че такава Декларация не е подадена в 1-годишен срок, детето се счита за гражданин на страната, на територията на която се е родило.  В случая – на СССР. При тази хипотеза, единствената законова възможност за придобиване на българско гражданство вече е по натурализация. Като основанието за това е наличието на родител – български гражданин.  Процедурата е уредена в чл.29 и следващите членове от Закона за българското гражданство, приет през 1998 година, а е в сила от 19.02.1999 година.  Според събраните от мен документи обаче, такъв избор на българско гражданство за Алексей, каквато възможност е била предоставена на родителите му – не е извършен. И това обстоятелство се потвърждава и от факта, че повече от 16 години след раждането му, в Регистрите на населението на България, няма данни за раждането на Алексей.  Ако такъв избор беше извършен от родителите му, Акт за раждането на Алексей щеше да бъде пресъставен в България в рамките до 1 година от заявения избор на българско гражданство. Такива са разписаните процедури за вписване в Регистрите по гражданско състояние на българските граждани.  Недоумение буди фактът, че Алексей е записан за ученик в Гимназията за древни езици и култури в София, на 06.07.1987 година като български гражданин, а в Регистрите на населението в България, той е вписан като български гражданин… след повече от 1 година ! Това е станало на 14.10.1988 година, въз основа на Акт за раждане, съставен предния ден!  Тоест, в Гимназията е обявено българско гражданство, без реално Алексей да притежава такова българско гражданство!  Неизяснен остава и въпросът с документи на коя държава Алексей е преминал държавната граница, тъй като той е роден на територията на СССР, а на 06.07.1987 година е записан за ученик в най-елитното тогава софийско училище. Но година и половина по-късно, през октомври 1988 година, той е записан като български гражданин. И едва тогава за него е възникнала възможността да се снабди с лични документи /паспорт/, само въз основа на издадения му през 1988 година Акт за раждане.  Силно впечатление ми направи и това, че в подробния си експертен отговор, Министерството на правосъдието не посочва наличие на правен способ за придобиване на българско гражданство, какъвто е наличен при Алексей.  Не случайно и в българските Регистри на населението не е отразено на какво правно основание Алексей е бил вписан като български гражданин?  Ето защо, аз се обърнах към самия Алексей Трифонов, който е висш магистрат и Председател на Софийски градски съд, със същия въпрос:  На какво правно основание е станал български гражданин, след като е роден в СССР?  Съдия Трифонов отказа да се срещне с мен, защото не се срещал с журналисти. Но, той ми отговори чрез Пресцентъра на Съда, че той „винаги е имал само българско гражданство и е служил в Българската армия. Неговият баща е българин и съгласно чл.25 ал.1 от Конституцията, „български гражданин е всеки, на когото поне единият родител е български гражданин. Относно правното основание, компетентни да отговорят са други институции.”  Шокирана съм от този отговор!  Никога в българското законодателство, уреждащо българското гражданство, не е била предвидена правна възможност, да се придобие българско гражданство, чрез отбиване на служба в Българската армия!  И още! Цитираната в отговора разпоредба от Конституцията се оказа, че се съдържа в… сега действащата Конституция на РБ от 1991 година!  А тя урежда случаите, 19 години след раждането на Алексей Трифонов и 3 години, след като без посочено правно основание за това, той е вписан в Регистрите като български гражданин!  Основен принцип за определяне на гражданството на всяко лице е прилагането на правната уредба, действаща към момента на раждането му. В случая, към 02.07.1972 година, когато се е родил Алексей в СССР е действала разпоредбата на чл.6, буква „г”, от Закона за българското гражданство от 1968 година. Според този член, лицето не придобива българско гражданство към момента на раждането си, когато само единият от родителите му е български гражданин и детето е родено на територията на родителя чужд гражданин.  С други думи, дори да не беше сключен двустранен международен договор между НРБ и СССР /Конвенцията/, Алексей отново нямаше да придобие българско гражданство към момента на раждането си, поради действащата нормативна уредба.  Заради шокиращия отговор, получен не от кого да е, а от магистрат с 20-годишен стаж в съдебната система като съдия, аз отново попитах компетентния орган – Министерството на правосъдието, /а и съдия Алексей Трифонов ми пише да ги питам/:  Може ли по чл.25 ал.1 от Конституцията на РБ автоматично да се придобие българско гражданство от лице, родено в чужбина през 1972 година?  И отново получих отговор от заместник-министъра на правосъдието – г-жа Десислава Ахладова, която отговаря за българското гражданство.  Отговорът е, че не може по този член от Конституцията да се придобие автоматично българско гражданство, тъй като в по-долната алинея – ал.6 на същия този чл.25, посочен от Алексей Трифонов, се казва, че условията и редът за придобиване на българско гражданство се определят със закон.  И това е Законът за българското гражданство. Заместник-министър Ахладова уточнява, че в общите разпоредби на този закон, „ изрично е посочено, че българското гражданство се урежда от нормативните актове, които са в сила при настъпването на фактите или събитията, свързани с гражданството.”  Иначе казано, важно е кой закон действа, когато се е родил Алексей?  А съдия Алексей Трифонов цитира Конституция, приета 19 години след неговото раждане!  Какъв извод се налага от документите и от експертните становища?  Това, че най-големият съд в България се оглавява от лице, което е вписано в Регистрите на населението като български гражданин, без законови основания.  А в същото време, това лице 20 години правораздава като съдия, за която длъжност се изисква само българско гражданство.  Аз се обърнах и към руските общински власти в град Курск с въпроса:  Руски гражданин ли е Алексей Трифонов ?  Но от там ми написаха, че по руския закон, на този въпрос могат да ми отговорят само 3 институции:  Президентът на Руската федерация, вътрешното или външното им министерство.  Ето как едни съмнения поставят под въпрос независимостта на един магистрат.  ", "date": "2019.04.23", "title": "Магистратът, който разрешава подслушванията в България, е зависим от Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394831-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B8-%D0%B7%D0%B0-%D0%BA%D0%BE%D0%B3%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BC%D0%B5-%D0%BD%D0%B0%D1%8F%D1%81%D0%BD%D0%BE-%D0%BB%D0%B8-%D1%81%D0%BC%D0%B5", "text": "Като всяка една човешка дейност и управлението на общността или държавата се нуждае от правила, чрез които да се избегне хаоса и да се гарантира благополучието на хората. Кое е първопричината хората доброволно да ограничат свободата си и да я делегират на избрани техни съграждани за да ги управляват? Какво ги кара да го правят? Дали не е страхът от природните бедствия, необяснимите явления или престъпните попълзновения на враговете... , а може в основата да е исконния човешки стремеж за по-добър и смислен живот? Не е ясно, но веднага възниква въпросът: доколко легитимен и действително осъзнат е всеки публичен избор на гражданите? А къде е гаранцията ,че тези, които воюват за доверието и не се скъпят на обещания имат необходимите професионални и нравствени качества за да изпълнят законните очаквания на своите съграждани? С отговори или без отговори на тези въпроси, изборите, като най-важен инструмент на представителната демокрация са факт – в атинския полис те са били преки и пръсъствени, но постепенно, главно за удобство и динаминизиране на процеса , а в наше време и поради съблазанта за манипулативно обработване на електората, те стават опосредствени, защото се появяват партийно \"подготвени\" специалисти, които организират участието на гражданите в изборите, разказват им, какви \"изключителни\" качества притежават \"техните\" избраници и, най-важното, те \"контролират\" броенето на бюлетините и плащат сметката. Постепенно, в съвременното високотехнологично общество, изборите като процес на обективно и честно волеизявление на суверена се превръщат за определна прослойка на обществото в механизъм и начало за лично преуспяване, собствено обогатяване и \"помпане\" на самочувствие. По същата схема гласоподавателите се превръщат в електорална маса, която или заработва с вота нещо за себе си, или си отмъщава на някой избраник, търсейки отдушник за собствените си житейски неудачи. В най-добрия случай, повлиян от настойчивите пропагандни хватки на СМИ, \"свободният\" гражданин упражнява провото си на глас без да е получил реална представа за последствията за обществото и държавата.от неговия \"осъзнат\" личен избор. Онези граждани, които имат способността да разсъждават самостоятелно, да сравняват и да разкриват същността, скрита зад прекрасните упаковки и популистки излияния и когато напълно се убеждават в безмислеността на процеса, просто не отиват да гласуват! Хубавото е ,че броя на хората, които разбират за какво точно става дума се увеличава, което е гаранция ,че в един прекрасен ден тези, които днес търсят и виждат истината ще се окажат достатъчно много ,за да изменят с гласа си предначертаната от външни сили \"орисия\", да помогнат на народа си и да защитят Отечеството. Лично аз смятам ,че за реализирането на тази наша обща цел би било добре да се въведе  доброволен данък \" \", с което ,от една страна, ще се увеличи броя на гласуващите за сметка на сега негласуващите, а от друга, до голяма степен ще се обективизира крайния резултат и ще се появи надежда за качествен скок при подбора и избора на кандидати за най-важните управленски позиции в държавата. Основният принцип на всяка правова система, регулираща определени обществени отношения е обременяването на правата със задължения. Това не означава ,че избирателното право се ограничава с въвеждането на ценз, а единствено със задължението в изборите да участват граждани, които чрез самообразование са достигнали възможното за тях ниво на политическа компетенция. Избирателният данък, който не бива да е по- голям от 2% от годишния личен доход, ще е допълнителен принос на политически активните граждани за развитието на обществото. Това нововъведение би направила избирателната система по-пълно да отговоря на изискванията за справедливост и свобода, защото гражданинът ще е напълно свободен в избора си на политически статут – сам да решава дали да участвува или не в управлението на обществото. В същото време, обременявайки правото му за участие в изборите с ново задължение, системата като цяло става по-справедлива, главно по отношение на крайния изборен резултат. Сумата, събрана от този данък следва да постъпва в бюджета и да бъде предоставяна като народна субсидия, пропорционално и съответно за онези партии и избрани кандидати, преминали определен праг, а не, както е понастоящем държавата с данъците на негласувалите да плаща годишната издръжка на политически саморасляци, които с дейността си влошават качеството на живот на суверена! Така връзката \"избирател – избранник\" става пряка и взаимообвързана! Подобна обвързаност или каквото и да била подконтролност над властващите понастоящем практически не съществува. И още една предварителна бележка.Изключително голям проблем за днешния дигитализиран и бездуховен свят е пълното потъване на мислещия човек в блатото на властовата бюрокрация, на безумното потребление и хищническата алчност Големият немски мислител Ерих Фром, още през 1958 година пише:  . Бичът на днешното човечество е алчността и бюрокрацията И когато алчността завладее окончателно бюрокрацията, то тогава за народите, живеещи в условията на неолиберализъм става страшно. През 1860 година британският трейдюнионист Томас Дюнинг пише: \" \". Почти по същото време е и прозрението на великия българин Христо Ботев, който красиво и просто характеризира жестокото разделно време на националното иго и социалното робство: \" !\" Карл Маркс в \"Капитала\" префразира мисълта на Дюнинг за да предизвика войствен антагонизъм между бедни и богати и в това си намерение успява! Светът пламва, временно и частично капиталът е победен за да изригне по-късно с нова, страшна сила във вид на неолиберализъм и глобализъм. В наше време, по целия свят, всеки иска да е чиновник на държавна служба – малък, среден , голям, евродепутат, но чиновник – стига заетото доходно място да му дава възможност да мачка и да печели ! Това е жестоката и отвратителна истина – неотменим фон на предстоящите след месец избори за европейски парламент! През 2019 година Европейският съюз изпадна в състояние на институционална криза. Създаден през 1950 година като икономически проект – Съюз на производителите и търговците на стомана и въглища от Германия, Франция, Италия и Бенелюкс, днес ЕС се е превърнал в бюрократична \"ламя\", обслужваща глобалните транснационални компании в безкрайната им алчност и животинския им нагон за неограничена власт в т.ч. и политическа. След Втората световна война светът бе поделен между САЩ и СССР, а това означаваше подялба на стоковите и инвестиционни пазари. Социалистическият икономически модел, който бе социален, но за разлика от германския не бе и пазарен, загуби в конкурентната борба, за да възтържествува глобалния неолиберализъм – свобода навсякъде и във всичко, без справедливост! С лозунгите за \"Европа от Лисабон до Владивосток\", САЩ хвърли СССР и Източна Европа в лапите на европейските транснационални компании с цел икономическото им обезкървяване , като самите американци прибираха с алчни шепи златото и финансовите им потоци. Въпреки възторжените очаквания и надежди на \"пострадалите\" от тоталитаризма народи, равноправно обединение така и не се случи. Елементарно и без съпротива Западна Европа погълна Източна, ограби и източи ресурсите ѝ в т.ч. и човешките, разруши промишлеността ѝ , построена с безкористната помощ на СССР, уби в зародиш действащите и зараждащи се икономически конкуренти от Изтока. Правителствата бяха пристрастени към \"иглата\" на дотациите, а лоялността на населението се купуваше с кредити. Задачата, която вече изпълнена бе новите членки на ЕС да загубят своята субектност, да са напълно зависими и да не могат да създават нищо самостоятелно. В реузултат, според изследването на \"Ню-Йоркската мрежа за решения за устойчиво развитие\", проведено през 2018 година, гражданите на България по декларираното си отношение към живота и чувството си за щастие заемат едва 97 място сред интервюираното население на 156 страни в света. И, вероятно, за българския първенюшки елит е \"неочаквана\" изненада факта,  че днес народът ни е тотално нещастен,  въпреки че вече над 10 години е част от европейското семейство. За това катастрофално състояние на нацията пълната отговорност носи политическата класа на България в т.ч. и българските евродепутати, избирани от 2007 година насам. Ние знаем имената им, както вече знаем и имената на потенциалните нови наши представители в Европарламента. И когато българските граждани тръгнат да гласуват , те трябва предварително да знаят ,че тези наши 17 съотечественици ще бъдат най-високо платените български бюрократи, с над многохилядна месечна издръжка в лева, плащана от данъкоплатците, както и че техните социални придобивки ще са решени пожизнено. Ето защо, оценявайки като свръхестествено стоварилото им се от небето високо материално благополучие, нашето първо поръчение към бъдещите евродепутати е да работят така, че в края на мандата им българите да бъдат поне сред първите петдесет нации в световната ранглиста \"за отношение към живота и усещане за щастие\" ! Кандидат–евродепутатите от България в предизборният период трябва ясно, аргументирано и неотменимо да представят своята лична и защитима позиция по няколкото генерални въпроса , които имат непосредствено отношение към живота и бъдещето на българската нация.  е за позицията на България при предстоящата битка за сфери на влияние между гигантите: САЩ, Европа, Китай и Русия. Досегашните тарикатски номера и шикалкавене, характерни за стила на българските управленци са недопустими за нашите представители в Европарламента в бъдещия петгодишен период. САЩ налагат санкции на РФ и водят търговска война с ЕС и КНР. България безпрекословно изпълнява нарежданията на американците, безропотно се присъединява към всички икономически и политически санкции, без даже да ги подлага на съмнение, както се случва с редица европейски държави – членки на ЕС и НАТО. Носим огромни загуби, най-вече морални и фатални за бъдещето на така нужните ни приятелски отношения с православна и славянска Русия. Неоглобалистите от тандема \"Обама-Клинтън\" планираха изграждането на трансатлантическа и транстихоокеанска търговски зони за да спрат нахлуване на конкурентите от Китай. Така те искаха да запазят за себе си европейския пазар, като впоследствие, благодарение на по-ниските мита и тарифи да погълнат и самата Европа, така както Стара Европа погълна Източна през 90-те години на миналия век. Но президентът Тръмп с лозунга си \"Да направим Америка отново велика\" погреба тези глобалистични намерения и се съсредоточи върху индустриалното възстановяване на самата Америка. В същото време нито РФ , нито КНР имат намерение да се отказват от европейските пазари – стокови и енергетични. Тази гигантска битка ще раздели и раздроби обединена Европа на части! Какво конкретно ще предприемат нашите представители в Европарламента за да спрат този процес? Очакваме бърз и компетентен отговор от всеки бъдещ евродепутат!  да се разпадне Съвета за икономическа взаимопомощ (СИВ) бе осъзнаването от ръководството на СССР, че качеството на живот на народите на всички останали 24 съюзни републики и социалистически държави бе по- високо от това на руския народ, въпреки че огромна част от ресурсите идваха от РСФСР. Днес страните-донори и, по същество, основателки на ЕС определено изпитват подобни съмнения и трудности. В началото, когато Източна Европа се \"отдаде\" за пари, лишавайки се доброволно от суверинитета си, ЕС организирано и целенасочено, с помощта на МВФ и СБ, собственоръчно разруши промишлеността и икономиката на всички новоприети държави в т.ч. и на Гърция,  като погълна техните пазари, работна ръка и научен потенциал . Отпусканите дотациите във вид на предсъединителни, кохезионни и структурни фондове вършеха добра работа, но формулата си оставаше колониална – разрушаване на производството на \"туземните\" страни, а след това заробване с кредити, които те харчат за закупуването на стоки и услуги от метрополиите. Но когато на вратата ти \"чука\" Евро-Американска търговска война, когато дълговете са огромни, а донор като Великобритания излиза от ЕС, то въпросът за оцеляването става актуален и за самите донори–основатели на съюза. Началото е сложено със създаването на Френско-Германската парламентарна асамблея (APFA) – съвместен законодателен орган, съставен от по 50 депутати от двете страни , с право да приемат задължителни за изпълнение от двете правителства решения в областта на икономиката, политиката и международната безопасност. Според министъра на икономиката и финансиите на Франция Брюно льо Мер:  \". В тази връзка, за нас, избирателите и жителите на България е изключително важно да знаем, какво ще предприемат, с конкретни инициативи и решения, бъдещите български евродепутати за да гарантират нормалното развитие на страната през следващите пет години в тази нова и критична за нас ситуация? Чакаме отговор!  в т. ч. и за България е проблемът с бежанците. Отказът на Италия да приема бежанци, решението на Европейски съд от март т.г. за връщането на беженците в страната, през която те са влезли в ЕС, а така също мощните антиимигрантски настроения в Стара Европа, включително и движението на \"жълтите жилетки\" поставят тежки проблеми за страните, които са външни граници на ЕС. Нагнетяването на възмушение на народните маси чрез ръкотворната миграция явно цели взривяването на така наречената евротолерантност , а това е прекия път към разпада на ЕС. Българските евродепутати би следвало да запознаят българската общественост със своята обща концепция за възможните начини за разрешаване на имигрантския проблем – приемане или неприемане на имигрантските потоци на територията на страната и нашата реакция при възможното им връщане от други европейски държави и т.н.? Очакваме формулиране на позиция, адекватна на реалните възможности на страната! , който очаква и най-важният отговор – бъдещето на човешката цивилизация и пътя, по който тя ще поеме в търсене на нов, оптимистичен модел на развитие, вероятно, полицентричен? Едно от местата ,където този въпрос ще се обсъжда е новия състав на Европейския парламент. Кризата на капитализма и дефицита на пазари започва да превръща доскоро външно процъфтяващия западен \"свят на потреблението\" в неговия \"див\" нов-стар антипод – \"свят на икономическите хищници\". На възможния вариант за спасяване от кризата чрез превземане на нови стокови пазари, бързо попадащи под пълния финансов контрол на Запада пречи експанзията на световната \"фабрика\" Китай, а на създаването на хаос чрез подпалването от САЩ на военни конфликти, \"цветни\" революции и военни преврати пречи Русия. Това е катализатора за началото на вътрешно – клановата война между формално обособените групировки, корпорации и държави в западния свят. Европа има технологичните възможнвости и производствен потенциал за да задоволи търсенето и в Европа, и в САЩ. Съединените щати също имат и возможностите и потенциала да задоволят собствения си пазар и този на Европейския съюз. Следователно,  единия от двамата играчи трябва да отстъпи  за да да стане \"храна\" за победителя, така както се случи в края на Първата световна война с Франция, след Втората – с Англия и след \"студената\" с победения Съветския съюз. Идва и редът на Щатите, като началото ще дойде със спукването на \"доларовия балон\". За да функционира доларовата система, крепяща се на респекта от армията на САЩ и вярата на инвеститорите, години наред Америка бе принудена непрекъснато да създава нови конфликти. Страните, които национализираха ресурсите си и ги изваждаха от сферата на действие на транснационалните гиганти бяха брутално разрушавани, а в страните, където доларът работеше, но управляващите не се подчиняваха политически, стартираха \"цветни революции\" . С надуването на всякакви \"балони\" и пласирайки долари по целия свят,  могъществото на доларовата печатница ФРС растеше . Но изведнъж, само с едно действие – военното участие на РФ на страната на законно избраното правителство в Сирия – \"номерата\" на американците започнаха да не се получават: в Сирия не се реализира влагането на подготвените трилиони долари в денационализираните активи, важните маршрути и източници на енергоносители не попаднаха под американска юрисдикция, а контролът върху \"подведомствените\" терористични армии бе загубен. От този момент нататък продължаващото съществуване на доларовата система чрез създаване на нови финансови балони и хаотизацията на света се натъква на съвместното противодействие на Москва и Пекин. В тази нова ситуация ЕС се оказа между два огъня. За да се отсрочи разрастването на кризата на американската доларова икономика, САЩ ще трябва да \"глътне\" Европа, а за тази цел тя трябва да бъде разединена и заличена като обединен икономически и политически субект.Това ,вероятно, ще бъде аргументирано с връщането на жеста \"План Маршал\" за възстановяването на Европа след войната. За съжаление, това е финалната логика в развитието на Новия световен ред и е края на Великата глобална авантюра, започнала с Бретън-Удските споразумения от 1944 година. Големите в Европа са наясно със ситуацията и се готвят за този момент. Готова ли е България и каква е позициата на бъдещите български еврозаконодатели по тази, засега предполагаема, но много вероятна перспектива? Очакваме техния отговор! Европейските избори 2019 са тест-проверка за настроенията и надеждите на най-елитната част на съвремнната човешката цивилизация и, едновременно с това, представляват огромна опасност впредвид възможното разцепване по различни оси на създадения с толкова усилия и ресурси единен европейски дом. В последно време в България много се говори за единение на нацията в името на нейния просперитет.  Обединеното участие на България  в европейските органи за решаването на общите проблеми на Европа е прекрасна възможност за началото на това единение Но възможно ли е то? 17-те български депутати се избират в Европарламента по партийни списъци и участвуват в работа на Парламента чрез парламентарните групи на отделните политически семейства, където позициите им са крайно незабележими, а понякога и противоположни от тези на болшинството от членове в групата. Крещящ случай, достоен за книгата на Гинес е избухналият конфликт между председателя на ПЕС и председателя на БСП. Даже от чувство за самосъхранение би следвало да се даде второто място на председателя на ПЕС, защото е много странно и сложно , евентуално да управляваш страна-членка на ЕС в т.ч. и да управляваш отпусканите от ЕК европейски фондове без подкрепата на ПЕС – втората политическа сила в Европа. На всичкото отгоре, за противовес на председателя на ПЕС в листата е вкаран висопоставен държавен служител, на който девиза са думите на дьо Гол: \" .\", предвещаващ междуособици в локален и по-широк мащаб. Ще смекчава ситуацията бившата приятелка на председателя на ПЕС, която е и бивш военен кореспондент, а напоследък разследващ журналист, факт, сам по себе си подсказващ за битки в парламентарната зала и извън нея. Другите три тотално неизвестни за широката публика лица в листата на БСП, явно са личен избор на председателката и тяхната вечна лоялност ще има своите финансови измерения и бъдещ бурен кариерен ръст. Ако приемем ,че политическия разгром на ГЕРБ бе предизвикан и подхранван от финансираната от Държавния департамент на САЩ българска редакция на радио \"Свободна Европа\", то стигаме до извода ,че бъдещата парламентарната група на БСП в Европарламента ще реализира нова американска линия , което не знам дали е най-добрия вариант за България, но е различна от поддържащата отвъдокеанска група на Плевналиев, Прокопиев, Бориславова и Станишев, както и тази на хардлайнерите на Цецарон и неговия несменяем спътник на молитвените закуски. . С двете чужди имена в състава си , листата на ГЕРБ за евроизборите подчертава избраната генерална партийна линия за присъствие на местната и международна политическа сцена чрез търсене на задкулисни, лични и неясни договорки с чужди структури и бюрократи,в т.ч. и имащи отношение към разходването на евросредствата. Да си спомним резила с кандидат-комисарката Румяня Желева – връзката на ГЕРБ със спонсориращата ги ХСС или комисарката Кристалина Георгиева, с първенюшката ѝ интрига срещу Ирина Бокова, за да ни стане ясно, каква ще я вършат гербаджиите в европарламента. Палмата на \"първенството\" и \"Златния скунс\" с листата си за тези избори заслужи списъка от кандидати на ДПС. Да сложиш на първите две избираеми места лидера на партията и депутат-бизнесмен, станал нарицателно за определен вид \"гражданско\" поведение е връх на пренебрежението към демократичните институции в Европа. Та ставаше дума за единението на нацията,чиито главен поборник е президентът Радев. Висшият военен, свикнал да оперира с ясни понятия, принципи и категории, верятно, е в шок от политическата \"кухня\", от майстор-готвачите, от калфите и сервитьорите, обслужващи политически битовото балканско заведение \"България\". Във времената на пост-истините, на двойните стандарти, на токсичността и отсъствието на елементарна етика в отношенията между хората, между държавата и хората и между самите политиците е изключително трудно, почти невъзможно, да апелираш и да се бориш за единение на нацията в името на просперитета на народа и Отечеството. Но друго призвание и път за честните и мислещи хора в България няма, освен философията на еволюционните промени, започващи с осъзнатото, осмислено и отговорно участие на гражданите във всенародните избори.    ", "date": "2019.04.23", "title": "За какво и за кого гласуваме? Наясно ли сме?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394823-23-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "181 г. пр.н.е. – В Рим е открит храмът на Венера, превърнал се в място за поклонение на куртизанките.     1348 г. – Крал Едуард III учредява Орден на жартиерата в деня на свети Георги Победоносец.     1800 г. – Елена е нападната от кърджалии, опожарена е черквата „Св. Никола“.     1827 г. – Уилям Роуън Хамилтон представя теорията си за системата от лъчи.     1856 г. – По инициатива на Кръстьо Пишурка в Лом е създадено българско читалище.     1876 г. – Въстава Перущица в рамките на Априлското въстание.     1896 г. – В Ню Йорк се състои първата публична кинопрожекция.     1907 г. – Писателят Джек Лондон се отправя на околосветско пътешествие.     1916 г. – По време на Ирландското въстание революционери завземат ключови сгради в Дъблин и провъзгласяват независимостта на Ирландия.     1920 г. – В Анкара е свикано Велико национално събрание на Турция, което отменя правомощията на султан Мехмед VI и въвежда временна конституция.     1932 г. – В Стратфорд на Ейвън е открит Кралският Шекспиров театър.     1935 г. – Приета е новата конституция на Полша.     1940 г. – При пожар в нощен клуб в Начез (Мисисипи) загиват 198 души.     1945 г. – Втората световна война: Фелдмаршал Херман Гьоринг уведомява с телеграма Хитлер в обсадения Берлин, че поема властта като негов заместник.     1964 г. – В Москва е открит театър Таганка – сцена на авангардния руски театър.     1967 г. – Космическа програма на СССР: СССР изстрелва космическия кораб Союз 1 с Владимир Комаров на борда; при завръщане на Земята настъпва авария и космонавтът загива.     1986 г. – Във Великобритания са възстановени полетите с дирижабъл като туристическа атракция.     1992 г. – Приет е Закон за приватизацията на държавните предприятия в България.     1992 г. – В Пекин (Китай) е открит най-големият в света ресторант от веригата Макдоналдс (700 места).     1996 г. – За първа година се чества обявеният от ЮНЕСКО Световен ден на книгата в памет на починалите на този ден през 1616 г. Мигел де Сервантес, Уилям Шекспир и Инка Гарсиласо де ла Вега.     1997 г. – Започва кулинарното предаване „Вкусно“     2001 г. – Компанията Intel пуска на пазара микропроцесора Pentium 4.     2003 г.— Излиза първата книгата със сатирични фантазии „Птица ли е като птица“ на българския писател Емил Измирлиев     2004 г. – При престрелка в Кербала (Ирак) е ранен старши сержант Димитър Иванов Димитров, който по-късно умира от раните си.    ", "date": "2019.04.23", "title": "23 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394824-%D0%BA%D0%B0%D0%BC%D0%B5%D0%BD%D0%B0%D1%80%D0%BE%D0%B2-%D0%B2%D0%B5%D1%87%D0%B5-%D0%B5-%D1%81-%D0%BF%D1%80%D0%B8%D1%81%D1%8A%D0%B4%D0%B0", "text": "Софийският градски съд потвърди изцяло присъдата на районния, с която подсъдимият Константин Каменаров бе признат за виновен в това, че е шофирал с 1.6 промила алкохол в кръвта. С решението от днес и наложеното наказание от 1 година и 3 месеца “лишаване от свобода” с 3 години изпитателен срок и 600 лв. глоба.   е окончателно и не подлежи на обжалване и протест, съобщиха от градския съд.     Присъда лишаване от свобода за умишлено престъпление от общ характер е едно от основанията по закон за прекратяване мандата на шефа на обществената телевизия, като формално решението се взема от Съвета за електронни медии. Няма значение дали наказанието е ефективно или условно. Процесът в градския съд се протака, тъй като няколко пъти Каменаров не се яви, а настояваше да участва лично по делото. Заради едно от отлаганията се развихри и скандал, тъй като Каменаров ползва болничен лист, за да не отиде в съда, а в периода на отпуска си беше на конференция в Брюксел. На 2 ноември 2017 г. съдия Марина Манолова от Софийския районен съд призна Каменаров за виновен, че на 23 юни 2016 г. около 3.50 ч е управлявал колата си с концентрация на алкохол в кръвта над 1.2 на хиляда. Резултатът от 1.6 промила е установен с кръвна проба, след като Каменаров е спрян за проверка и тестван с дрегер. В мотивите на районния съд се цитират обясненията на Каменаров. Той твърди, че във въпросната вечер се прибрал около 23 ч и изпил едно уиски, за да се отпусне. После с цел стимулиране на метаболизма и загуба на телесно тегло взел и билката “златен корен”, която разтварял в чист етилов алкохол – медицински спирт. Тази вечер изпил двойна доза от разтвора – поне 100 грама. Около 2.00 ч Каменаров получил обаждане от съпругата си, която по това време била на парти. Тя му казала, че не се чувства добре, и го помолила да я прибере. Той бил спрян за проверка, след като взел жена си. Каменаров пледира, че е невинен, и иска да бъде оправдан. Основният му аргумент е, че няма как от едно уиски да се стигне до 1.6 промила, а резултатът бил такъв заради билката. “Деянието е извършено с пряк умисъл, като подсъдимия е съзнавал обществено опасния му характер, предвиждал е настъпването на неговите обществено опасни последици – че управлява МПС под въздействието на алкохол с концентрация над 1.2 промила, и е искал настъпването на тези последици, като умишлено е започнал да управлява моторното превозно средство независимо от употребения от него алкохол”, пише в решението. Законът използва термина “алкохол”, не прави разлика по вида на питието, в което се съдържа – уиски, водка, ракия, различни видове алкохолни коктейли, чист етилов алкохол и т.н., нито по търговски марки, обяснява обаче съдът. Магистратът допълва, че Каменаров не е бил спрян на отиване към съпругата си, а след това – когато вече се е уверил, че тя е добре и няма нищо фатално (по неговите думи). Тоест не издържа доводът, че не е осмислил поведението си, допълва съдия Манолова. Освен това, ако съпругата му е била в толкова влошено здравословно състояние, е трябвало да бъде повикана линейка. В противен случай има таксита и служби “дринк енд драйв” (“пий и карай”), разсъждава съдът.    ", "date": "2019.04.23", "title": "Каменаров вече е с присъда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394825-%D1%81%D1%8A%D0%B4%D1%8A%D1%82-%D0%B2%D1%8A%D1%80%D0%BD%D0%B0-%D0%BA%D0%BD%D0%B8%D0%B6%D0%BA%D0%B0%D1%82%D0%B0-%D0%BD%D0%B0-%D0%BB%D1%8E%D1%82%D0%B2%D0%B8-%D0%BC%D0%B5%D1%81%D1%82%D0%B0%D0%BD", "text": "Окръжният съд в Кърджали разпореди книжката на лидера на партия ДОСТ Лютви Местан да бъде върната. Заради катастрофата на пътя за ГКПП Маказа, при която загина 6-месечно момиченце, а родителите и братчето му пострадаха, прокуратурата разпореди свидетелството за шофиране на Местан да бъде отнето, но сега магистратите са решили, че причина за това няма.     Според съда единственият мотив, с който се обосновава постановяването на тази ограничителна мярка е, че тя се взема с цел да бъде осуетено извършването на друго престъпление от обвиняемия, съобщиха от съда. Съдът е счел също така, че разпоредбата на чл. 69а, ал. 1 от Наказателно-процесуалния кодекс не се прилага императивно, а е законова възможност за временно отнемане на свидетелството за управление на моторно превозно средство, която преценка винаги е индивидуална, с оглед обществената опасност на разследваното деяние и обществената опасност на обвиняемия. В мотивите за решението на съда се казва също така, че в настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на лидера на ДОСТ. Определението на съда е окончателно.  ", "date": "2019.04.23", "title": "Съдът върна книжката на Лютви Местан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394826-%D0%BA%D0%B5%D1%84%D1%8A%D1%82-%D0%B4%D0%B0-%D1%80%D0%B0%D0%B7%D0%B2%D0%B0%D0%BB%D0%B8%D1%88-%D0%BA%D0%B5%D1%84%D0%B0-%D0%BD%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "Около всеки сезон на Game of Thrones зрителите се озовават не във вихър от мечове, а в такъв от спойлери. Ако не искаш цял ден да стоиш със слушалки в ушите и далеч от социални мрежи, навиваш аларма и в 4 ч. сутринта всеки понеделник жив или умрял ставаш да гледаш новия епизод в HBO GO (легално е).     Какво обаче става, ако си работещ човек? В понеделник сутрин се очаква да си на работното си място, сравнително свеж и адекватен за работа, макар и вътрешно крив от поредния бързо отлетял уикенд. Можеш ли да ставаш посред нощ, за да гледаш сериал, бил той и хита на HBO? Можеш. Разумно ли е? Ни най-малко. В такъв случай денят се превръща в едно непрестанно бранене на вала на твоята зрителска невинност от бродещата заплаха на спойлерите. От колеги, гледали епизода в ранните часове на деня или изпиратствали го час след премиерата, които държат да коментират на висок глас всеки един изненадващ момент, до статии с разкриващи заглавия и вълна от мемета из социалните мрежи, базирани на дадена сцена от епизода. Колкото и да се пазите, шансът някой нагъл безделник да развали удоволствието ви със статус \"Еди-кой си направи еди-какво си. #дастегогледалинавреме\" е почти толкова голям, колкото и шансът майката и бащата на този Facebook/Twitter потребител да не са му обръщали внимание като малък. Устата ви се пълни с горчилка, а колкото и безумно да натискате бутона за назад това няма да изтрие спомена, че този ваш \"приятел\" с твърде много свободно време е развалил удоволствието на вас и вероятно още няколко десетки души. И то не как да е, а с опита си да изпъкне с това, че е гледал епизод на сериал преди вас. Едно, без съмнение, невероятно житейско постижение. Аплодисменти! Спойлерите са нещо лошо и това става ясно от самото им име (англ. spoil – развалям). Те са отрова, която убива развлекателния елемент на даден медиен продукт – бил той филм, сериал, книга или дори видеоигра. Изненадата, изненадващият обрат или разкритие са истински ценното в една история и й осигуряват вечен живот. Без значение колко симпатични са персонажите и колко голям е залогът в действията им, ако случващото се е предвидимо, крайният продукт се забравя лесно. Game of Thrones стана толкова популярен в голяма степен заради шокиращия елемент – рядко срещаната смелост да бъдат убивани на пръв поглед важни герои и да се провалят \"сигурни\" за реализиране планове, а това дава възможност историята в книгите на Джордж Р. Р. Мартин, и тази на сериала, постоянно да тръгва в нови, свежи и неочаквани посоки. Спойлерите отнемат на зрителя именно удоволствието сам да поеме по този път. Понякога маловажните, а понякога съществени разкрития за случващото се в даден филм/епизод/глава, пречат на зрителя/читателя да изпита непринудената, емоционална реакция от това сам да види даденото събитие. Те отнемат нещо от този, към когото е насочен спойлерът, но не носят нищо на този, който го отправя. Освен в някои патологични случаи. Ето защо род \"спойлващи\" могат да се разделят най-общо на три вида: spoilerus bonum (добър спойлващ), spoilerus stultus (глупав спойлващ), spoilerus malus (зъл спойлващ). Първите са съобразителни хора, които съзнават, че не печелят нищо от това да ви развалят кефа и не го правят с умисъл. Ако са наясно, че все още не сте гледали новия филм от \"Междузвездни войни\", няма да дойдат да ви обясняват кой от персонажите оцелява и кой не. Напротив – ако искат да обсъдят филма с друг колега, дори ще го направят в друго помещение. Ако споделят снимка или коментар в социалните мрежи, то той няма да разкрива нищо от сюжета. Техните прегрешения най-често са напълно случайни и от тази гледна най-много от всички заслужават опрощение. \"Глупавият спойлващ\" е несъобразителният тип. На него/нея му убягва отговорът на въпроса \"Какво толкова?\". Това е и най-често срещаната им реакция, когато започнат разговор с вас със спойлер, а вие ги погледнете с онзи изпепеляващ поглед, събиращ в себе си разочарование, тъга и оправдан гняв. Тук най-често става дума за хора, които не са така емоционално ангажирани с историите, до които се докосват – от екрана или от страниците, и са по-скоро наблюдатели, отколкото съпреживяващи видяното. На тях, с много условности, се прощава според ситуацията. Но не се ли научат с времето \"къде е проблемът\", много вероятно е лека-полека подсъзнателно да се превръщат в третия вид. Spoiler malus, за съжаление, е широко разпространен вредител. Това са онези, които умишлено спойлват сериали и филми на своите приятели и онлайн познати. По-лошото е, че те изпитват някакво садистично (и нелогично) задоволство от това. С други думи – на тях им е кеф да развалят кефа на другите. Може би го правят за внимание – да, реакцията, която ще получат, ще е краткотрайна и негативна, но все пак е реакция. Някой е отбелязал съществуването им, а това за кратко ще притъпи усещането за болезнена самота, което по принцип подтискат с гледане на сериали в късните часове на нощта. Други борят комплекс за малоценост с аргумента \"Ако беше истински фен, щеше да го гледаш веднага\". Поставят едно задължително условие, с което всички незнайно защо трябва да се съобразяват. То е продиктувано от погрешната идея за собственото им превъзходство – че са нещо повече от онези \"кежуъл зрители\", които възпрепятствани от работа, лекции, училище и пр. не могат да гледат сериали рано сутрин или да ходят на първата възможна прожекция. Тук емоционалната привързаност към даден сериал/франчайз е толкова голяма, че се изражда във вредна за околните. Но в главите на \"истинския фен\" тя е оправдана. Трудно е да се бориш с spoiler malus в ерата на интернет. При онлайн контактите е по-лесно – винаги можеш да \"изтриеш\" или блокираш някой дразнител в Twitter/Facebook. На живо е по-трудно, защото този особен вид енергиен вампир се храни с негативни реакции; това е нещото, което търси – тъгата в очите ви ги прави по-силни; това, че са развалили за вас даден епизод, филм, че дори цял сериал, е постижение. Сещате ли се за онази фалшива, но поучителна \"новина\" за случай, при който американски фен на \"Междузвездни войни\", чакащ да гледа Star Wars: The Force Awakens, уж пребил друг зрител, излизащ от предходна прожекция, който на висок глас разкрил съдбата на важен персонаж? За радост, не е истина, но подобни ситуации в кината наистина се срещат. Кой от двамата в един такъв случай е истинският фен? Този, който е част от общността и се съобразява със \"себеподобните си\", или онзи с криво разбиране за хумор, който иска за 30 секунди да е център на вниманието?  ", "date": "2019.04.23", "title": "Кефът да развалиш кефа на другите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394822-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D0%B0%D0%B7%D0%B0%D1%80-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "  Този храбър Христов воин и добропобеден мъченик беше от пределите на България, от селото, наречено Габрово, от родители православни християни  (Според запазеното предание родното място на мъченика е село Дебел дял, на 15 км. от Габрово. Баща му се е казвал Недко Енчов. Родът му съществува и до днес. По данни на архим. Нестор от св. Великотърновска митрополия.) . Бягайки от България, дойде в Анадола и пристигна в едно село, наречено Сома, което е близо до Пергам, и там стана овчар. Един ден, когато беше на паша с овцете си на високо и пусто място и те почиваха, оттам случайно мина някаква туркиня, срещу която свирепо се нахвърли кучето на стадото. Лазар се събуди от кучешкия лай, бързо се спусна и отърва жената, преди тя да претърпи някоя по-голяма пакост от едно малко разкъсване на дрехите. Коварната и скверна жена тогава не показа никакъв признак на гняв против Лазар.      Но после, когато отиде при мъжа си, наклевети християнина, и то с клевета зла и смъртоносна, че уж в пустото място той направил опит да я изнасили и показваше раздраните си дрехи като доказателство за извършеното насилие. Мъжът й, щом чу това, веднага пламна от гняв и хукна да намери пастира, за да го убие. Но понеже не го познаваше, преби вместо него съдружника му, обаче не до смърт, поради което онзи не умря. А като узна после от жена си (по белезите, които й описа), че не е набил нейния оскърбител, и виждайки, че битият не е умрял, размисли, че е възможно той да го привлече под съд, тъй като беше съвсем невинен и неотговорен. Боейки се от това, варваринът подбуди сродниците на жена си да отидат и да опишат в съда насилието и дързостта на християнина, за да защитят честта й, та да не остане поругана тяхната родственица, сякаш доброволно е извършила прелюбодеяние. Лазар узна за гнева на агарянина и как онази жена е преиначила случилото се, и каква клевета е измислила. Но му се видя недобро да се крие, за да не потвърди по този начин нейното обвинение. Затова открито си остана при стадото, за да покаже, че като невинен не подозира никаква опасност. Но мъжът и сродниците на туркинята подновиха клеветата и обвинението пред агата, който веднага изпрати да доведат Лазар и бития негов съдружник. После доведоха и жената обвинителка с нейните сродници. За невинно бития агарянинът беше оправдан, защото в желанието си да отмъсти на оскърбителя на своята жена, го набил по погрешка, понеже не го познавал. А цялото обвинение и \"престъпление\" се стовари върху Лазаря. Какво стана по-нататък? Битият беше освободен, а невинният Лазар на 7 април беше осъден на затвор. И понеже поруганието и безчестието на жената се разгласи и се разчу не като лъжливо и измислено, а като истинско и действително, сродниците обещаха на агата хиляда гроша, та или да потурчи Лазар, или да го обеси, за да бъде заличен по този начин позорът от техния род. Агата твърде много желаеше да вземе тия пари. Но съдията не даваше разрешение нито за едното, нито за другото, понеже имаше свидетели от страна на Лазар, които описваха работата, както бе станала, и доказваха, че обвинението е клевета и лъжа и че Лазар е невинен. Впрочем агата остави свидетелствата на другите и пожела да узнае истината от самия Лазар, поради което заповяда да го бият по краката, за да признае какво е сторил. Но понеже той говореше за случая, както беше в действителност, а не както желаеше агата, този заповяда да го оковат във вериги и в клада, и така остана измъчван до двадесет и второ число на същия април. В онези дни, когато мъченикът беше в затвора, се явиха за негова утеха някои негови сънародници българи, но той им каза да се крият, за да не ги хване агата и да не поиска от тях откуп, за да го освободят, което той съвсем не желаеше. Колкото минаваха дните, толкова повече беснееше агата, първо - защото имаше опасност да изгуби хилядата гроша от агаряните (ако Лазар не пожелае да се потурчи или ако не получи разрешение от съдията да го обеси), и второ - че не се явиха, както той очакваше, някои от страна на подсъдимия, за да запълнят тази загуба и да го освободи. Вместо това заповяда да го доведат при него и с много ласкателства и коварства го подканяше да се потурчи, за да му подари живота и други подаръци каквито би пожелал. А главната му цел беше да получи хилядата гроша. И понеже Лазар не се измами и не повярва на неговите ласкателства и обещания, агата заповяда на своя кехая (тур. - в случая \"главен овчар\") да вземе четиридесетте овци, които Лазар притежаваше (защото всички други бяха чужди). На следващия ден, срядата подир Томина неделя, 22 април, на разсъмване агата заповяда на своите силни слуги да го мъчат най-жестоко, по какъвто начин изнамерят и както могат, така че до вечерта да го намери или потурчен, или мъртъв от многото и различни изтезания. Като заповяда това, яхна коня си и отиде на гуляй с приятели. Като получиха заповедта и от желание да угодят на своя ага, слугите поискаха да се покажат още по-жестоки и звероподобни, та се напиха, за да не изпитват никакво състрадание и съчувствие при изтезанията на мъченика, и след това се заловиха с мерзкото дело. Първо нагорещиха толкова железа, колкото бяха на брой мъчителите, и горяха безмилостно една по една всички части на тялото му дълго време, насилвайки го да изповяда тяхната вяра. А подир това силно обгаряне на цялото му тяло те заедно вдигнаха един много тежък пън, който се намираше в затвора, поставиха го върху гърдите му и много го насилваха да изповяда тяхната антихристова вяра. Но мъченикът направи обратното - свободно изповяда Господа Иисуса Христа и призова Неговата божествена помощ по молитвите на светия славен великомъченик Георги (понеже всичко това ставаше на 22 април, в навечерието на Гергьовден), а тяхната вяра и всичко, което тя учи, безстрашно поруга и похули. Тогава онези още повече пламнаха от гняв и понеже бяха обгорили цялото му тяло с нажежените железа и нямаха какво друго да му сторят, затова с голяма ярост извлякоха езика му навън и го изгориха с нажежено желязо, толкова страшно и безмилостно, че половината част, до която стигна желязото, изгоря, а другата половина от страна на гърлото така изсъхна, че той стана съвсем ням. И понеже нямаше вече език да говори и да изрече тяхната вероизповед, каквото беше цялото им желание, искаха да изтръгнат съгласието му със знаци и с кимване на главата. Като не стана и това, мъчиха го зле дълго време и повредиха едното му око. Две неща имаха за цел: едното - да могат да променят убеждението му и да приеме тяхната вяра; другото - ако това не стане, да го умъртвят с мъчителна смърт. Отчаяни в първото, вдадоха се във второто - да го умъртвят според заповедта на агата. И беше по-лесно да го умъртвят, като го обезглавят, но надеждата той да се обърне ги караше много часове с много усилия и с много изтезания да правят това, което в един миг можеше да стори мечът. Най-сетне, като свещен венец на мъченическите страдания, донесоха бакърен тас, страшно нажежен, и го поставиха на мъченическата глава; това, като край на всичко, го удостои с небесни нетленни венци. Понеже, щом му наложиха нажежения тас, той стана като мъртъв - бездиханен и неподвижен; щом го видяха такъв, мъчителите го оставиха непогребан, за да дойде агата и да го намери умрял, както бе заповядал. По залез слънце пристигна в конака на агата един търговец от Загора на име Йоан, който упражняваше лекарската професия и като лекар на конака влизаше там смело. Като намери удобен момент, застана до прозореца на затвора, за да каже нещо на мъченика, да го подкрепи във вярата и да го подготви за мъченичеството. Видя го да седи в добро състояние и (о, преславно и свръхестествено чудо!) безпрепятствено да говори. Без да знае какво е претърпял мъченикът през онзи ден, той започна да го съветва да бъде твърд във вярата и каквито и изтезания да му причинят, да ги изтърпи заради любовта Христова. И други подобни неща му казваше с тих глас на турски език, понеже мъченикът не знаеше гръцки. А Христовият страдалец отговори: - Какво друго повече ще ми сторят? Днес ме мъчиха така и така - и изброи всичко, което му бяха направили. После му рече: - Прочее, не ме е страх, защото изпитах добре силата Христова в самия себе си. От това само се боя, да не би да престанат да ме изтезават и да ме изоставят. Затова те моля, ходатайствувай пред тях да не спират да ме наказват, а да ме умъртвят! Затова благословеният Йоан ги подбуди да го убият, като им казва: - Защо щадите този човек толкова дни? Вие знаете, че туй е клевета. Но понеже неговите обвинители упорствуват и търсят отмъщение, убийте го, за да се отървете и вие, и той! И не само с думи ги подстрекаваше, но им даде и рушвет. Това направи Йоан. А Бог, Който изпълнява желанието на ония, които Му се боят (Пс. 144:19), устрои работата така... Агата, като се завърна от своето развлечение, не попита онази вечер нищо за мъченика. А на сутринта Йоан пак дойде в конака и като застана до прозореца на затвора, разговаряше с мъченика на висок глас. И мъченикът му отговаряше също така високо. Агата, като чу гласа на Лазар, го позна. Затова гневно повика палачите, на които беше заповядал да го изтезават, и им рече: - Какво направихте вчера с оня гяурин? Нали ви заповядах или да го заставите да се потурчи, или да го умъртвите? Те му отговориха: - Да, оставихме го мъртъв, бездиханен. На това той рече: - Ами защо сега говори свободно и изглежда читав? Значи се подигравате с мен, лъжете ме, че сте го изтезавали! За да не излязат лъжци и да не бъдат наказани от агата, бяха принудени да му разкажат и опишат едно по едно изтезанията, които му причиниха. Но онзи продължаваше да не вярва и по никакъв начин не искаше да повярва, ако не са останали белези от раните. Но когато го доведоха и видя изгорения език, цялото тяло - наранено, главата - обезобразена, а окото - повредено, увери се и счете за дело на Божията сила сегашното му добро състояние, но не го освободи, може би, за да не изгуби парите, които му бяха обещали. Но и не го уби веднага, а започна да му говори с голяма кротост, мъчеше се да промени убеждението му с лъжливи ласкателства, като му обещаваше, че ако се потурчи, ще му даде 40 овце, което му стига, за да се ожени, и му предлагаше други различни подаръци. Но храбрият Христов поборник счете всичко това за смет и изповяда дръзновено пред всички, като каза: - Аз се покланям на единия Бог в три Лица и Нему служа. Както съм кръстен в Негово име и съм станал християнин, така в Негово име съм готов и решен да умра, и нищо в тоя свят не може да промени моето убеждение! Накрая агата, като се убеди, че обръщането му е невъзможно, и като се обезнадежди напълно, издаде присъда да го обесят. Случайно там беше един турчин от остров Хиос, който много допринесе за смъртта на мъченика, като каза: - Не си губете времето, понеже такива като него са много упорити и не променят убежденията си. Имаше един подобен на остров Хиос  (Св. новомъченик Марк Хиоски († 5 юни 1801 г.)   и не се намери начин да променим убеждението му, но той показа такава упоритост и накрая с такава готовност се устреми към смъртта, като че ли отлетя във въздуха. И Йоан прослави Божия промисъл и домостроителство заради тази присъда. А истинският Христов приятел Лазар, поведен към мястото за изпълнение на присъдата, молеше от срещаните християни прошка. Агаряните пък не преставаха по целия път да го скланят да се потурчи. А той се подиграваше на тяхната несмисленост и казваше: - Нека тъй да бъде! Сега след малко ще видите! (Това чули някои християни и като не разбрали, че той говори подигравателно, много се смутили). Но когато стигнаха на определеното място, той отново показа своето божествено убеждение, като изповяда Христа дръзновено. И християните се възрадваха твърде много и прославиха Бога, а агаряните се огорчиха и получиха вечен позор, защото наистина останаха удивени от храбростта и мъжеството на мъченика. Понеже Лазар виждаше как никой от неверните не се осмелява да му метне въжето на шията, а принуждаваха християните да го сторят, които пък по никой начин не се съгласяваха да станат палачи на мъченика; та казвам, като гледаше това, светецът, за да освободи християните от това насилие, сам този храбрец с видима радост метна примката на шията си със своите благословени ръце, и като стъпи на един кош, увисна на бесилото. И така славно предаде в Божиите ръце своята свята душа на 23 април 1802 г., на възраст около 28 години. Присъствуващите християни забелязаха и говореха с недоумение и удивление за това, как светите му мощи три пъти се вдигнаха и спуснаха с въжето без човешка ръка, като че ли се снемаше и качваше някакво кандило. После остана на бесилото неподвижен до вечерта, с лице обърнато на запад, и сутринта - все така, докато изгря слънцето. А когато слънцето изгря, той неочаквано се обърна и погледна към него. Това привлече вниманието дори на агаряните, ала те сметнаха, че е знамение мъртвецът да стои едно денонощие обърнат на запад и после внезапно да се обърне на изток, затова веднага го обърнаха и завъртяха на запад. Но тозчас (о, чудо!) той пак се обърна с лице на изток. Нечестивите пак го завъртяха към запад, но мъченикът отново се извърна към изток. И туй стана не само веднъж, и дваж, и триж, но много пъти. Затова един турчин, като почна да негодува и да ругае светеца, рече: - Ината, който имаше като беше жив, има го и мъртъв! И взе нож, проклетият, та удари светите мощи посред глезена и веднага свръхестествено изтече малко кръв от тялото му, мъртво вече тридесет и три часа. От нея взе с памук един християнин и като помаза един свой родственик, който имаше дълговременна и неизлечима болест, излекува го чрез благодатта на св. мъченик Лазар. Св. мощи останаха обесени, обърнати към изток, с отворени очи, гледащи надолу към земята. И не само никое от свикналите да налитат на мъртви тела животни, но дори муха, нито някоя друга живинка, не се приближи до тях. От историите на древните и нови мъченици виждаме как мъчителите са показвали своята ярост към мъченическите мощи и след смъртта на Христовите страдалци. Така и новият мъчител стори едно нечувано, но и съвсем смешно безумие: понеже му хрумна, че християните ще се покланят на мощите на светеца, затова този най-безразсъден човек не позволи да ги снемат от бесилото и да ги погребат в земята. Но желаеше и настояваше, противно на другите агаряни, да ги остави на въжето, докато се разложат напълно и сами паднат на земята, та тогава - казваше - нека му се покланят християните като на светец. Ала по онова време там се случи един царски човек, който беше разумен, прецени неговото безумие и му обясни, че колкото повече тялото стои там, толкова Лазар ще бъде прославен като победител, а те - посрамени като победени. И така едва го убеди да заповяда на християните да го погребат. Всичко това за добропобедния мъченик Лазар и неговите свети мощи ни разказа непосредствено от живото предание, както са засвидетелствували пред него очевидци, дошлият на остров Хиос всепреподобен йеромонах Авксентий, човек благоразумен и любознателен, голям ревнител и любител на мъчениците, достоен за похвала, който, като предстоятел на тамошната църква, изследвал всичко точно. Наред с другото ми каза и това: \"Учудвах се на мекотата, която имат неговите свети мощи. Познавам други мощи, които остават твърди и съвсем негъвкави. А на благословения Лазар развързах ръцете, които бяха вързани назад, и ги скръстих върху гърдите му без труд, като че ли беше издъхнал в същия миг. Също затворих очите му и така го погребах.\" След това отец Авксентий заминал от онова място, а светите мощи останали в земята, докато Бог благоволил да ги открие по следния начин... Някакви земеделци отишли да погребат друг покойник и без да знаят за гроба на мъченика, отворили тъкмо него. И веднага оттам излязло чудно и неизказано благоухание. Съобщили това в селото, притекли се благочестиви християни, които били отбелязали мястото на гроба, и като познали мъченическите мощи, пренесли ги в църквата и по съвета на един светогорец от монастира Пантократор, ги поставили под светата трапеза в олтара за слава на Бога, прославян в Своите светци.", "date": "2019.04.23", "title": "Свети мъченик Лазар Български"}
{"url": "http://www.classa.bg/%D1%81%D0%B2%D1%8F%D1%82/item/394818-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B8-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Новият президент в Киев няма да може бързо да се справи с досегашните елити, но поне е в състояние да прекрати войната в Донбас, сочи в свой обзор в. „Известия” Новоизбраният президент на Украйна Владимир Зеленски няма да може да извърши рязка смяна на политическите елити в страната и да разруши създадените от предишните власти корупционни схеми. Но ако е готов за компромиси, той е в състояние да спре войната в Донбас, смятат интервюирани от „Известия” експерти. Самият победител вече обеща да действа в нормандски формат и да продължава работата в рамките на Минския процес. На 21 април във втория тур на изборите Владимир Зеленски разгроми настоящия украински лидер, получавайки 73,2% от гласовете, както сочат данни на националния екзитпол. По предварителната информация на ЦИК избирателната активност е била 60%. Петро Порошенко, за когото според данните от допитванията са гласували едва 25,3% от украинците, вече призна поражението си и поздрави опонента за победата му. Денят на самото гласуване на балотажа беше изпълнен с куриози, макар обстановката в Украйна като цяло да бе спокойна. Претендентите за поста бяха само двама и вече нямаше почва за гръмки изявления за откраднати гласове и нечестна игра. Според данните от всички анкети Владимир Зеленски вървеше към победа със значително предимство, така че би било разточителство да се хабят сили за сигнали за нарушения – те вече не можеха да повлияят съществено на окончателния резултат. Както посочиха в щаба на фаворита в президентската надпревара, нередностите из избирателните секции само подсказвали, че „действащата власт не може да понесе удара и се стреми по всякакви начини да си отмъкне поне няколко процента отгоре”. Що се отнася до Петро Порошенко, на него пък изобщо не му вървеше да се оплаква от фалшификации, като се има предвид целия контролиран от него административен ресурс. И все пак не мина без инциденти. Така например, в село Лебединское в Донецка област избирателната секция не е била отворена в 8 часа сутринта, както е редно. Оказало се, че членовете на комисията живеят прекалено далеч и не са успели навреме да положат клетва. В средата на деня  полицията вече се подготвяла за завеждане на углавно дело заради нарушение на изборния закон, но към 17 часа следобед секцията най-после отворила. В родния град на Владимир Зеленски – Кривой Рог, една от гласоподавателките вместо да пусне бюлетината си в урната, решила да я… изяде. Членовете на избирателната комисия успели да спасят доста смачкания документ. Беше съобщено, че жената е била в състояние на алкохолно опиянение. В град Кагарлък в Киевска област полицията пък няколко часа преследвала избирател, който, след като получил бюлетината си, побегнал от членовете на избирателната комисия, качил се на велосипеда си и заминал. Полицаите стигнали до дома на този нарушител и вратата им отворила жена му. Тя им предала не само сегашната бюлетина, но и друга, задигната от мъжа ѝ още при гласуването на първия тур. Според неговите лични обяснения той така искал да провери доколко бдителни са членовете на комисията. Сега обаче заради действията му го заплашват две години затвор. В конфликт със закона влезе и самият Владимир Зеленски, който доволно показа на журналистите собствената си бюлетина. Полицията му изготви протокол „за нарушение на правилата за водене на предизборна агитация”. Току-що избраният президент на Украйна ще трябва да плати глоба, като внесе в държавната хазна сума между 510 и 850 гривни, което е равно на 1200-2000 рубли или 17-28 евро. Общо в деня на вота правоохранителните органи на Украйна са регистрирали около 1000 сигнали за нарушения на изборния процес и са завели около десетина углавни дела. Още след първия тур на 31 март стана ясно, че на Петро Порошенко му предстоят три тежки седмици и за да остане на власт, трябва да извърши чудо. Подкрепата на 15,95% от гражданите, колкото застанаха зад него при първото гласуване, изискваше от гаранта на конституцията решителни действия, но все пак в рамките на закона. Защото двукратното надмощие на Зеленски фактически не оставяше на президента на Украйна свобода за машинации и измами. Както обясниха експерти, да си „надпишеш” 5% и да не те хванат е възможно. Но опит да компенсираш толкова голямо изоставане с помощта на административния ресурс и то в страна, представяща се за демократична, би бил фатален. Лидерът на Украйна се обърна даже към жителите на източната част на страната, обещавайки им да не погазва техните права и да не ограничава употребата на руски език, а освен това издаде и указ за празнуването на 9 май като Ден на победата. Но все пак не успя да се задържи на власт за втори мандат – макар плакатите „Или Порошенко, или Путин”, които бяха окачени из цялата страна, да бяха спешно прибрани, след като се отчете негативната реакция на обществеността. Незавършената война, корупционните скандали и общата социално-икономическа ситуация в страната провалиха всички старания на Петро Порошенко. Като цяло на 21 април в Украйна се усещаше по-малко напрежение, отколкото на 31 март. Както споделиха интервюирани от „Известия” избиратели, денят на балотажа вдъхваше у хората надежда за предстоящи промени към нещо по-добро. Ясното очакване на такива промени в обществото пролича още в резултатите от първия тур, които не оставиха на действащия президент шансове за победа, каза пред „Известия” депутатът от Върховната Рада Евгений Балицки. „Много от гласуващите носеха върбови клонки. Нали днес е Връбница (Цветница – б.р.), а това е символ на живот и надежда,” подчерта пред „Известия” ветеранката от Великата отечествена война Софя Волская, излизайки от секцията в Славянската гимназия в Киев. Тя добави: „Аз гласувах за надеждата. Надявам се Зеленски да обърне внимание на малките пенсии на ветераните и на високите цени на продуктите. Целият ни живот се превърна в оцеляване. Когато по време на дебатите той застана на колене пред хората, които са заслужили такова преклонение, аз му повярвах”. Когато пък Петро Порошенко по време на дебатите също застана на колене, но с гръб към зрителите, „стана ясно, че това са конвулсиите на един агонизиращ режим”, каза пред „Известия” 48-годишният шофьор на маршрутка Валерий. А изборът на 27-годишната Светлана в голяма степен е бил предопределен, когато на мобилния ѝ телефон започнали „да звънят неизвестни хора и да агитират за Порошенко”. Тя уточнява: „Агитацията вървеше с помощта на автоматична връзка и от скрит номер. За кого гласувах, мисля, е ясно”. Да се очакват резки промени както вътре в страната, така и във външната ѝ политика, не си струва. Според директора на Киевския център за политически изследвания и конфликтология Михаил Погребински принципна корекция на политическия курс би била възможна едва след парламентарните избори, насрочени за 27 октомври. Украинският политолог обясни пред „Известия”: „Едва тогава ще стане ясно каква коалиция ще сформира правителство. Дотогава новият президент, разбира се, ще се държи внимателно – не толкова нагло, колкото Порошенко. Но курсът спрямо Европа и противопоставянето срещу Русия ще се съхрани поне но изборите за Рада. А след тях много неща ще зависят от това, доколко умерено проевропейска и в същото време не антируска ще се окаже управляващата коалиция”. Значителна част от населението смята за приоритетна задача на Владимир Зеленски спирането на военните действия в източните райони на страната, добави експертът. Също така от новия президент се очаква въвеждане на ред в социално-икономическата сфера, медицината и тарифите за комуналните услуги, добави Михаил Погребенски. В първите месеци на президентския пост за Владимир Зеленски ще е крайно тежко да предприеме чистка на политическите елити – за такова нещо са необходими промени в самата система, която до голяма степен е контролирана от олигарсите. Това обясни пред „Известия” украинският депутат Евгений Балицки. „Старите елити няма сами да дадат всичко. Волята не един човек тук е недостатъчна. Това няма да стане бързо,” смята парламентаристът. Той добавя, че все пак, ако Владимир Зеленски прояви готовност към компромиси, то „в неговата власт е да спре конфликта в Донбас”. „Той е в състояние да прекрати войната. За това трябва да се седне и да се разговаря. Тук главният въпрос е доколко той е готов да бъде независим не на думи, а на дело. Готов ли е да излезе от влиянието на Запада и да действа за интересите на страната”, разсъждава Евгений Балицки. Според депутата в бъдеще в руско-украинските отношения напълно са възможни позитивни промени, „ако Зеленски порасне в политически смисъл”. Самият новоизбран президент вече заяви, че под негово управление Киев ще продължи да регулира конфликта в Донбас в рамките ма Минския процес. Признавайки поражението си, Петро Порошенко отново напомни върху какво се градеше неговия курс през последните пет години. Все още действащият гарант на конституцията заяви, че през седмицата ще подпише закона за езика, ако Върховната рада успее да го приеме. Според Петро Порошенко неговият отбор „ще защитава украинския език” и занапред. Засега в Москва не бързат да дават оценки на балотажа в изборите за президент на Украйна. По-рано някои политици пледираха да не се признават резултатите от гласуването, тъй като действащите киевски власти не пуснаха в страната наблюдатели от Руската федерация. Но руското МВнР вече заяви, че според данните на екзитполовене украинските граждани са гласували за промени.  ", "date": "2019.04.23", "title": "Какво може и не може да промени Зеленски в Украйна"}
{"url": "http://www.classa.bg/%D1%81%D0%B2%D1%8F%D1%82/item/394819-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B7%D0%B0%D0%BA%D0%BB%D0%B5%D0%B9%D0%BC%D0%B8-%E2%80%9E%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D1%88%D0%B0%D0%BF%D1%87%D0%B8%D1%86%D0%B0%E2%80%9C,-%D0%B1%D0%B8%D0%BB%D0%B0-%D1%81%D0%B5%D0%BA%D1%81%D0%B8%D1%81%D1%82%D0%BA%D0%B0", "text": "Сред счетените за стереотипни четива е и история за легендата за свети Георги – популярна книга в Каталуня, която отбелязва деня на светията на 23 април Образователната система в Барселона надигна глас срещу емблематични заглавия от световната литературна класика за деца. Повод за негодуванието е наличието на стереотипи в историите, които според членове на Асоциацията на детски клубове Еspa i Lleure били с подчертано сексистки характер. Специалистите направили проверка в едно от училищата в Барселона и открили сред 600-те книги в нея детска литература със скрито сексистко послание, сред които била и легендарната приказна история на братя Грим за \"Червената шапчица\", пише в. „Гардиън\", цитира woman.bg. Вече няколко училища в града на Гауди са „запретнали ръкави\", за да изчистят от рафтовете на библиотеките си детските книги с подобно съдържание. Интересното е, че сред тях е и история за легендата за свети Георги – популярно четиво в Каталуня, която отбелязва деня на светията на 23 април. Експертите от асоциацията направили задълбочен анализ на характера и описанията на героите във всяка една книга – от репликите, през мислите и емоциите, до външната им обрисовка. В резултат открили, че 30 на сто от тях били строго сексистки, със стереотипно изложение и „без педагогическа стойност\". Според изследователите темата за подценяването на човек според половата му принадлежност се оказала особено силно застъпена в няколко версии на приказката за Червената шапчица. Книгите незабавно били премахнати от лавиците, а „по-нестереотипните\" били пощадени. След извършената акция е взето решение едно от училищата да създаде комисия по полова равнопоставеност, която да прави преглед на книгите.  ", "date": "2019.04.23", "title": "Училище в Барселона заклейми „Червената шапчица“, била сексистка"}
{"url": "http://www.classa.bg/%D1%81%D0%B2%D1%8F%D1%82/item/394820-%D1%84%D0%BE%D1%82%D0%BE%D1%84%D0%B8%D0%BD%D0%B8%D1%88-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "И от двата лагера - СДСМ и ВМРО-ДПМНЕ се обявиха за победители   И Стево Пендаровски и Гордана Силяновска-Давкова обявиха победа на първия тур на изборите за президент на Македония, като според обявените от Държавната избирателна комисия предварителни резултати, получени по електронен път, първият води с няколко хиляди гласа пред кандидата на опозицията. Двамата ще се изправят един срещу друг във втория кръг на 5 май. Според резултатите след обработването на 99,7% от протоколите, за кандидатът на Социалдемократическия съюз на Македония (СДСМ), Демократичния съюз за интеграция (ДСИ) и останалите партии в управляващата коалиция Пендаровски са гласували 42,84% от избирателите, или 322 605 души, а за Силяновска, която е кандидат на опозиционната ВМРО-ДПМНЕ – 42,24%, или 318 247 души.  И двата лагера обявиха победа и поискаха подкрепа от гласоподавателите на техния опонент Блерим Река, който получи 10,57% от вота (79 687 гласа).  Избирателната активност е 41,78%, най-ниската на президентски избори в Македония до момента. От общо 1 808 131 имащи право на глас, до избирателните секции са отишли 743 267 македонски граждани. 32 703 бюлетини са невалидни. Пендаровски подчерта, че концепцията \"Заедно напред\" ще спечели във втория кръг и че мнозинството от гражданите са заявили, че искат да продължат напред.  „Мнозинството от гражданите показаха, че искат да вървят напред, а със Заедно напред ще победим и на 5 май. Нямам търпение да се хвана за работа от позицяита на президента, защото десет години тази страна нямаше президент. Изборът във втория тур ще бъде по-лесен. Искам да се обърна към всички, които гласуваха за Блерим Река, неопределените и онези, които гласуваха за Силяновска, но вътрешно са наясно с щетите, които носи тази концепция за разделение и връщане назад. Трябва да продължим да живеем в стабилна и развита държава“, заяви Пендаровски на пресконференция в неделя вечерта. „Всички трябва да вземат участие в европейските промени в Европейска Република Северна Македония“, добави той.  Той каза, че ще бъде европейският президент на всички граждани. Лидерът на СДСМ Зоран Заев отбеляза, че концепцията на Пендаровски е прогресивна и обединяваща, а на Силяновска е разрушителна и разделя хората.  „На тези избори и в първия, и във втория кръг, се решава дали ще продължим напред“, заяви министър-председателят.  „Две изцяло различни концепции ще се противопоставят във втория изборен кръг. Концепцията на Стево Пендаровски е прогресивна и обединява. Другата концепция на Гордана Силяновска е деструктивна и разделя народа. Знам, че на втория тур гражданите ще подкрепят още по-силно напредъка. Победата е в напредъка, в прогреса и в концепцията, която води към НАТО и ЕС. Ясно е, че на вторият тур и концепцията на Стево Пендаровски ще получи още по-голяма подкрепа и още повече граждани ще се присъединят към победата на Пендаровски. Мнозинството видяха разликата и постъпиха отговорно в първия изборен кръг“, заяви Заев.  Той отбеляза също, че ако загубят дори с един глас във втория тур, СДСМ ще отидат на предсрочни парламентарни избори.  Силяновска - Давкова заяви, че опозицията е спечелила изборите, ако се вземат предвид гласовете на Река. Според нея, това означава, че опозицията е успяла да убеди гражданите, че при липса на справедливост могат да се разказват само приказки за ЕС и НАТО.  Кандидатът на ВМРО-ДПМНЕ констатира, че заедно с кандидата Блерим Река, опозицията е получила 70 хиляди гласа повече.  „За някой като мен, който през цялата кампания говореше за нетърпимостта на тази система, на този режим, за неспазването на законите от една система, потънала в престъпност и корупция, това е най-важно. Опозицията успя да убеди гражданите, че в отсъствието на право и справедливост можем само да си говорим приказки за ЕС и НАТО. Само ако изпълним копенхагенските критерии ще може да се стигне до преговори с ЕС“, заяви Силяновска-Давкова.  Тя припомни, че по време на кампанията е казвала, че на Македония й трябва нов профил на лидерство, „европейско, смело и интелектуално, което не импровизира и не лъже“.  „Битката тепърва предстои. Но ако получим същия брой гласове и добавим тези на Блерим Река, всичко е ясно. И двамата говорим за върховенството на закона и правова държава. Приказката е демократична и европейска и само с тази реализация на приказката можем наистина да влезем в ЕС. В противен случай ще останем погребани в прехода. Не случайно свързвам президентските избори с новите предсрочни парламентарни избори. Ако беше демократично правителство, тази вечер то трябваше да обяви предсрочни парламентарни избори. Краят идва. Моите тези са ясни, потвърдени в региона, в страни с европейска демокрация. Македония е не само слаба държава, но и в много елементи е провалена държава. Необходима е радикална промяна. Това, което чуваме тази вечер, е открита подкрепа за това, което сме обещали“, каза Силяновска.  Лидерът на ВМРО-ДПМНЕ Християн Мицковски добави, че е победила справедливостта. Властта, според него, е делегитимирана и е започнало падането на Заев, който влачи назад цялата държава.  „Нека заедно стигнем до тази толкова очаквана крайна победа във втория тур. Да победим Зоран Заев“, призова лидерът на опозицията.  На въпрос за малката разлика в гласовете, Мицковски отговори, че дори и да имат един глас повече, ще обявят победа.  Река оцени изборите като честни и демократични. Според него, избирателният списък не е реален и затова избирателната активност е ниска.  „Ние сме доволни от гласуването, особено в общините с албанско население, а също и в македонските общини. Имаме над 50 хиляди гласа, очакваме, че ще стигнем и до 80 хиляди и това е отличен резултат. Но не е важна бройката, а подкрепата. Това е началото на една нова политическа пролет, която ще бъде затвърдена на следващите президентски избори. Както казахме, че няма да търгуваме с гласове, така и се случи. Това са техните гласове и ние не търгуваме с гласовете на гражданите“, заяви Река, като не даде никаква информация кого ще подкрепи на втория тур.  Че представянето на Река наистина е отлично, си личи от това, че той спечели голям брой общини, в които доминира албанското население и които се смятат за крепост на ДСИ. Най-голямата партия на албанците в Македония подкрепи кандидатурата на Стево Пендаровски, но въпреки това той загуби в традиционните крепости на фракцията, оглавявана от Али Ахмети: Дебър, Гостивар, Тетово, Врабчище, Боговинье, Теарце, Сарай, Липково и Арачиново.  За победител във втория тур от изборите ще бъде обявен кандидатът, който получи мнозинството от гласовете, но при положение, че избирателната активност надхвърля 40% от имащите право на глас.  ", "date": "2019.04.23", "title": "Фотофиниш в Македония!"}
{"url": "http://www.classa.bg/%D1%81%D0%B2%D1%8F%D1%82/item/394821-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D0%B8%D0%B7%D0%B4%D0%B8%D1%80%D0%B2%D0%B0-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F%D1%82%D0%B0", "text": "След серията нападения върху църкви и луксозни хотели броят на загиналите продължава да расте. Стана известно, че тайните служби са имали сигнали за евентуални нападения.  Все още не е ясно обаче кой стои зад терора.       Според последни сведения на полицията, броят на загиналите хора в серията експлозии в църкви и хотели в Шри Ланка навръх Великден е нараснал на 290, сред които 35 чужденци. Сред близо 500-те  ранени, които са настанени в болници, има 19 чужди граждани. Премиерът Ранил Викремесингхе свика Съвета за национална сигурност, за да обсъди положението.  В неделя, на Великден имаше общо осем експлозии, от които две в църкви и три други в луксозни хотели, вкл. в столицата Коломбо. Нападенията в църквите и хотелите бяха извършени почти едновременно. В неделя вечер недалеч от най-голямото пристанище на Шри Ланка, на около 30 км от столицата Коломбо беше открит и обезвреден взрив, както съобщи говорител на ВВС на Шри Ланка. Съдебни лекари на министерството на отбраната на страната междувременно съощиха, че шест от нападененията срещу църкви и хотели са извършени от атенататори самоубийци.     Мотивите за нападенията все още не са известни. Арестувани са 24 души, но правителството все още не е обявило кой стои зад атентатите, а и никой не е поел официално отговорност. \"Трябва да проучим защо не се взеха адекватни мерки. Нито аз, нито министрите бяхме информирани,\" каза на пресконференция снощи премиерът Ранил Викремесингхе. В телевизионно обръщение той посочи, че всички задържани са граждани на Шри Ланка. Според местни и световни медии, случилото се вчера е най-жестокото насилие след края на гражданската война през 2009 г., отнела живота на над сто хиляди души. Стана известно, че тайните служби на Шри Ланка са имали сигнали за евентуални нападения в \"известни църкви\" на местна група ислямисти. Тепърва трябва да се изясни защо не са взети съответни мерки, посочи премиерът Викремесингхе.       ", "date": "2019.04.23", "title": "Шри Ланка издирва извършителите на нападенията"}
{"url": "http://www.classa.bg/%D1%81%D0%B2%D1%8F%D1%82/item/394813-%D0%B8%D0%B7%D1%80%D0%B0%D0%B5%D0%BB-%D0%B8%D0%B7%D0%BC%D0%B8%D1%81%D0%BB%D0%B8-%D0%BA%D0%B0%D0%BA-%D0%B4%D0%B0-%D0%BD%D0%B0%D0%B4%D1%85%D0%B8%D1%82%D1%80%D0%B8-%D1%80%D1%83%D1%81%D0%BA%D0%B8%D1%82%D0%B5-%D1%81-300", "text": "Израел разработва нови свръхзвукови ракети въздух-земя, за които се твърди, че са недостъпни за руските комплекси С-300, пише немското списание „Телеполис”. Авторът на статията Флориан Ретцер съобщава, че в Израел тези ракети се разглеждат като следствие от разполагането на комплексите С-300 от Русия в Сирия и че тези ракети са в състояние да „надхитрят” руската противовъздушна отбрана. Посочено е, че ракетите Rampage са разработени от израелски компании IMS и IAI през юни миналата година. Една ракета е с дължина 4.5 метра, тежи 570 килограма и има обхват до 150 километра. „Телеполис” показва, че ракетите са проектирани специално за атака на цели, които са добре защитени от противовъздушни системи, както и за унищожаване на подземни бункери. Също така се съобщава, че ракетата има две бойни глави, които могат да експлодират поотделно. Ретцер подчертава, че сега Русия ще трябва да покаже ефективността на комплексите С-400, които според него вече са разположени в Сирия за защита на руските бази. През февруари Israel Aerospace Industries (IAI) представи модела за „еднократно” камикадзе Mini Harpy. Презентацията намекна за възможността за унищожаване на руските С-300 и С-400. След катастрофата на Ил-20, която се случи по вина на Израел, Русия спешно достави комплексите С-300 в Сирия.   Превод: В.Сергеев ", "date": "2019.04.23", "title": "Израел измисли как да надхитри руските С-300"}
{"url": "http://www.classa.bg/%D1%81%D0%B2%D1%8F%D1%82/item/394814-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BE%D0%BA%D0%BE%D0%BB%D0%BE-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Световните цени на петрола се повишиха с повече от 2% в понеделник сутринта, на фона на съобщенията, че САЩ се готвят да прекратят изключенията от санкции при закупуването на ирански петрол. Стойността на юлските фючърси за суров петрол „Брент” се повиши с 2.56% - до 73.81 долара за барел, майските фючърси за суровия петрол WTI се повишиха с 2.36%, достигайки 65.53 долара за барел, най-високото ниво от 1 ноември 2018 г. насам. В центъра на вниманието на инвеститорите се оказаха докладите на вестник \"Вашингтон пост\", цитиращ собствени източници, че американските власти в понеделник ще обявят прекратяването на изключенията от санкции за някои страни при закупуване на ирански петрол. Според публикацията решението ще влезе в сила на 2 май. Превод: В.Сергеев Новият президент на Украйна ще се сблъска със задачата да консолидира страната, като вземе предвид реалностите, които се развиха през последните години, заяви премиерът на Русия Дмитрий Медведев. „Не се и съмнямам: новият държавен глава по отношение на Русия ще се придържа към реториката, използвана по време на предизборната кампания. Ще повтаря добре познатите идеологически формули, насочени към различни групи от населението. Нямам никакви илюзии по този въпрос”, коментира премиерът от профила си във „ВКонтакте”. В същото време той отбеляза, че има шанс за подобряване на отношенията. „Какво е необходимо за това? Честност. Нуждаем се от прагматичен и отговорен подход. Подход, който отчита всички политически реалности в Украйна. Включително предимно ситуацията в източната част на страната”, допълни Медведев. Той подчерта, че резултатът от изборите в Украйна показа изрично искане за нови подходи при решаване на проблемите в страната. Той също изрази надежда за здрав разум и честен и отговорен подход на новия президент на Украйна към политиката. Според ЦИК на Украйна, след преброяването на 90.25% от протоколите, Зеленски набира 73.18% от гласовете, докато Порошенко едва 24.5%. В същото време Зеленски изрази готовност да разгледа кандидатурата на Порошенко за някои от най-високите държавни постове.   Превод: В.Сергеев ", "date": "2019.04.23", "title": "Петролът поскъпна заради новините около санкциите на САЩ срещу Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394815-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B6%D0%B8%D0%B2%D0%BE%D1%82", "text": "Тия дни научихме още една подробност от Ценоразписа на Българския живот: ако те убие паднала ограда на изоставено/закрито военно поделение, струваш 5 хиляди лева. От години се разправяли за проклетата ограда на поделението в Хасково - общината се оказала безсилна да накара тлъстягите от Министерството на отбраната да направят нещо.   Накрая, едва преди месец, министърът/Каракачанов обявил обществена поръчка – „от малките“, понеже събарянето на оградата струвало пет хилядарки.  Обаче получили само една оферта- кой ще си губи времето в тези крадливи времена с пет хиляди лева.  А офертите трябвало да са три – нали все спазват законите.  И докато ги спазвали, оградата паднала. Имало „обезопасителна“ лента край оградата, но вятърът я отвял - вятърът никога не стига до тлъстите чиновници от Министерството, прекалено са тежки, за да ги отвее.   И накрая убили човека. Ето така вятърът на бездушието и глупостта накрая ще отвее и Българския Живот. Сега всичко ще бъде на секундата забравено.  Горкият човек също - той в последните си мигове сигурно се е питал такъв ли край заслужава, защо го наказват Скотовете, за какви грехове, това ли е изобщо смисълът на Живота – да те премачка като животно. Това е невъзможна държава, невъзможна, цяло чудо е как крета по някакъв начин. Фантоми купуват, спечелени войни сънуват в празните си глави - обаче една келява ограда не могат да съборят.   Абе, извади пет хиляди лева от тлъстия си джоб и ги дай, направи нещо полезно с министерските си пари.  И ако си толкова алчен за показност, сложи една табела: „Тук имаше ограда, която лично съборих, защото иначе щеше да стане ясно колко струва българският живот“… Най-тъпото е убийството да бъде наричано „нелеп инцидент“.   Нищо подобно: това е дълго подготвяно убийство, И все няма виновни, все е виновна Случайността.   Така е, когато Случайници властват на всички равнища.  Сякаш някакъв Кръвожаден бог е надвиснал над нас - Богът на Случайността.  Как оцелява такава държава? Представям си киселите физиономии на някои от овластените Случайници, затова им казвам:  Държавата е всеки един от нас, със смъртта на всеки от нас умира по малко и тя. Просто е. А проклетата ограда в Хасково не се срутва за първи път.   Още в края на 90-те години част от нея се стоварва върху две момичета.   20 години по-късно отново се случва същото.   През тези 20 години обухме натовски ботуши, влязохме в Европейския съюз, бяхме Председатели... – властниците гордо навириха гребена си.   А оградата кръвопиец все си стои. Колкото да ни подсеща, че сме оградени от Нормалното, това си е, не ни допускат до него. А министърът на отбраната важно каза по телевизията, че убийството му изглеждало „по-скоро като малшанс“.   Чувате ли го какво казва?   Управляват ви хора, които намират сили да ви кажат, че убийството ви е малшанс.  Засега само това - защото още не се осмеляват да ви кажат, че според тях и самото ви съществуване е малшанс.  ", "date": "2019.04.23", "title": "Колко струва българският живот"}
{"url": "http://www.classa.bg/%D1%81%D0%B2%D1%8F%D1%82/item/394816-%D0%B7%D0%B0%D1%89%D0%BE-%D0%BD%D0%B0%D1%82%D0%BE%D0%B2%D1%81%D0%BA%D0%B8%D1%82%D0%B5-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%B4%D0%B2-%D0%B2%D1%8A%D0%B7%D0%B4%D1%83%D1%88%D0%BD%D0%BE-%D0%B4%D0%B5%D1%81%D0%B0%D0%BD%D1%82%D0%BD%D0%B8-%D0%B2%D0%BE%D0%B9%D1%81%D0%BA%D0%B8-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D1%84%D0%B5%D0%B4%D0%B5%D1%80%D0%B0%D1%86%D0%B8%D1%8F", "text": "Дълги години в интернет се разпространяват цитати от американски устави и изказвания, които се приписват на американски генерали и президенти, за руската армия. Такива изказвания удовлетворяват желанието на руснаците да бъдат оценени от чужденци, но и засилват патриотичните им чувства. В много от тях се изказва възхищение от руските десантчици, преди всичко от бойците от Въздушно-десантните войски. Най-разпространените от тях: „Няма да се учудя, ако още на втория ден от войната, на прага на Белия дом, видя момчета в моряшки фланелки и сини барети…“ – Роналд Рейгън, президент на САЩ в периода 1981-1989 г. „Ако ми дадат рота руски десантчици, ще поставя на колене целия свят…“ – Тим Хейк, генерал от американската армия. „Плененият руски десантчик както в синя, така и в черна барета, не се смята за военнопленник; той трябва да бъде разстрелян на място…“ – извадка от устава на въоръжените сили на САЩ. „Хората на Маргелов, т.е. служещите във ВДВ, които до 1979 г. командва армейският генерал В. Ф. Маргелов, да не се вземат в плен, а да се разстрелват на място, тъй като в плен десантниците са диверсанти…“ – извадка от американския армейски устав. Няма никакви доказателства, че тези изказвания са изречени наистина. Не са посочени конкретните имена и номера на американските армейски устави, от които са „заимствани“ цитатите. Странно е, че в официалните наставления се посочва какво да бъде отношението към пленниците от конкретни воински части на друга държава, и това въпреки международните закони, включително и правилата, които определят отношението към пленниците. Всъщност американските армейски устави – U.S. Military Manuals, съдържат наставления за бойци, които се отнасят до боравенето с военната техника и оръжия, правилата за подготовка на войници, отношенията между чиновете и родовете войски, редът на службата. Никакво указание, че военнослужещи от САЩ трябва да разстрелват на място пленени руски войници. Освен това САЩ са подписали и ратифицирали Женевската Конвенция, свързана с отношението към военнопленниците, още през 1932 г. Тази конвенция забранява убийствата на пленници и установява правила за отношение към тях, които отговарят на принципите на хуманизма. На война тези постановки се нарушават, но тези факти не се споменават в открити документи. Така че посочените цитати са чиста измислица. Истинското отношение на натовците към Въздушно-десантните войски проличава в един случай от 1999 г., когато 206 руски десантчици извършват марш наскок на летището „Слатина“ в Косово за проваляне плановете за бомбардиране на Югославия от авиацията на НАТО. Летището е завзето на 12 юни и десантчиците заемат кръгова отбрана. Когато пристигат британските войски, те разбират, че руснаците са настроени сериозно, и ако доближат, ще стрелят на поражение. След като разбира, че не може да сломи руските десантчици със заплахи, командващият частите на НАТО – генерал Майкъл Джексън, се отказва от плана да атакува руснаците и само обкръжава летището. След това конфликтът е урегулиран мирно и Русия извоюва правото си да влияе на ситуацията в Косово и да проваля бомбардировките. Високо оценяват руската армия и американските изследователски центрове, които консултират Пентагона като RAND Corporation; през 2017 г. тя публикува доклад с оценка на въоръжените сили на Русия. Аналитиците отбелязват засилената боеспособност на руската армия и посочват особено мощта на ВДВ, които са елитът в руската армия, който неведнъж доказва статута си в боевете. Не е известно дали Рейгън и генерал Хейк са казали думите за десантчиците, но е известен фактът, че Рейгън симпатизирал на руснаците за чувството им за хумор. Неговото любимо хоби било да събира и разказва съветски анекдоти. Въздушно-десантните войски са създадени през 30-те години и през следващите години се развиват стремително. В началото на войната в Съветския съюз са създадени пет въздушно-десантни корпуса, с численост 10 хиляди души във всеки. Огромна е ролята на ВДВ в победата над хитлерофашизма; те участват и в афганистанската война. Въздушно-десантните войски на днешна Русия са създадени официално на 12 май 1992 г. Те преминават през двете чеченски войни, участват и във войната с Грузия през 2008 г. Флагът на ВДВ е син плат със зелена полоса в долната част. В центъра му е изобразен разтворен златен парашут и два самолета в същия цвят. Флагът е утвърден през 2004 г. Трудно е да се каже какъв е днес личният състав на ВДВ. Според твърдения на министерството на отбраната той е около 45 хиляди бойци. Днес структурно ВДВ имат три основни компонента: Въздушно-десантен – в него влизат всичките въздушно-десантни подразделения;  Десантно-щурмови – състои се от десантно-щурмови части;  Планински – в него влизат десантно-щурмови подразделения, които действат в планинска местност.  В момента в състава на ВДВ влизат четири дивизии и отделни бригади и полкове. Състав на ВДВ:  Дивизии: 76-а гвардейска десантно-щурмова дивизия, дислоцирана в Псков.  98-а гвардейска въздушно-десантна дивизия, разположена в Иваново.  7-а гвардейска десантно-щурмова – планинска, дивизия, дислоцирана в Новорусийск.  106-а гвардейска въздушно-десантна дивизия, дислоцирана в Тула. Полкове и бригади 11-а отделна гвардейска въздушно-десантна бригада, дислоцирана в град Улан Уде.  45-а отделна гвардейска бригада със специално назначение, дислоцирана в Москва.  56-а отделна гвардейска десантно-щурмова бригада, дислоцирана в град Камишин.  31-ва отделна гвардейска десантно-щурмова бригада, разположена в Уляновск.  83-та отделна гвардейска въздушно-десантна бригада, разположена в Усурийск.  38-и отделен гвардейски полк за свръзка във ВДВ, дислокация – в село Медвежьи Озера, Московска област.  Освен бойни части, в състава на руските ВДВ влизат и учебни заведения, които подготвят кадри за ВДВ. Най-известното е Рязанското висше въздушно-десантно командно училище. В структурата на този род войски влизат и две Суворовски училища – в Тула и Уляновск, Омският кадетски корпус и 242-ри учебен център в Омск.    ", "date": "2019.04.23", "title": "Защо натовските генерали се страхуват от руските ВДВ (въздушно-десантни войски на Руската федерация)"}
{"url": "http://www.classa.bg/%D1%81%D0%B2%D1%8F%D1%82/item/394817-%D0%BD%D0%B0%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D0%BD%D0%BE%D0%B2-%D0%B5%D1%82%D0%B0%D0%BF-%D0%BD%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%B8%D0%B7%D0%B0%D1%86%D0%B8%D1%8F", "text": "Навлизаме в нов етап на радикализация, обект на която са религиозните символи. Това каза за сутрешния блок „Добро утро, България“ на Радио „Фокус“ арабистът проф. Владимир Чуков. Въпреки поредното трето уверение за превземане на последния бастион на „Ислямска държава“, вчера официално групировката е поела отговорността за терористичен акт в Риад, обясни той и добави, че сме далеч от момента, в който идеологията на ИД ще бъде победена. Множество са факторите, които влияят за появата на радикализъм в иначе спокойната азиатска държава през последните десет години- Шри Ланка, каза арабистът. „Някои от световните експерти директно обясняват това, което се случва спрямо християнските религиозни символи с онова, което ние видяхме в Нова Зеландия. Дори, ако си спомняте, в един от предизборните митинги на държавен глава на наша съседна държава от президент беше изречена фразата „Те ще си платят“. Нещо, което според мен е недопустимо в контекста на тези кървища, които видяхме в двете джамии в Нова Зеландия. Така че, наистина нещата не трябва да се подценяват. Този, който ги подценява, според мен бърка“, каза той. Владимир Чуков обясни, че най-вероятно зад случилото се в Шри Ланка стоят завърнали се джихадисти от Сирия. Според декларация на сирийските кюрди в техните затвори се намират около 6 000 джихадисти, от 50 държави. На територията на нашия континент има 54 такива страни, добави арабистът. Проф. Чуков каза още, че не се дава точен списък на нациите, излъчили радикализирани лица, които са в кюрдските затвори, но трябва да се мисли в тази посока. Терорът от Коломбо може да се разглежда и като отговор на атаките от Нова Зеландия, заяви Чуков. По думите му нападенията в Шри Ланка биха могли да се наредят сред най-кървавите такива, след периода на Втората световна война. Взривовете в църковни храмове и хотели говори за различен почерк на нападателите, обясни арабистът. „Спомняте си, че преди години се търсеше масовият ефект – максимален брой хора да бъдат убити, но в същото време в комбинация с атака на религиозни символи – това вече носи нещо специфично дори по отношение на Шри Ланка. Отделно трябва да кажем, че е атакувана и официална институция – загинали са трима полицаи и то, забележете, че камикадзе е бил човекът, който е атакувал сградата, в която са били тримата полицаи. Имаме съчетаване на 3 стила, които до този момент бяха реално видими отделни атаки, отделни терористични актове в миналото и в отделни държави“, каза той. Проф. Владимир Чуков коментира още, че въпреки игнорирането на напрежението между радикалните групировки по света, терористичните събития трябва да се обвържат с тях, които се оказват и печеливши след подобни нападения. На фона на уверенията, че тероризмът е победен, можем да станем свидетели и на последващи случаи на саморадикализация, смята арабистът.  ", "date": "2019.04.23", "title": "Навлизаме в нов етап на радикализация"}
{"url": "http://www.classa.bg/%D1%81%D0%B2%D1%8F%D1%82/item/394812-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Новият президент на Украйна ще се сблъска със задачата да консолидира страната, като вземе предвид реалностите, които се развиха през последните години, заяви премиерът на Русия Дмитрий Медведев. „Не се и съмнямам: новият държавен глава по отношение на Русия ще се придържа към реториката, използвана по време на предизборната кампания. Ще повтаря добре познатите идеологически формули, насочени към различни групи от населението. Нямам никакви илюзии по този въпрос”, коментира премиерът от профила си във „ВКонтакте”. В същото време той отбеляза, че има шанс за подобряване на отношенията. „Какво е необходимо за това? Честност. Нуждаем се от прагматичен и отговорен подход. Подход, който отчита всички политически реалности в Украйна. Включително предимно ситуацията в източната част на страната”, допълни Медведев. Той подчерта, че резултатът от изборите в Украйна показа изрично искане за нови подходи при решаване на проблемите в страната. Той също изрази надежда за здрав разум и честен и отговорен подход на новия президент на Украйна към политиката. Според ЦИК на Украйна, след преброяването на 90.25% от протоколите, Зеленски набира 73.18% от гласовете, докато Порошенко едва 24.5%. В същото време Зеленски изрази готовност да разгледа кандидатурата на Порошенко за някои от най-високите държавни постове.   Превод: В.Сергеев ", "date": "2019.04.23", "title": "Медведев коментира украинските избори"}
{"url": "http://www.classa.bg/%D1%81%D0%B2%D1%8F%D1%82/item/394806-%D1%81%D0%B5%D0%BD%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8%D0%B9", "text": "Володимир Зеленский излиза на трибуната и маха радостно към камерите, докато на фона звучи мелодията \"Обичам моята родина\", песента от неговия сериал \"Слуга на народа\". Сюжетът му разказва за \"историята на следващия президент\" - учителят по история Василий Голобородко, който взема властта в Украйна, за да се бори срещу олигарсите и корупцията. Изглежда прекалено хубаво, за да е истина. А сега трябва да се превърне и в реалност. Поне така обещаваше Зеленский по време на истинската си предизборна кампания. \"Седем, шест, пет...\", актьорът започва обратното броене на сцената на спортен бар в Киев, но избързва. Налага му се да повтори последните \"Три, две, едно\" - и ето че върху екраните на телевизорите се появява първата прогноза. Графиката с подкрепата на Зеленский се издига бързо нагоре: 73,2 процента от гласувалите на балотажа за президентските избори са дали подкрепата си именно за него. Действащият държавен глава на Украйна Петро Порошенко е останал далеч назад с 25,3%. Зеленский ликува, хвърля се в обятията на съпругата си, прегръща и колегите си от предизборния щаб, навсякъде летят конфети.     За Зеленский това е нощта на триумфа. Все пак става дума за човек без какъвто и да е опит в политиката, ако не броим вицовете му, посветени на управлението на държавата. За разлика от Порошенко, който беше избран за президент преди 5 години още от първия тур с 54,7%, ТВ-продуцентът Зеленский никога не е бил политически активен. Не и преди да се регистрира като кандидат-президент. \"Няма да ви разочаровам\", казва Зеленский в първото си кратко обръщение към украинските граждани. Изборът им го натоварва с огромен кредит на доверие. Сега от него се очаква да извърши отдавна чаканата промяна на Украйна. 41-годишният Зеленский, роден в рускоговорящо еврейско семейство в индустриалния град Кривой Рог в Южна Украйна, става популярен като актьор и комик. Сега трябва да покаже дали може да управлява държавата и дали може да се справи с тази нетипична смяна на ролите. А къде е политическата програма? От самото начало на на предизборната му кампания, която почти изцяло се водеше през социалните мрежи, Зеленский зададе тона: гответе се за шоу. Образът, който той налагаше, беше на \"простия човек\", който идва, за да разбие корумпираната система на властта в страната си. Зеленский избягваше почти всички политически дебати и поводи за противопоставяне със съперниците си, като вместо това всеки ден повтаряше обещанието си за \"една по-добра Украйна\". Политологът Беате Апелт от украинското подразделение на фондация \"Фридрих Науман\" обаче предупреждава, че медийният образ на Зеленский няма нищо общо с реалността. \"Зеленский не е Голобородко. Някои скептично настроени наблюдатели говорят за инфантилността на украинското общество. Посочват, че украинците са избрали за президент една виртуална фигура. Не знаят за кого гласуват, защото мислят само за Голобородко - обикновения човечец, \"един от нас\", онзи, който ще работи по друг начин. Но на практика Зеленский също е част от системата. Той е заможен човек. Има връзки с олигарсите, преди всичко с банкера Игор Коломойский. Много данни показват, че връзките им минават отвъд пределите на съвместния бизнес\", казва тя в интервю за DW. До момента има яснота само по най-общите точки от плана на Зеленский за управление на Украйна. Дори на първата си пресконференция той отказа да даде по-конкретни идеи за бъдещия си мандат - а с 13-минутната си продължителност това беше най-дългата му изява пред журналистите. Дотук Зеленский е обещал, че ще задълбочи връзките на Украйна с ЕС и НАТО, да сложи край на войната в Източна Украйна, да се пребори с корупцията и влиянието на олигарсите и да подобри жизнения стандарт (измерено по БВП на глава от населението, Украйна е най-бедната страна в Европа). На въпроса как смята да постигне всичко това, Зеленский отклони конкретните отговори към експертите от екипа си. Твърди, че до една седмица ще представи целия си екип и ще разпредели отговорностите. По думите на Иван Баканов, който ръководи предизборния му щаб, съветниците му все още не са готови с програмата, която би трябвало да превърне Украйна в по-добро място за живот. Наказателният вот срещу Порошенко Мнозина интелектуалци, бивши активисти на съпротивата срещу Виктор Янукович и представители на неправителствения сектор в Киев се боят, че Украйна е изправена пред тежки времена. Страната е във война. В Донбас, окупиран от подкрепяните от Москва сепаратисти, продължават да се водят бойни действия вече пет години. Преди ключовите избори на 21 април, в Киев се чуваха плахи гласове, че трябва да се даде още един шанс на Порошенко. Поне той е професионален политик. Би трябвало да знае какво прави. Отстраняването му от власт обаче беше безкомпромисен акт. Резултат от дълбоката умора на Украйна. Гласоподавателите, които участваха в демократичен избор (рядка възможност на фона на постсъветското пространство), показаха чрез бюлетините си колко гняв са насъбрали срещу политическия елит, който не прави разлика между властта и личния си интерес. Въпреки че Порошенко успя да постигне част от обещанията си - като реформата на армията, образователната система, здравеопазването - в съзнанието на мнозинството от украинците той остана част от старата властова система. Това се дължи преди всичко на факта, че 53-годишният основател на концерна \"Рошен\" никога не беше възприет като автентичен борец с корупцията. Вместо това в общественото пространство витаеха съмненията, че Порошенко използва властта за задоволяване на интересите на собствените си приятели. Порошенко изглеждаше разбит след първите данни от изборната нощ. Той посочи, че приема решението на избирателите и че ще помогне на новоизбрания държавен глава в седмиците преди предаването на властта. В същото време, обяви, че няма да напусне политиката дори след загубата на изборите. Зеленский ще се сблъска с огромна съпротива, дори да се опита да наложи обещаните си решителни реформи. Съдилищата в Украйна все още се възприемат като институции под политически контрол, които не правораздават независимо. До момента няма нито един човек на висша държавна длъжност, който да е осъден за корупция, въпреки разследванията, водени от ресорната служба Набу (Национално антикорупционно бюро). Само няколко дни преди балотажа на президентските избори, съдът в Киев обяви, че решението за национализиране на частната банка на олигарха Игор Коломойский е било незаконно. Наблюдателите отчетоха този ход като опит за провал на кампанията на Зеленский в последния момент - очевидно неуспешен. Новоизбраният президент твърди, че има само бизнес отношения с Коломойский чрез продуцентската си фирма \"Квартал 95\". Въпросът е колко дълбоко стигат тези отношения. И какви други договорки е сключил олигарха с комика-президент.  ", "date": "2019.04.23", "title": "Сензацията Зеленский"}
{"url": "http://www.classa.bg/%D1%81%D0%B2%D1%8F%D1%82/item/394807-%D1%82%D0%BE%D0%B9-%D0%B8%D1%81%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%BE%D1%82%D0%BA%D1%80%D0%B8%D1%82-%D0%B3%D0%B5%D0%B9-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89", "text": "\"Кметът Пит\" - така мнозина вече се обръщат, когато говорят за последната сензация в надпреварата на демократите за номинацията за президентските избори през 2020 г. 37-годишният Пит Бътигиг определено трупа позитиви в очите на мнозина за седмицата след обявяването на кандидатурата си за президент. Той е млад, открит гей, който не се притеснява да демонстрира открито връзката със съпруга си, кметът на Саут Бенд - четвъртия по големина град в щата Индиана, бивш военен - част от военноморското разузнаване на САЩ, за 7 месеца изпратен да служи в Афганистан.     Освен това той е решен на всичко, за да постигне целта си - да въведе във властта едно ново поколение политици, които да обновят САЩ и да вкарат нов морал в политиката.  Той се радва на солидна подкрепа сред ЛГБТ общностите, сред голяма част от младите демократи и успява да краде от потенциалните гласове на всички големи кандидати като Джо Байдън, Камала Харис, Елизабет Уорън, Бето О'Рурк, Бърни Сандърс и т.н. По думи на партийни функционери на демократите в Ню Хемпшир, за \"кмета Пит\" се получават повече молби за контакт от доброволци, отколкото за който и да е друг от кандидатите. Според някои дори той успява вече да изтика другата млада звезда на демократите - Бето О'Рурк в борбата за всички онези гласове, носталгични за харизмата на Барак Обама. Биографията му, поведението му и говоренето за високи морални ценности определено успяват да му създадат момента на слава, в който някои хора започват да го виждат като първия открит гей президент на САЩ. Може ли това да се случи? В политиката нищо не е невъзможно и доказателства за това има много на брой. А наличието на истинска харизма, каквато Бътигиг очевидно притежава, е сред ключовите фактори, които оказват влияние в американската политика. И все пак - това далеч не е единственият фактор. Самият той все още няма никакви обявени политики на сайта си. Там, освен мотивиращите му изказвания за бъдещето на американската политика и откъсване от погледа, вперен в миналото, няма почти нищо друго. Заедно, разбира се, с бутона за дарения.  Присъствието му в наистина големите и значими щати за демократите като Ню Йорк е буквално никакво поне към настоящия момент. А ръководителят на кампанията му е негов приятел от гимназията, без реален опит в президентските кампании. И ако \"кмета Пит\" иска този момент на слава да не отмине, на него ще му трябва наистина стабилен екип с национално представителство, който да издържи натоварването на 9 месеца същинска кампания. Затова сегашният момент е решаващ за Бътигиг - той или ще успее да капитализира всички тези позитиви, които трупа в момента, или още преди първите дебати хората ще са свикнали с идеята за него и да са го вписали в пейзажа на надпреварата. Фактът е, че той започва кампанията си с изключително нисък старт. Към момента членовете на екипа му са предимно в родния му Саут Бенд плюс отделни лица в Чикаго, Айова и Ню Хемпшир.  За да се случи този решаващ момент с организирането на голям национален екип обаче, ключови са финансите. Към момента той е успял да привлече за свой донор синът на големия консервативен медиен магнат Рупърт Мърдок - Джеймс. След продажбата на дяловете на Fox на Disney Джеймс Мърдок получи 2 млрд. долара от сделката и с тези пари той реши да напусне всички заемани от него длъжности. Още по-явно стана отделянето му от консервативно настроеното му семейството, когато преди дни подкрепи президентската кампания на Бътигиг. Към момента той е успял да набере около 7 млн. долара дарения като той е предвидил за следващите месеци агресивен график със събития за събиране на средства. Това, допълнено от още по-агресивна медийна кампания, цели да изгради пълнокръвен медиен образ на Пит Бътигиг преди още да са започнали дебатите на демократическата партия. Там целта е представянето на Бътигиг е изпъкне и той самият да засили чисто идейното си послание към гласподавателите. Което обаче е част от проблема. Досега той не дава ясна представа накъде точно лежат идеите му. И докато това не се изясни, няма как да стане ясно на какво точно е способен кметът Пит. Единственият ясен момент е неговата сексуалност. Именно по тази линия той печели изключително много подкрепа.  За ентусиазираните крайни либерали идеята за първия президент гей е изключително силно притегателно послание. Още повече, когато става въпрос за първия кандидат в историята, който е част от ЛГБТ обществото на САЩ. Той успя даже да влезе в задочен спор с вицепрезидента Майк Пенс, който е известен с ултраконсервативното си отношение към християнството, в което на хомосексуалността се гледа като на грях. \"Ако да съм гей е лично решение, то това решение е взето много над моята компетенция. И това е нещото, което би искал да разбере Майк Пенс. Ако той има проблем с това, което съм, то той няма проблем с мен, а с моя създател\", заяви Бътигиг на ЛГБТ конференция във Вашингтон. Дори по този параграф обаче има критици на кандидатурата на Бътигиг.  Много от жените лесбийки са на мнение, че той е просто \"поредният бял мъж\", който се кандидатира за изборна длъжност, без дори да има необходимия опит за целта. Много от тях държат на идеята на това жена да е кандидат на демократите пред това да подкрепят хомосексуален мъж. Тази идея - че кметът Пит \"краде\" от възможността на по-способни жени като Елизабет Уорън или Камала Харис - се лансира вече сравнително често в някои либерални издания като Daily Beast. Основният момент там е, че за седмицата, в която вече е официален кандидат, Бътигиг се радва на посветени специално на него публикации в издания като Politico и New York Times - нещо, с което опонентката му Камала Харис, която е смятана за основен претендент в надпреварата, не може да се похвали. Преди изборите лявото в Америка изглежда все по-разделено и надеждата на партийните функционери е да намерят кандидата, който не просто ще може да спечели номинацията на партията, но и също така ще успее да победи Доналд Тръмп. Колкото обаче по-солидни и тежки са критиките към кандидатите на първичните избори, толкова повече намалява вероятността за крайна победа през ноември 2020 г.  ", "date": "2019.04.23", "title": "Той иска да бъде първият открит гей президент на САЩ."}
{"url": "http://www.classa.bg/%D1%81%D0%B2%D1%8F%D1%82/item/394808-%D0%B4%D1%83%D0%B1%D0%B0%D0%B9-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%B8-%D1%82%D1%83%D1%80%D0%B8%D0%B7%D0%BC%D0%B0-%D0%B4%D0%B0-%D1%83%D1%81%D0%BA%D0%BE%D1%80%D1%8F%D1%82-%D1%80%D0%B0%D1%81%D1%82%D0%B5%D0%B6%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BC%D1%83", "text": "Дубай разчита на търговията на дребно и туризма, за да се спаси от най-слабата си икономическа експанзия от почти десетилетие, пише в свой анализ Bloomberg. Ръстът на БВП на Дубай се очаква да се ускори до 2,1% през 2019 г. и до 3,8% през следващата година, преди да се забави отново до 2,8% през 2021 г. Това става ясно от прогнозите, публикувани в неделя от Министерството на икономическото развитие. БВП е нараснал само с 1,9% през 2018 г., което е значително под прогнозите на Международния валутен фонд.   Ускоряването на растежа през тази година се дължи на по-добро представяне на индустрии, различни от сектора на недвижимите имоти като финанси, туризъм, както и търговия на едро и дребно. Изложението World Expo 2020, което ще се проведе в Дубай, се очаква да донеси 22,7 млрд. дирхама (6,2 млрд. долара) на икономиката по време на събитието през следващата година и други 62,2 млрд. дирхама след като приключи, сочат оценки на Ernst & Young. „Икономиката се ускори в началото на тази година с нарастване на новите бизнес лицензи и подобряването на оптимизма по отношение на пазара на труда и бизнеса“, се казва още в изявление на Министерство на икономическото развитие.     Очаква се секторът на финансовите услуги да отчете ръст до 2,4% през 2019 г. спрямо растеж от 0,6% през предходната година. Недвижимите имоти, които се опитват да се справят с понижение на цените, са един от малкото сектори, които не се очаква да регистрират подобрение след изложението. Разширяването на индустрията ще се забави тази година до 3,7% от 7% през 2018 г. Забавянето на БВП на емирството до 1,9% през миналата година беше съобщено през март след дълго чакане в месеци без официални данни за икономиката. „Споделяме оптимизма на Министерство на икономическото развитие, че икономиката на Дубай ще се разрасне с по-бърз темп през тази година, като ние всъщност имахме по-положителна прогноза за 2019 г. заради изпълнението на проекти, във връзка с World Expo 2020,  на основата на увеличените държавни разходи“, коментират анализаторите на Emirates NBD. От дубайската банка смятат, че прогнозата им от 3,1% вероятно ще бъде ревизирана в посока надолу в очакване на пълните данни за БВП за 2018 г.", "date": "2019.04.23", "title": "Дубай разчита на търговията и туризма да ускорят растежа на икономиката му"}
{"url": "http://www.classa.bg/%D1%81%D0%B2%D1%8F%D1%82/item/394809-%D0%BF%D0%BE%D0%BC%D0%BF%D0%B5%D0%B9%D0%BE-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D1%81%D0%B0-%D0%BB%D0%B8%D1%88%D0%B8%D0%BB%D0%B8-%D0%B8%D1%80%D0%B0%D0%BD-%D0%BE%D1%82-%D0%BD%D0%B0%D0%B4-10-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Американските санкции срещу енергийния сектор на Иран са лишили Техеран от приходи, значително превишаващи 10 милиарда долара. Това каза днес пред журналисти държавният секретар на САЩ Майк Помпейо, съобщава БТА. \"До 40 процента от доходите на режима (в Техеран) идват от продажбите на петрол. Това е главният източник на налични средства за режима. Преди в сила да влязат санкциите ни Иран е получавал годишно до 50 милиарда долара от петрол\", каза Помпейо, цитиран от ТАСС. САЩ, цитирани от световните агенции, обявиха днес по-рано, че няма да удължат изключенията от санкциите срещу Иран, от които до момента се ползваха осем страни. Изключенията позволяваха на Китай, Индия, Италия, Гърция, Япония, Южна Корея, Тайван и Турция да продължат да купуват ирански петрол въпреки американските санкции, които влязоха в сила през ноември, припомня ДПА. Отстъпките от санкционния режим изтичат на 2 май. \"Това решение има за цел да сведе до нула износа на ирански петрол, отнемайки на режима основния му източник на приходи\", заяви Белият дом. От ноември три от осемте страни - Италия, Гърция и Тайван са спрели да внасят петрол от Иран. Другите пет обаче продължават и лобираха изключенията да бъдат удължени, припомня Асошиейтед прес. Санкциите са част от кампания за оказване на натиск срещу Иран, който според президента на САЩ Доналд Тръмп стои зад повечето трудно разрешими проблеми в Близкия изток. Санкциите бяха наложени през ноември, след като Тръмп реши да изтегли САЩ от споразумението за иранската ядрена програма, сключено през 2015 г. между Техеран и САЩ, Великобритания, Франция, Китай, Русия и Германия. Споразумението поставя строги ограничения на ядрената програма на Иран, за да попречи на страната да се сдобие с ядрено оръжие. Ислямската република прие сделката в замяна на вдигане на санкциите, наложени по-рано. Санкциите на Вашингтон, които влязоха в сила през ноември, лишиха Иран от милиарди долари, които той би използвал за финансиране на терористични организации, разработване на ракети и подкрепа за бунтовниците в Йемен, заяви американският държавен секретар Майк Помпейо. Саудитска Арабия, ОАЕ и САЩ предлагат петрола си на тези страни, които са купували от Иран, допълни държавният секретар на САЩ. Саудитска Арабия е готова да стабилизира пазара след решението на САЩ да сложат край на изключенията, които позволяваха на осем страни да купуват ирански петрол. Това каза днес саудитският министър на енергетиката Халид ал Фалих. Израелският премиер Бенямин Нетаняху изрази задоволство от решението на Тръмп. Според Нетаняху то е изключително важно, за да се засили натискът върху \"терористичният ирански режим\". ", "date": "2019.04.23", "title": "Помпейо: Петролните санкции на САЩ са лишили Иран от над 10 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/394810-%D0%BA%D0%B0%D0%BA-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D1%81-%D0%B2%D1%81%D0%B8%D1%87%D0%BA%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0", "text": "Производителите в Китай, които са изправени пред различни търговски бариери, използват всевъзможни мерки, за да се опитат да запазят чуждестранните си клиенти – дават отстъпки, използват данъчни облекчения, намаляват броя на служителите си, а понякога дори пренасят производството си в чужбина, за да избегнат митата, пише Ройтерс. Двустранните мита между САЩ и Китай са само едната страна на нещата. Допълнителен натиск за китайските производители дойде и от митата от страна на Европейския съюз, наложени върху китайски продукти, вариращи от електрически велосипеди до слънчеви панели. Март донесе някои окуражаващи новини за производителите. Индустриалното производство нарасна с най-бързия си темп от средата на 2014 г., а износът се възстанови повече от очакваното, като и растежът през първото тримесечие надмина прогнозите.   Все пак някои производители, които зависят от продажбите в САЩ, все още се борят за бизнеса си. На панаира Canton Fair в южната част на Китай миналата седмица някои производители изразиха мнение, че ще трябва да предприемат повече мерки, за да оцелеят, ако Пекин и Вашингтон не успеят да сключат търговска сделка. Някои от компаниите признават, че правят отстъпки между 3 и 5% на дългогодишни клиенти, а други дори и повече. Част от индустрията се фокусира и върху други основни пазари като Близкия изток например. В същото време на базираната в Калифорния ACOPower й се е наложило да повиши цените с около 10-15% на някои от направените в Китай хладилници, задвижвани от соларна енергия. Според основателят на компанията продуктите му не могат да се правят на достъпни цени в други страни, но ако не се стигне до споразумение и митата се увеличават, ще трябва да се мислят варианти. „Може би ще преместим производството във Виетнам“, заявяват още от ACOPower. Миналата година Aufine Tyre нае и напълни склад в Калифорния със стока, за да избегне мита, които на по-късен етап бяха въведени. За да продължи да заобикаля митата, компанията скоро ще открие завод в Тайланд за производство на гуми. По време на панаира някои представители на бизнеса приветстваха решението на Пекин да намали данъка върху добавената стойност от 16 на 13% в началото на април, както и възможността за данъчни облекчения при износ. „Такива мерки ни дават известна защита, иначе ще търпим загуби“, коментира Уилс Юен от Ningbo Yourlite Import & Export Co. Друга компания Smarteye има притеснения, свързани с увеличаването на наемите и разходите за труд, които дори са я накарали да намали броя на работната си ръка. Бизнесът се тревожи и за потенциалния ефект от търговската война върху валутния курс юан/долар. По отношение на наложените мита от страна на Европейския съюз през януари върху електрически велосипеди, които варират между 18,8% и 79,3%, много от китайските производители започнаха да ги сглобяват в Европа. Например, Zhejiang Enze Vehicle Co прави това вече в Полша и Финландия. От Anhui Light Industries International Co, която произвежда най-различни продукти, включително купи за пуканки за кино, казва, че е загубила повече от 1 млрд. юана (149,2 млн. долара), след като президентът на САЩ Доналд Тръмп е увеличил митата. От компанията са категорични, че търговската война вреди на бизнеса и в САЩ и в Китай и са надяват Тръмп да сложи край на тази ситуация.", "date": "2019.04.23", "title": "Как китайските производители се борят за оцеляване с всички възможни средства?"}
{"url": "http://www.classa.bg/%D1%81%D0%B2%D1%8F%D1%82/item/394811-%D0%B7%D0%B0-%D0%BD%D0%B0%D1%82%D0%BE-%D0%BA%D0%B8%D1%82%D0%B0%D0%B9-%D0%B5-%D0%BD%D0%BE%D0%B2%D0%B0%D1%82%D0%B0-%D1%80%D1%83%D1%81%D0%B8%D1%8F", "text": "През по-голямата част от последните 70 години НАТО беше съсредоточена върху това как да защити континента срещу Русия. За да оцелее в идните десетилетия, алиансът започва да мисли повече за заплахата по на изток, пише Politico. Китай беше сред основните теми на срещата на официални представители на НАТО във Вашингтон в началото на месеца. Те се събраха в американската столица, за да отбележат 70-годишнината от подписването на Вашингтонския договор, с който се създава алиансът на 4 април 1949 г. Въпросите дали и до каква степен страните членки на алианса трябва да позволят на китайския доставчик на телекомуникационно оборудване Huawei да оперира в страните им, както и решението на Италия да се присъедини към амбициозната инициатива на Пекин „Един пояс, един път“, предизвикаха въпроси как трябва да отговори НАТО на азиатската сила. „Китай ще се превърне в темата на XXI век от двете страни на Атлантическия океан“, заяви германският външен министър Хайко Маас в изявление във Вашингтон. „Китай е предизвикателство по почти всички теми. Важно е да получим по-добро разбиране какво означава това за НАТО“, допълни той. Въпросът е щекотлив за по-голямата част от Европа, която подобно на САЩ има силни търговски връзки с Китай. „От една страна, ние сме конкуренти, а от друга – не само по отношение на икономиката, имаме и много различни политически системи“, каза германският канцлер Ангела Меркел на срещата на върха на Европейския съвет в Брюксел миналата седмица. „Искаме отношения въз основа на реципрочност. Освен това искаме добри търговски връзки с Китай“, допълни тя. Сега Китай е най-големият търговски партньор на Германия преди САЩ. За ЕС като цяло търговията с Китай е на второ място, малко след САЩ. Освен това Пекин проявява желание да инвестира значителни суми там, където други не искат – в болезнено необходими инфраструктурни проекти в страни като Гърция, Унгария и Италия. Въпреки че администрацията на Тръмп е съсредоточена върху Китай още от първия ден, европейските лидери едва сега започват да осъзнават нарастващите признаци, че щедростта на азиатския гигант може да създаде дългосрочна стратегическа заплаха за региона. До този момент дебатът в Европа за Китай е ограничен до политиката. Европейският съюз обеща да възприеме по-твърда линия към Пекин във връзка с кибершпионажа и кражбата на интелектуална собственост.  Каква роля трябва да играе НАТО с географските си ограничения в усилията на Запада да се защити от Китай все още не е ясно. Въпреки това има нарастващо убеждение сред представители по сигурността от двете страни на Атлантическия океан, че в момент на засилено напрежение в алианса, във връзка със споделянето на бремето, политиката към Китай е област, в която САЩ и европейските им партньори имат общ интерес. Въпросите как да се гарантират отворени плавателни канали в ключови търговски коридори като Южнокитайско море са еднакво важни както за Европа, така и за САЩ. Заплахата от възможностите на Китай за водене на кибер войни е друга област с голямо стратегическо значение. Всичко, което липсва, е стратегия „Всички ще извлечем полза, ако развием съвместни подходи със САЩ“, казва Волфганг Ишингер, бивш посланик на Германия, който сега оглавява Мюнхенската конференция за сигурност. „Но все още нямаме стратегия на ЕС и не можем да имаме обща стратегия, ако нямаме собствена“, допълва той. Най-голямото безпокойство на Европа е, че ще бъде изтласкана в свят на голяма конкуренция за власт между САЩ и Китай. Неотдавнашното решение на американския президент Доналд Тръмп да изтегли страната си от Договора за ликвидиране на ракетите с малък и среден обсег на действие, който не позволява разполагането в Европа на ядрени оръжия със среден обсег, засилва страховете. Администрацията на Тръмп взе решението, без да го обсъди с европейските съюзници на Вашингтон, въпреки че Европа е най-застрашена от руските ядрени оръжия.", "date": "2019.04.23", "title": "За НАТО Китай е новата Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394803-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%86%D0%B5%D0%BD%D0%BD%D0%B0-%D0%BF%D0%BE%D0%B4%D0%B7%D0%B5%D0%BC%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0", "text": "Откриха нов вид черен трюфел у нас и в Гърция. Откритието на ценната подземна гъба е от изключително значение за биологичното разнообразие на Балканския полуостров, смятат експерти, предава Нова Телевизия. Откритието правят любителят-миколог Моника Славова и колегата ѝ от БАН - Борис Асьов. Подземната гъба им е изпратена за изследване от събирачи на трюфели. Три години отнемат на учените, докато са сигурни, че всички морфологични анализи и молекукярни изследвания докажат, че трюфелът е от нов и непознат до този момент на света вид. Специално обучените кучета са незаменим помощник в търсенето на подземните гъби.      „Новият трюфел буквално от латински означава „красивоспоров трюфел\". Има уникална орнаментация! По принцип спорите на трюфелите са или с бодли или с мрежа. Този има гребени, което го прави уникален!\" споделя Моника Славова. В Европа подземните гъби се изучават от над 300 години. „В България се събират трюфели едва от 10-15 години. Това е причината да има малко познания за видовото разбообразие. До 2008 г. бяха съобщени само 4 вида трюфели. Последните няколко години екип от миколози от БАН съобщиха още 7 вида трюфели и 32 вида подземни гъби\", добави Славова. У нас най-често срещани са черният летен и белият трюфел, които стават за консумация. Заради високата им цена цели бригади нападат природата. От безотговорното събиране на трюфелите страдат българските гори. \"Въоръжени с мотики и с други инструменти разкопават цялата гора, нарушавайки кореновата система на дърветата\", каза още микологът. Ето защо миколозите настояват да се приеме закон, какъвто има в Италия и Франция, който да опазва природните богатства. „Трябва да се защити българския трюфел, защото се събира извън сезона на узряване! Необходимо е да се задължават трюфаджиите да закопават дупките, след като са намерили, за да може да се възстанови мястото, за да може да плододава. Ако не се направи този закон няма да има трюфели и то в близките няколко години!\", заяви Славова.", "date": "2019.04.23", "title": "Уникално ценна подземна находка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394804-%D1%82%D0%BE%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D1%83%D1%88%D0%B8-%D0%BB%D0%B8-%D0%B5", "text": "Тази спортна репортерка се облича толкова скандално, че често хората, които интервюира не знаят къде да погледнат.   На кадрите се вижда как той гледа навсякъде другаде, но не и към огромното деколте на красивата си сънародничка - чехкинята Барбора Бурова. С разголените си тоалети тя напомня на скандалната журналистка Джени Суши, която вгорчи живота на Кубрат Пулев. Коя е всъщност тази ослепителна блондинка, която има десетки фенове в инстаграм и действа като допинг на спортистите? \"Тя работи за нас и пътува по света\", твърди шефът на телевизия O2 TV Sport Марек Киндерней.    Самата Бурова е спортистка и колкото и да не ви се вярва, в миналото е играла футбол за Славия Прага. Красавицата с огромно деколте е родена през 1991 година.   В момента следва педагогика и твърди, че би дала всичко за това да стане спортен журналист със свое предаване. От снимките й в инстаграм се вижда, че обича да пътува, а дълбоките деколтета са действително нейната запазена марка.           ", "date": "2019.04.23", "title": "Това новата Суши ли е?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394805-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес следете за думите си и не давайте не реалистични обещания. Проблемите и грешките, ще бъдат много, затова се подсигурете финансово. В семейния живот са възможни радостни новини и пристигане на гости. От големи покупки е по-добре да се откажете, за да не изпаднете в кризата в материалната сфера. ТЕЛЕЦ ( 21 април - 21 май )  Трябва да избягвате гнева и избухванията при общуването с близките. Това може да повлияе неблагоприятно на личния ви живот, здраве и взаимоотношения. Водните процедури, медитацията и народните лекове, ще помогнат за укрепване на имунитета. Стабилни доходи са възможни за онези, които се занимават с ремонт на битова техника. БЛИЗНАЦИ ( 22 май - 21 Юни ) Възможна е промяна в работата, но ако това е било планирано предварително. Никакви спонтанни решения и активност, няма да доведат до успех. Когато говорите с другите, отчитайте тяхната възраст и статус. В противен случай, може да възникне внезапно конфликт, който ще продължи дълго време. В любовта е възможна внезапна симпатия към някой, но чувствата ще бъдат взаимни.   РАК ( 22 юни - 23 юли ) Може да бъдете въвлечени в измама. Помнете, че ако приемете условията на нечестната игра, тогава ще се окажете в ръцете на измамници. Ентусиазмът и здравословното вълнение, ще бъдат необходими в творческите дела. В любовта разчитайте на интуицията, за да не пострадате отново. Здравни проблеми не се очакват, но следете за диетата си. ЛЪВ ( 24 юли - 23 август ) Препоръчително е да гледате философски на всичко, с което се сблъсквате. Дори ако работата се окаже трудна и връзката с любимия, ви изкарва от равновесие. Не се ядосвайте, сдържайте се и тогава със сигурност, ще влезе нещо позитивно в живота ви. Но, решенията ще бъдат правилни и необходими в момента. Вечерта чакайте новини. ДЕВА ( 24-ти август - 23 септември ) Без страх може да промените работата си, да заминете в командировка и дори да се преместите в друга квартира. Всяка промяна, ще донесе много нови впечатления, радост и оптимизъм. В любовта, се откаже от хитростта и ласкателството, в противен случай ще паднете в същият капан. Повече мислете, а не действайте! ВЕЗНИ( 24 септември - 23 октомври) Очаква ви много работа, но не трябва да се притеснявате от това. Нали искахте да забогатеете? Ето получили сте това, което ще донесе значителна печалба. Скромността ще ви помогне, да привлечете към себе си интересни хора. Ако използвате това качество умерено, може да започнете красив роман. В битовата сфера без наличието на пари, е малко вероятно да се решат проблемите. СКОРПИОН ( 24 октомври - 22 Ноември ) Не трябва да поемате на себе си, проблемите на другите хора. От задължения, предназначени за други, също се откажете. Финансово успешен ден, в който доходите ви, ще се увеличат значително. Очаквайте скъпи подаръци от приятели или роднини и то без причина. Внимавайте при шофиране.   СТРЕЛЕЦ ( 23 Ноември - 21 Декември ) Днес не се препоръчва да демонстрирате своите амбиции, желания и прищевки. Повярвайте, че днес такива методи няма да работят. Напротив, трябва да сте по-тихи от водата и по ниски от тревата, тогава ще имате късмет във всичко. Шефовете, могат да решат да проверят вашата работа, бъдете внимателни. В семейството и ежедневието, бъдете тактични, може също да си позволите дребни ремонти. КОЗИРОГ (22 Декември - 20 януари ) Финансовото ви състояние, ще бъде толкова несигурно, че ще искате да си намерите странична работа. Ще търсите в града, интернет, ще питате приятели, но това не е изходът. Необходимо е, да се анализира ситуацията и да се изготви план за действие. Настроението също, ще е нестабилно, което ще се отрази на любовните отношения.  ВОДОЛЕЙ ( 21 януари -  19  февруари ) Не ви очакват кардинални промени в живота и това е отлично. Уморени сте нещо да решавате, да се местите и да променяте плановете си. Възможно е обостряне на хронично заболяване, навреме започнете лечението. Разходите по-добре сведете до минимум, а пазаруването отложете за друг ден. Успех чака тези, които заминават на бизнес пътуване.   РИБИ ( 20 февруари - 20 март ) Днес ще се чувствате толкова уморени, че дори ще ви мързи да станете от леглото. Е, не е нужно да правите нещо, ако нямате спешна работа. Прекарайте този ден в релакс, разговаряйте с близките, гледайте любимите си филми. Вечерта е добре да се погрижите за тялото си, все пак лятото е почти зад ъгъла. Време е, да се заемете изцяло с фигурата си!", "date": "2019.04.23", "title": "Дневен хороскоп 23 април"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394802-%D0%BB%D1%8A%D1%81%D0%BA%D0%B0%D0%B2%D0%B8%D1%8F-%D0%BF%D0%B0%D0%BB%D0%B0%D1%82-%D0%BD%D0%B0-%D0%B1%D0%B0%D0%BD%D0%B5%D0%B2%D0%B8,-%D0%BE%D0%B1%D1%8F%D0%B2%D0%B5%D0%BD-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0", "text": "Търгът за продажбата на къщата, ползвана от Николай и Евгения Баневи, отпадна. Това е решение на частния съдебен изпълнител, а не на съда, съобщава bTV. Причината – длъжникът – фирмата „Партнерс комерс\", е заявил, че е готов да изплати цялата сума по изпълнителното дело в размер на 2 милиона лева. Управител на фирмата е Николай Банев.      Къщата на Баневи беше обявена за публична продан преди месец и огледите започнаха в началото на април. Имотът се простира на 3000 квадратни метра, има хеликоптерна площадка и двор. Цената е 5 милиона и 700 хиляди лева. До днес не е имало желаещи да се явят на търга в Софийския районен съд. Срокът, даден на фирмата „Партнерс комерс\", за да осигури сумата от 2 милиона лева, е месец. Ще има и насрочена нова дата за публична продан през май.", "date": "2019.04.23", "title": "Лъскавия палат на Баневи, обявен за продажба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394801-%D0%B1%D0%BE%D0%B3%D0%B0%D1%82%D0%B0%D1%88%D0%B8%D1%82%D0%B5-%D0%B1%D1%8F%D0%B3%D0%B0%D1%82-%D0%BE%D1%82-%D1%82%D0%B5%D0%B7%D0%B8-%D1%81%D1%82%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D0%B4%D1%8F%D0%B2%D0%BE%D0%BB-%D0%BE%D1%82-%D1%82%D0%B0%D0%BC%D1%8F%D0%BD", "text": "Бoгaтитe xopa в cвeтa, cъc cъcтoяниe нaд 1 милиoн дoлapa, ca cъщo и тaзи гpyпa, ĸoятo нaй-чecтo избиpa дa зaмeни poдинaтa cи и дa ce пpeмecти дa живee в дpyгa cтpaнa.  Πpичинитe зa тoвa peшeниe пpи тяx мoжe дa ca мнoгo paзpични. Hяĸoи oт тяx избиpaт дa eмигpиpaт зapaди виcoĸитe дaнъци в poднитe им дъpжaви или в тъpceнe нa пo-cпoĸoeн живoт.    Дaннитe нa Glоbаl Wеаlth Міgrаtіоn пoĸaзвaт тeндeнциитe в тaзи пocoĸa, пише money.bg. Aнaлизaтopитe paзглeждaт oт ĸoи дъpжaви ca cи тpъгнaли нaй-мнoгo милиoнepи пpeз 2018 гoдинa и ĸъм ĸoи ca ce нacoчили тe.  Зa ниĸoгo нe e тaйнa, чe Aзия и ĸoнĸpeтнo Kитaй \"cъздaвa\" нaй-гoлям бpoй нoвoбoгaтaши пpeз пocлeднитe двe дeceтилeтия. Cтpaнaтa oбaчe e и нa пъpвo мяcтo пo бpoй нa милиoнepитe, peшили дa ce пpeмecтят.  Зa 2018 гoдинa нaд 15 000 ĸитaйци cъc cъcтoяниe нaд 1 милиoн дoлapa ca избpaли дa нaпpaвят тoвa. Toвa пpeдcтaвлявa 2% oт бoгaтoтo нaceлeниe нa Kитaй.  Ha втopo мяcтo пo тoзи пoĸaзaтeл e Pycия, oт ĸoятo ca cи тpъгнaли 7000 милиoнepи или 6% oт зaмoжнитe xopa пpeз пocлeднитe 12 мeceцa. Ha тpeтo мяcтo e Индия c oтлив нa 5000 дyши или 2% oт милиoнepитe.  Haй-гoлям дял oт xopaтa c нaд 1 милиoн в cмeтĸaтa, ĸoитo ca нaпycнaли poдинaтa cи, имa в Typция. Зa 2018 гoдинa 10% oт тяx ca eмигpиpaли или oбщo 4000 дyши. B тoп 10 ca oщe Фpaнция, Beлиĸoбpитaния, Бpaзилия, Cayдитcĸa Apaбия и Индoнeзия.  Oт дpyгa cтpaнa \"мaгнит\" зa бoгaтaшитe пpeз 2018 гoдинa e билa Aвcтpaлия. Taм ca ce пpeмecтили 12 000 xopa, нaтpyпaли 1 милиoн дoлapa и пoвeчe в cмeтĸaтa cи. Ha втopo и тpeтo мяcтo ca cъoтвeтнo CAЩ и Kaнaдa c 10 000 и 4000 нoви бoгaтaши, дoшли oт чyжбинa.  B Eвpoпa нaй-пpивлeĸaтeлни ca Швeйцapия, Πopтyгaлия, Гъpция и Иcпaния .   ", "date": "2019.04.23", "title": "Богаташите бягат от тези страни като Дявол от тамян!"}
