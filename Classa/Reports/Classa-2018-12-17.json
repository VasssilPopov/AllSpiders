{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390601-%D1%81%D1%85%D0%B5%D0%BC%D0%B0%D1%82%D0%B0-%E2%80%9E%D0%B1%D0%B0%D0%BD%D0%B5%D0%B2%D0%B8%E2%80%9C-%D0%B1%D1%81%D0%BF-%D0%B8-%D0%B4%D1%83%D0%B1%D0%B0%D0%B9%D1%81%D0%BA%D0%B8-%D0%B2%D1%80%D1%8A%D0%B7%D0%BA%D0%B8", "text": "Как олигархът Николай Банев се опита да натопи сина си        е поискала запор на банкови сметки на семейство Баневи в Швейцария в размер на 1 млрд. лв. Това стана ясно от думите на зам.-главния прокурор Иван Гешев пред Нова телевизия вчера.   Точно за пране на 1 млрд. лева бе и едно от обвиненията срещу скандалното семейство. Според различните тълкувания сумата е огромна и едва ли ще се докаже. Прокуратурата твърди, че има достатъчно доказателства срещу семейството, арестувано в Ница на 26 октомври тази година. Какви са козовете на обвинението ?     В неделя в медиите се появи открито писмо на Николай Банев-син. Момчето, което е в тежки съдебни дела срещу баща си и мащехата си Евгения Банева за наследството на починалата му майка Дочка Банева, отрича да е основен свидетел на прокуратурата, но признава, че е един от многото свидетели срещу Баневи, които са дали показания.   И че след като го е направил е получил заплахи за живота си. За какво става дума ?   Наистина Николай Банев-младши дава показания и с тях осветлява „схемата Баневи“ за източване на приватизираните фирми и прехвърляне на капитали в задгранични сметки.    Но това е станало не сега, а миналата година в ГДБОП и ДАНС и неговите показания са гръбнака на разследването на срещу двойката, научи Breaking.bg. Николай Банев-младши учи икономика в Лондон, но семейство Баневи му спират издръжката след като той завежда дело да бъде разсиновен от Евгения Банева.    Момчето се връща в България. Неочаквано баща му Николай Банев-старши му протяга ръка и го кани за изпълнителен директор във фирми от холдинга „АКБ корпорация“. Идеята била да се използват знанията му при ръководенето на семейния бизнес.   Малко по-късно младежът разбира, че това е „целувката на Юда“, но вече е късно. Така Николай Банев-син се оказва управител на дружествата „Полимери“АД, „Девня Полимери Инвест“ АД, където е в ръководството на тези фирми заедно с Евгения Банева, която в петък заяви пред съда, че няма нищо общо с бизнеса на мъжа си и не е участвала в управлението на нито една фирма. Това показва справка в Търговския регистър.   Николай Николаев Банев е съдружник на баща си във фирмата „Партнърс Комерс“. Съсобственик с тях във фирмата е и офшорката „Юниурълд Инкорпорейтед“, регистрирана на Сейшелските острови. Именно заради „Партнърс Комерс“ Баневи са обвинени за укриване на над 2 млн. лева данъци. А заради „Юниурълд Инкорпорейтед“ семейството изплува в документите „Панама Пейпърс“. Компанията е регистрирана на Сейшелите на 6 ноември 2007 г. За посредник при регистрацията е избран клонът на „Мосак Фонсека“ в Швейцария. Името на компанията Uniworld е предпочетено след кратко колебание пред Ocean Gate. За услугата са платени 600 долара.   На 14 май 2008 г. българин получава генерално пълномощно да движи делата на фирмата и остава на поста 2,5 г. На 8 декември 2010 г. мъжът е заменен с друг пълномощник – 28-годишен мъж от южен български град. По същото време младият мъж получава пълномощия за още 7 офшорни фирми, но през октомври 2011 г. те са прехвърлени отново на Евгения Банева. Пълномощниците са сменени за пореден път през 2013 г.   В края на 2013 г. законът в Сейшелите обаче и променен – изискването е всички акции на приносител да станат поименни. Затова през юни 2014 г. са издадени 2 сертификата на Евгения и Николай Баневи. Историята почти се повтаря с друга фирма – Buzzard Holdings. И тя е регистрирана на Сейшелите няколко месеца след Uniworld – на 22 февруари 2008 г. За пълномощник е назначена жена от столичния жк „Дружба“. Както и в други подобни случаи вписаният адрес не е пълен – липсва номерът на блока.    На 8 декември 2010 г. жената е заменена от друг пълномощник – същия, който за кратко е пълномощник и в Uniword. И той, както в случая с Uniword, е заменен през юли 2013 г. от друга българка, която само няколко месеца по-късно – през декември 2013 г., е заменена от молдовка.   Николай Банев-младши вижда каква е схемата „Баневи“. Докато той отговаря като изпълнителен директор и мениджър във фирмите зад гърба му Банев-старши източва предприятията и изнася крупни суми пари в чужбина през офшорките.    Тънката врътка е, че имената им съвпадат Николай Банев. По този начин бащата прави опит да натопи сина си, който да отговаря за далаверите на татко си. Така миналата година младежът стига до ГДБОП и прокуратурата, където дава пълни показания за „схемата Баневи“ за източване на дружествата и изнасяне на парите в чужбина без да се плащат данъци.   Николай Банев-младши обаче не е единственият нарушил омертата и разкрил схемата. Друг основен свидетел на прокуратурата е Зорница Илиева, бивша дясна ръка и доверено лице на Баневи, дълги години финансов шеф на целия холдинг на семейството.    През август 2017 година Илиева дава интервю за агенция „Блиц“ по темата „Полимери“-Девня.   „8 години съм работила като финансист на целия холдинг на Николай Банев, включително и на завода „Полимери“.Мотото на семейство Баневи е – фалират, режат на скраб и продават. И не става въпрос само за „Полимери“, а и за заводи в Харманли, в Казанлък, в Троян и т.н. „Полимери“ бе обявен в несъстоятелност на 12.12.2012 година. Но към тази дата заводът беше нарязан на скраб, тогава задълженията към работници и служители бяха над 1 милион лева.   Единствената цел на Баневи беше каквото може да се нареже, да се изкарат някакви пари, които да бъдат вложени в различни офшорки“, заявява тогава Илиева. Финансистката е много приближена на семейството, но настъпва разрив. Илиева успява да измъкне от Баневи къмпинг „Каваците“, където нахлува с частни гардове.   В епична битка между тях и гардове на Баневи през лятото на 2017 г. за контрол на къмпинга, полицията арестува всички. Накрая Илиева успява да извади документи, че „Каваците“ е нейна собственост, а не на Баневи.   Финансистката е свидетел на семейството срещу Банев-младши по делото за наследството на майка си Дочка. Но в залата настъпва обрат-Илиева признава, че е била притискана от Евгения и Николай да дава лъжливи показания срещу момчето. Дамата също е сред основните свидетели на прокуратурата срещу семейството.   Тънка червена линия. Осигурявал ли е Сергей Станишев гръб на Баневи ?    Според запознати прокуратурата и разследващите ще търсят и друг бивш изпълнителен директор на част от фирмите на Баневи, преди Зорница Илиева. Става дума за Анна Главинова. Дамата е интересен персонаж и показва връзките на Николай Банев с БСП.    Главинова е изпълнителен директор на „Полимери“ и член на Надзорния съвет на дружеството. Това става след като правителството на Сергей Станишев, известно като кабинета на Тройната коалиция, поема властта в страната. Защо точно тогава?   Защото съпругът на Главинова е Веладин Битолски, член на политическия кабинет на премиера Сергей Станишев и парламентарен секретар на Министерски съвет при управлението на Тройната коалиция. Битолски изпълнява същата длъжност и при правителството на Пламен Орешарски. Мъжът тогава е и член на ВС на БСП.   Първи съобщава новината сайтът „Всеки ден“. Скандалните връзки на Банев със Станишев пред медията коментира бившият член на ВС на БСП Илия Божинов.   „Банев има много близки отношения със Станишев. Самият Битолски е известен като човек на Банев. Той дойде при Станишев тъкмо по линия на Банев“, твърди Божинов през 2009 г. Думите му не са опровергани от никой до момента. И после анализатори питат защо чак сега се разследват Баневи. Ето ви един от отговорите. Не случайно по времето на Станишев Николай Банев гордо се снимаше на червените събори на Бузлуджа, като човек „предан на лявата идея“. Името на Анна Главинова е забъркано в скандал с ФК „Берое“ през 2007 г. Тогава Николай и Евгения Баневи са собственици на клуба и го докарват до фалит. Олигархът е спасен едва от гнева на публиката на стадион „Берое“.   През 2007 г сайтът Берое онлайн открива, че гръмко обявеният от Банев рекламен договор между клуба и „Полимери“-Девня в размер на 2 млн.лв не съществува, а обратното, клубът има задължения от 1,5 млн. лева. Задълженията са от заеми от „Полимери“-Девня. Отчетът на дружеството е подписан именно от Анна Главинова като шеф на Надзорния съвет.   Съпругът и има неприятности с правосъдието известно време. През 2010 г, след падането на Тройната коалиция, прокуратурата повдига обвинения на трима души за източване на пари от здравната каса. Това са шефката на касата тогава Жени Начева, Веладин Битолски и зам.-министърът на здравеопазването в кабинета на Станишев Емил Райнов. Според обвинението Райнов е поискал 7% процента от оборота на фармацевтична компания два пъти – през 2005 г. и 2007 г. Парите са искани, за да може Райнов в качеството си на зам.-здравен министър и шеф на УС на НЗОК да упражни влияние при вземането на решения за обществените поръчки.   Второто обвинение е, че през юли 2007 година Райнов е поискал 11 млн. лева, отново представляващи 7% от оборота на компанията, за да упражни влияние върху длъжностни лица, от които е зависела акредитацията на болници и сключване на договори с НЗОК. Посредник при вземането на парите е бил членът на политическия кабинет на Станишев Веладин Битолски. Три години по-късно разследването на прокуратурата по този скандал бе прекратено.   Според запознати за разпит ще бъде търсен и друг изпълнителен директор на „Полимери“ и верен човек на Николай Банев. Става дума за Ивайло Маринов, един от „мозъците“ измислил финансовите схеми на Баневи. Николай го наричал финансистът мечта. Според Търговския регистър Маринов участва в управлението на „АКБ Корпорация“ и „АКБ Индустриални технологии и конструкции“ АД.    Дубайската връзка   Освен с офшорките и панамските истории разследващите се опитват да разкрият друга схема за изнасяне на капитали в чужбина, този път към Дубай. Мозъци на тази схема са предпоследният финансист на Николай Банев Димитър Караиванов и адвокат Димитър Димитров. Караиванов е в управата на скандалната „Партнърс Комерс“ заедно с Банев.  По-късно заедно с Димитров напускат България в посока Дубай. Според информирани двамата подготвяли почвата за прехвърляне на капиталите на семейство Баневи към Дубай. Ако тази двойка бъде намерена и разпитана прокуратурата ще получи доста любопитна информация за трансфери на капитали, пране на пари и укриване на данъци не само към Сейшелите и Швейцария, но и към Дубай, казват информирани.", "date": "2018.12.17", "title": "Схемата „Баневи“-БСП и Дубайски връзки"}
{"url": "http://www.classa.bg/%D1%81%D0%B2%D1%8F%D1%82/item/390595-%D1%83%D0%B0%D0%B9%D0%BD%D1%81%D1%82%D0%B5%D0%B9%D0%BD-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8%D0%BB,-%D1%87%D0%B5-%D0%B5-%D1%81%D0%BF%D0%B0%D0%BB-%D1%81-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D1%83%D1%80%D1%8A%D0%BD%D1%81,-%D1%81%D0%BB%D0%B5%D0%B4-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%B6%D0%B5%D0%BD%D0%B0", "text": "Още една жена е завела дело в Лос Анджелис (САЩ) срещу филмовия продуцент Харви Уайнстейн, като го обвинява в сексуално нападение над нея няколко пъти и в хвалене пред нея, че е спал с актрисата Дженифър Лорънс, след едно от нападенията. Анонимната засега жена обвинява продуцента и бившето му студио The Weinstein Company в насилие, сексуална агресия, репресии, дискриминация и насилие, свързано с пола. Жалбоподателката твърди, че през 2013 г. по време на филмовия фестивал \"Сънданс\" тя се е срещнала с Уайнстейн в хотелския апартамент на продуцента, като се предполагало, че ще говори за роля във филм. Според жената Уайнстейн нахлул в банята, когато тя била там, свалил панталоните си и мастурбирал пред нея. По-късно, пак на фестивала, Уайнстейн я последвал в друга баня, където я \"хванал здраво и сложил ръката й на пениса си\". При друг случай Уайнстейн я поканил в кабинета си в Ню Йорк, където започнал да я докосва и да я насилва за орален секс срещу волята й. \"Искаш ли да бъдеш актриса? Спах с Дженифър Лорънс и виж къде е тя сега. Току-що спечели Оскар\". След като чу за новия иск, Лорънс каза, че е имала само \"професионална връзка\" с продуцента и заяви, че сърцето й \"се къса за всички жертви на Харви Уайнстейн \". \"Това е още един пример за хищническата тактика и лъжите, с които привлича безброй жени\", добави тя в публично изявление. В същото време, говорител на продуцента заяви, че \"има само злонамерени твърдения в този съдебен процес и абсолютно никаква истина\", добавяйки, че Уайнстейн \"изпитва срам от Лорънс, с която е имал само уважително професионални отношения и че е смазан от този грозен опит за клевета\".", "date": "2018.12.17", "title": "Уайнстейн се похвалил, че е спал с Дженифър Лоурънс, след насилие над жена"}
{"url": "http://www.classa.bg/%D1%81%D0%B2%D1%8F%D1%82/item/390596-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D1%8F%D0%B2%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D1%86%D1%8A%D1%80%D0%BA%D0%B2%D0%B0", "text": "Президентът на Украйна, Пьотър Порошенко, съобщи в събота за създаването на украинска автокефална православна църква, след провеждане на \"съвет на обединението\" от представители на Украински православни неканонични църкви в Киев, които не се признават от Украинската православна църква и Патриаршията на Москва. Освен каноничната Украинска православна църква, която признава своя съюз с Московската патриаршия, в Украйна има и други църковни структури: украинска автокефална православна църква и православна църква на Киевската патриаршия. В съботния съвет участваха главно представители на тези две формации, докато украинската православна църква отказа да участва в срещата. \"Този ден вече влезе в историята като денят на създаването на украинска автокефална църква\", каза Порошенко в реч, излъчена по телевизията. За да оглави новата църква, съветът избра митрополит Епифани Думенко, от самопровъзгласилата се Киевска патриаршия, считана от руския патриарх за разколническа организация. Киевските власти и неканонични църкви се надяват да получат по-скоро \"одобрението\" на Константинопол, т.е. предоставянето на автокефалност. Но за това те трябва първо да постигнат църковно единство и да изберат първенеца на \"обединената\" църква, която ще получи гореспоменатото разрешение. След съвета, президентът на Украйна е съобщил, че в началото на януари ще пътува, заедно с ръководителя на \"новата църква\" за Истанбул, където се надява да получи \"благословия\" за автокефалия от Константинополския патриарх Вартоломей. Московската патриаршия квалифицира Съвета като \"незначителен\" от канонична гледна точка. Протойерей Николай Балашов, заместник-ръководител на Департамента по външните работи на Московската патриаршия, заяви, че това е \"среща на коренно различни хора, повечето от тях дори не разполагат с правна организация\", добавяйки, че \"сред няколко неканонични духовници е бил избран неканоничен примат. \"", "date": "2018.12.17", "title": "Украйна обяви създаването на независима църква"}
{"url": "http://www.classa.bg/%D1%81%D0%B2%D1%8F%D1%82/item/390597-%D1%81%D0%B5%D0%BA%D1%81,-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BF%D1%83%D1%82%D0%B8%D0%BD-%D0%B7%D0%B0-%D1%82%D1%80%D0%B8%D1%82%D0%B5-%D1%81%D1%82%D1%8A%D0%BB%D0%B1%D0%B0-%D0%BD%D0%B0-%D1%80%D0%B0%D0%BF%D0%B0", "text": "По време на среща на президентския съвет по изкуство и култура в Санкт Петербург, Владимир Путин спомена неотдавнашните анулирания на руски съвременни музикални концерти - включително на няколко рапъри. Той изясни, че забраната е \"най-неефективният метод и най-лошото, което можем да си представим\". \"Ефектът ще бъде обратен на очаквания, това е сигурно\", каза руският президент. В отговор на критиката към рап-музиката, изразена по време на срещата, Путин посочи, че валсът също е бил смятан за \"лош модел\", но по-късно става класически жанр. \"Казвате, че рапът се основава на три стълба: Секс, наркотици и протест. Но от всичко това, наркотиците са, които притесняват най-много. Това е пътят към деградация на нацията\", каза руският президент в отговор на продуцента и член на президентския съвет по изкуство и култура, Игор Матвиенко.", "date": "2018.12.17", "title": "\"Секс, наркотици и протести\": Путин за \"трите стълба на рапа\""}
{"url": "http://www.classa.bg/%D1%81%D0%B2%D1%8F%D1%82/item/390598-wsj-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-%D1%81%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D0%BB%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%84%D0%BB%D0%BE%D1%82,-%D0%B2%D0%BA%D0%BB%D1%8E%D1%87%D0%B2%D0%B0%D1%89%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D0%BD%D0%B0-%D1%80%D0%B0%D0%BA%D0%B5%D1%82%D0%B8", "text": "Хакери от китайски произход са откраднали данни от контрагентите на военноморските сили на САЩ, чието съдържание включва изключително конфиденциална информация за напреднали военни технологии, според информация от Wall Street Journal. Това накара властите да проучат уязвимостите на киберсигурността, които позволиха това проникване. Очевидно кибернетичните атаки продължават през последните 18 месеца и въпреки че са засегнали всички клонове на американския военноморски флот, те основно са насочили вниманието си към контрагентите на флота и военновъздушните сили. От тях извличат съответната информация , която включва данни за поддръжката на плавателните съдове и дори планове за използването на ракети. Според доклада няколко служители, чиито имена не са публикувани, описват кибернетичната кампания като една от най-съществените, свързани с Китай, по отношение на саботаж на системи и кражба на интелектуална собственост. Един от основните случаи, включва кражбата на тайни планове на неидентифицирана компания, заедно с договора й за изграждане на свръхзвукова ракета срещу кораби, която се планирало да бъде използвана от американските подводници. На този фон, секретарят на Военноморските сили, Ричард Спенсър, е наредил преглед и разследване \"от край до край\" на кибер-слабостите в сигурността и е заявил, че опитите да се открадне важна информация, се увеличават по тежест и сложност. Не за пръв път азиатският гигант е сочен за отговорен за намеса в киберпространството на американските организации. Пекин обаче енергично отхвърля обвиненията. Тази ситуация се крие в търговската война, която САЩ и Китай водят, и която охлади двустранните им отношения. Това може да доведе до сериозна икономическа криза и за двете страни, според прогнозата на няколко експерти в тази област. Едно от последните събития бе арестът на финансовия директор на Huawei по искане на Вашингтон, обвинен в нарушаване на търговските санкции срещу Иран. Епизодът отприщи раздразнението на азиатската страна, която предупреди, че няма да толерира тормоза, който нарушава правата на нейни граждани. Освен това, САЩ наскоро представиха своя проект за противодействие на политическото и финансовото влияние на Китай в Африка, разширявайки така фокуса на конфликта.", "date": "2018.12.17", "title": "WSJ: Китайски хакери са откраднали данни от американския флот, включващи проекти на ракети"}
{"url": "http://www.classa.bg/%D1%81%D0%B2%D1%8F%D1%82/item/390599-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%B8-%D0%BA%D0%B8%D1%82%D0%B0%D0%B9-%D1%81%D0%B0-%D0%BD%D0%B0-%D0%BF%D1%8A%D1%82-%D0%BA%D1%8A%D0%BC-%D0%B2%D0%BE%D0%B9%D0%BD%D0%B0", "text": "В седмичният си анализ, Макс Кайзер говори за ареста на главния финансов директор и вицепрезидент на Huawei Technologies, Менг Уанчжоу, от канадските власти по-рано този месец и за неговите политически последствия в международен план. Той вярва, че американският президент Доналд Тръмп \"е отвлякъл тази жена като част от търговските си преговори с Китай\" и счита, че азиатската държава \"отмъщава\", като арестува бивш дипломат и канадски бизнесмен. От своя страна според Макс, тази ситуация показва, че врагът не е Русия и предполага, че стъпката, предприета от Белия дом, може да бъде прелюдия към въоръжен конфликт между двете страни. \"От валутната към търговската война и оттам към въоръжения конфликт, Съединените щати и Китай са на път към война\", казва анализаторът. Освен това, той обяснява, че в XXI век, богатството на една нация е интелектуалната собственост и доходите, получени от нея, което е и голямата част от сегашната конфронтация между Вашингтон и Пекин. \"Китай натрупва твърде много от интелектуалната собственост на Съединените щати, с намерението да получи част от контрола на ума над обществото\". Макс интервюира Миш Шедлок от MishTalk.com, с който разгледа неотдавнашното напрежение между Китай и САЩ. Според Шедлок търговската конфронтация оказва ясно въздействие върху фондовия пазар, който - казва той - \"в крайна сметка ще се взриви\". От друга страна, гостът му вярва, че Федералният резерв, който е надул \"три последователни балона, тъй като не разбира какво е инфлацията\" трябва да изчезне, но само ако има орган, който е в състояние да го замени задоволително. Според него този орган не следва пазара, а се опитва да го убеждава.", "date": "2018.12.17", "title": "\"Съединените щати и Китай са на път към война\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390600-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BF%D0%BE%D0%B4%D0%BD%D0%B5%D1%81%D0%B5-%D1%86%D0%B2%D0%B5%D1%82%D1%8F-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B0%D0%BA%D1%82%D1%80%D0%B8%D1%81%D0%B0", "text": "Легендата на родната естрада Лили Иванова изпрати две кошници с традиционни коледни звезди на младата актриса Кристина Топалова и режисьора Николай Волев. Това се случи в Сити Марк арт център на поредното представление на „Сексът – начин на употреба“. Чаровницата Кристина  Топалова пълни салона на престижното арт средище с великолепния си мноспектакъл  по пиесата на Дарио Фо и Франка Раме, писана през 80-те. Лили Иванова гледа за втори път представлението, нещо повече –тя купува билети и за свои приятели.  „Поздравявам Ви, чудесна сте!  Говорите правилен български език, а това не всеки го умее. И сте много непосредствена. Останете си все такава!  Темата на пиесата е много злободневна,трябва да водят ученици да я гледат“, каза Лили Иванова след представлението.  Естрадната прима е в перфектна форма и отлично настроение в навечерието на Коледните празници. „Прекрасно играе това момиче, режисурата е великолепна, всичко много ми хареса“,сподели скулпторът Георги Чапкънов. А режисьорът Николай Волев не скри, че Кристина е негово откритие. „Навремето ми провървя да открия 17 годишната Ирини Жамбонас за филма „Маргарит и Маргарита“. Този филм и днес се гледа с интерес и е много актуален.  Пожелавам и Кристина Топалова да направи кариера като Ирини, защото наистина го заслужава“, каза Николай Волев. Собствениците на Сити Марк арт център- арх. Теодора и Христо Димови, скромно приемаха поздравленията  на многобройната  публика. И двамата предоставят красивия и елегантен салон, решен в бяло и лилаво, само за стойностни проекти. Тяхното сътрудничество с Николай Волев  е удар в десятката -  интересен драматургичен материал, обявен някога за скандален в католическа Италия,  млада и даровита актриса, която пее и танцува,  въодушевена публика.  Неслучайно представлението мина на пълен салон. Суперлативи за „Сексът- начин на употреба“  изказа и агента Тенев. Пи арът на Сити Марк арт център  Димитър Сотиров подари на Лили Иванова книгата си за легендарната оперна звезда  Гена Димитрова и покани певицата да присъства на прожекцията   на филма „Обич за Гена“  през януари.", "date": "2018.12.17", "title": "Лили Иванова поднесе цветя на млада актриса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390592-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-18", "text": "В Instagram има профил, наречен \"BestfromBalkan\", което в превод значи най-доброто от Балканите. Във въпросната страница може да се намерят главно снимки на привлекателни момичета в различни издания на нашия регион, пише tocka.com.mk. Повечето от тях са анонимни девойки, които със своите провокативни снимки успяват да стоплят мъжката аудитория в студените зимни дни. Красивите момичета винаги са били смятани за гордост на Балканите, където ще видите сами, когато погледнете този профил на Instagram.                                                    ", "date": "2018.12.17", "title": "Най-доброто от Балканите...(18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390593-%D0%BA%D1%80%D0%B0%D1%82%D1%8A%D0%BA-%D1%81%D0%BF%D1%80%D0%B0%D0%B2%D0%BE%D1%87%D0%BD%D0%B8%D0%BA-%D0%B7%D0%B0-%D0%BF%D0%B0%D1%80%D1%82%D0%B8%D0%B8-2-%E2%80%93-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BF%D1%8A%D1%82%D0%BD%D0%B8%D0%BA-%D0%BD%D0%BE-%D0%BA%D0%BE%D0%B8-%D1%89%D0%B5-%D0%BC%D1%83-%D1%81%D1%82%D0%B0%D0%BD%D0%B0%D1%82-%D0%BF%D0%B0%D1%82%D0%B5%D1%80%D0%B8%D1%86%D0%B8-%D0%BF%D0%B0%D0%BA", "text": "    Посред снега и километричните задръствания в преспите все по-остро се усеща, че въпросът с предсрочни избори е не дали, а кога точно. Срещу ГЕРБ като най-силна опозиция се очертава и с най-големи шансове на изборите е БСП, макар че рояк малки партии също се самоопределят като опозиция. И претендират да са „автентична десница”, която по тяхната логика неизбежно трябва да вземе властта, защото изповядват евроатлантическите ценности, и са против Путин, Орбан и прочее. Тъй като засега подобни декларации са главните им достойнства, шансовете им не са големи.     Впрочем, почти всички партии претендират да са десни, някои дори не искат да си признаят, че са по-скоро наляво от центъра, защото е някак срамно да си по-вляво. Това засилва позицията на БСП, защото претендиращите за десни малки партии са се компрометирали като патерици на Борисов. А избирателят има остра нужда от алтернатива на Борисов, и това го тика да гласува за БСП, дори от немай къде.  Кои партии се опитват да потърсят „трети път” – нито ГЕРБ, нито БСП? Вече стана дума за Демократична България, за предшестващия Реформаторски блок и др. свободни десни електрони, преливащи от партия в партия и от коалиция в коалиция (виж  ).   „Глас народен”  е партия, която на изборите 2013 г. взе 1,3% и 47 хил. гласа, а на изборите 2014 г. 1,1% и 37 хил. гласа. Тоест, тръгна надолу още след създаването си. Това е партия, основана от музикантите Светослав Витков (Светльо от „Хиподил”), Венци Мицов и техни съмишленици. Двамата се кандидатират и за президент и вицепрезидент през 2011 г. и събират 54 хил. гласа и 1,6% – близо до резултата на обединените десни около кандидата Румен Христов. По-късно на местните избори в София Витков и Мицов стават общински съветници. „Глас народен” е партия, наподобяваща партии против статуквото като тази на комика Бепе Грило в Италия, постигнала големи успехи в парламентарни избори и после участваща в правителства. В наши условия има потенциал за такава партия, но „Глас народен” не постига голям успех.  Коалицията им с Реформаторския блок  за изборите 2017 г. показа, че в политиката 2 плюс 2 често не прави 4, а има изваждане, защото коалициите могат да отблъснат част от избирателите. Заедно постигнаха 107 хил. гласа и 3,1% (за сравнение, през 2014 г. РБ имаше 8,9%). Това все пак беше повече от отделилите се от Реформаторския блок ДСБ, които изпаднаха с 86 хил. гласа. Тази коалиция на „Глас народен” наруши образа им на партия анти-статукво и ги постави сред други партии, които непрекъснато се коалират с надежда да преминат 4-процентната бариера.     И сегашните коалиционни партньори в третия кабинет на Борисов,  т. нар. патриоти , се пишат десни, говорят против „комунистите”. Събрани са в една малка коалиция с вътрешно напрежение, в която „Атака” на Сидеров се застъпва за Русия, а НФСБ на Симеонов използва антируска риторика като останалите малки десни партии. Тази малка коалиция участва в голямата коалиция с ГЕРБ, чийто лидер Борисов на моменти открито шикалкави и лавира между Запада и Русия. Спадащото влияние на „Атака”, която е имала 258 хил. гласа и 7,9% на изборите през 2013 г. се дължи на това, че подкрепя властта и влиза в коалиции. При всичките уговорки за Сидеров и „Атака”, мнозина гласуваха протестно за нея, защото я виждаха като анти статукво, каквото тя престана да бъде.  На практика най-голямата дясна партия е ГЕРБ, колкото и да е псевдодясна. Борисов отдавна изяде електората на някогашното СДС, и на отломките от него в по-новите партии. Самият Борисов започна като „трети път” между БСП и „другите” и на това основно се дължеше успехът му на изборите 2009 г., когато взе 1,6 млн. гласа. Но той бързо зави и прие остра антикомунистическа риторика и непрестанни демагогии срещу БСП. Така се очерта сам като полюс, на другия край срещу БСП. И електоратът на малките партийки от т. нар. „автентична десница” преля към ГЕРБ. Някои гласуват за Борисов само за да не дойдат „комунистите”. И харесват говоренето му против „комунистите”, искат да ги „бие”. Кой може да се очертае като „трети път” между Борисов и БСП? Заявка даде  Слави Трифонов с митичен проект за партия , за който направи кастинг сред амбициозни да влязат в политиката млади хора. Този проект имаше шанс, някои социологически сондажи му даваха висок резултат. Но след няколко предавания на неговото шоу той остави впечатление на съглашател с Борисов. Филм, който вече е прожектиран. Още една патерица на ГЕРБ. Затова проектът на Трифонов пострада преди да се е състоял. Възможно е за изборите, които ще са най-вероятно догодина, много от т. нар. насипно десни за по-сигурно да влязат в коалиция с Борисов още предизборно. Лидерът на СДС даде такава заявка, че ГЕРБ е техен естествен съюзник и т. н. Борисов показа, че може да поглъща като хамелеон хора от десните, да ги включва листите си, да ги назначава на властови позиции. Нищо чудно някои от свободните електрони вдясно да се появят в листите на ГЕРБ като хора от гражданска квота. Например бившият министър Москов е готов, ако не успее да осъществи свой проект с НФСБ на Валери Симеонов. В листите на Борисов е имало хора като Методи Андреев, имало е и остри негови критици като Тома Биков и Антон Тодоров, какво остава за хора, които са му били патерици. Освен изредените по-забележими вдясно малки партии има още по-малки, които съществуват по регистрация, но са загубили привърженици – Съюз на свободните демократи на бившия кмет и лице на СДС Стефан Софиянски, споменатото „Синьо единство” на друго лице на някогашното СДС – Надежда Михайлова, стопилата се бивша управляваща партия НДСВ, отцепилата се от нея Българска нова демокрация (за които стана дума в предишната част), някои маргинални условно десни. Има и  корпоративна партия „Воля” , еднолично ЕООД на Марешки. Той всъщност може да се нарече по-автентично десен от някои други претендиращи за това понятоие – богат търговец, капиталист, направи си партия с много демагогия, предлагащ евтини лекарства и гориво за народа. Какво може да се очаква от него, ако влезе пак в парламента? Ако Борисов не успее да си намери друг съюзник в бъдещия парламент, Марешки със сигурност ще направи сделка с него. Но няма да се стигне дотам, Борисов ще има достатъчно оферти от други, а Марешки най-вероятно ще изпадне като други корпоративни партии, кратковременно просъществували.  ГЕРБ, едноличната на Борисов партия, е     член на Европейската народна партия   – тоест християндемократи, дясноконсервативни. ДСБ, ДБГ и СДС са членове на Европейската народна партия – и те християндемократи и дясноконсервативни. Движение „Да България“ гравитира към Алианса на либералите и демократите на Европа, чиито членове са ДПС. „Зелените“ естествено принадлежат към европейските „Зелени“, без да имат представителство в българския или европейския парламент, не може да се каже, че са десни, но у нас участват в обединения с тях. Очевидно е, че ако някой от насипното дясно мине 4-процентната бариера, ще се ориентира да стане патерица на Борисов, или ще бъде притиснат да го направи. Така всички работят вкупом за БСП и подготвят победата й. БСП може да излезе с 1-2% пред ГЕРБ на предстоящите избори и да получи мандат да съставя правителство. Вероятно ще предложи кабинет от типа на Орешарски – технократ, финансист, непартийна фигура. Но кой ще подкрепи такъв кабинет? Няма да са малките десни партии (ако въобще влязат в парламента). Коалиция с ДПС вече е имало и ефектът е пагубен за БСП. Затова има един вероятен коалиционен партньор – ГЕРБ. Въпреки сегашните декларации на ГЕРБ, че няма да влизат в коалиции с БСП, Борисов няма да иска да излезе от властта, защото рискува да го преследват и да изобличават управлението му. Много бързо и лесно ще дръпне една демагогска реч и ще подкрепи такова правителство, предлагайки свои министри.", "date": "2018.12.17", "title": "Кратък справочник за партии 2. – Борисов е пътник. Но кои ще му станат патерици пак?"}
{"url": "http://www.classa.bg/%D1%81%D0%B2%D1%8F%D1%82/item/390594-%D0%BC%D0%B5%D0%BA%D1%81%D0%B8%D0%BA%D0%BE-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D0%B8%D0%B7%D1%80%D0%B8%D0%B3%D0%B2%D0%B0", "text": "Активният вулкан Попокатепетъл, който се намира в централната част на Мексико, е изригнал с експлозия в 18:58 местно време, изхвърляйки дим на два километра височина. Снимка на ерупцията са публикувани в официалния Twitter акаунт на Службата за координация на гражданска защита на щата Пуебла. Вулканът е изхвърлил нажежени фрагменти и има опасност пепелта да падне в околните райони. Според властите, понастоящем Попокатепетъл е във фаза 2 – жълта - на вулканичния предупредителен светофар. Този етап - нарастване на активността - включва изхвърляне на водна пара и газ, попадане на пепел върху околните области, валежи от нажежени фрагменти, възможност за пирокластични потоци, попадения на кал и отломки на близко разстояние. Агенцията \"призовава да не се приближавате към вулкана и най-вече към кратера, има опасност от балистични попадения на осколки, а в случаи на силен дъжд да следва незабавно отдалечаване, поради опасност от свлачища и кални реки.\" На 3 декември бе регистрирана още една повишена активност на вулкана, с 51 изпускания и две експлозии. Те генерираха пепелни колони с височина до 2,5 километра и са накарали правителството на Мексико да издаде жълт предупредителен сигнал.", "date": "2018.12.17", "title": "Мексико: Вулканът Попокатепетъл изригва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390591-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BE%D0%B1%D1%83%D1%87%D0%B0%D0%B2%D0%B0-%D1%81%D0%B8%D0%BB%D0%B8-%D0%B7%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8", "text": "Българският президент Румен Радев и йорданския крал Абдулла II са дискутирали възможностите за съвместни проекти в областта на отбраната по време на официално посещение в Аман, Йордания, съобщава Деница Суруджийска за Нова телевизия. Договорено е България да изгради център за подготовка на сили за специални операции. Официалната среща е била проведена в двореца „Хусейния” и е третата за президента Румен Радев и Крал Абдулла. Двамата се виждат за първи път през 2001 година, когато кралят – бивш командир на йорданските специални части и също военен пилот посещава авиобаза „Граф Игнатиево”.     Президентът Радев обеща подкрепа от България и Европа, а крал Абдулла предложи помощ в борбата с тероризма. „Специално с краля на Йордания имаме амбицията да направим нещо повече за коопериране на военните индустрии на двете държави, за обмен на технологии, за създаване на съвместни предприятия”, обясни Радев.     „Основно общо предизвикателство остава международният тероризъм. Уникалното при България и Йордания е, че сме толерантни общества и това донякъде пречи на крайната радикализация”, каза Абдулла II Бин Ал-Хусейн. „Лично крал Абдулла има готовност да ни подкрепи и за законодателни промени, които да противодействат на радикализацията. Те са готови да споделят те как предотвратяват радикализацията, външно религиозно влияние. Това нещо не можем да отречем, че го има в България”, каза още българският президент. Президентът е поставил и въпроса за доктор Недка Кънева от Варна, чиито близначки са отведени от баща им в Йордания преди две години и оттогава тя не може да си ги върне обратно. „Кралят лично се ангажира, постави въпроса и на министъра на правосъдието. Сподели ми, че в такива ситуации те зачитат правото на страната на майката”, обясни Румен Радев. Кралят е приел предложението на Радев за откриване на Йорданско посолство в София. Очаква се скоро Абдулла II и съпругата му Рания да посетят България. И още – „София Тех парк” ще работи заедно с най-големия линеен ускорител в Близкия Изток – СЕЗАМ, а българска компания ще изнася 500 тона тютюн за Йордания. Това са част от проектите, договорени на днешния бизнес форум в Аман.  ", "date": "2018.12.17", "title": "България ще обучава сили за специални операции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390586-17-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "546 г. - Крал Тотила завладява Рим.   1538 г. - Папа Павел III отлъчва от църквата английския крал Хенри VIII.   1777 г. - Франция първа признава независимостта на САЩ.   1819 г. - На територията на испанското вицекралство Нова Гранада е образувана държавата Велика Колумбия.   1883 г. - След дипломатически скандал, под натиска на българските правителства в София и Пловдив, екзарх Йосиф I е приет от султан Абдул Хамид II и правата на Българската екзархия в Османската империя са възстановени официално.   1903 г. - Американските братя Райт осъществяват в рамките на един ден първите в историята успешни полети с конструирания от самите тях летателен апарат \"Флайър-1\"; двамата извършват няколко полета с продължителност до 59 секунди.[1]   1949 г. - Изпълнено е смъртно наказание срещу Трайчо Костов, необосновано осъден за антипартийна и антидържавна дейност.   1980 г. - Влиза в действие третият реактор на АЕЦ Козлодуй.   1982 г. - Проведена е пресконференция за 150 чуждестранни и 130 български журналисти, пред които главният директор на БТА Боян Трайков отхвърля обвиненията за участие на Сергей Антонов в атентата срещу папа Йоан Павел II.   1999 г. - Общото събрание на ООН одобрява резолюция, с която обявява 25 ноември за годишен Международен ден за елиминиране на насилието срещу жените.    ", "date": "2018.12.17", "title": "17 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390587-%D0%B4%D0%BE%D0%B9%D0%B4%D0%B5-%D1%82%D1%83%D0%BA-%D0%B5%D0%B4%D0%B8%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D0%BA-%D1%81%D1%8A%D0%BB%D0%B8%D0%B2%D0%B0%D0%BD-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BD%D0%B8-%D0%B5%D0%BB%D0%B8%D1%82-%D0%B8%D0%B7%D0%BF%D0%BB%D0%B5%D0%B7%D0%B8-%D0%B5%D0%B7%D0%B8%D0%BA-%D0%BE%D1%82-%D1%80%D0%B0%D0%B4%D0%BE%D1%81%D1%82", "text": "Дойде тук един американски чиновник Съливан и политическият ни елит изплези език от радост. Борисов не се стърпя и още от Брюксел заяви, че от F-16 “ по-убаво нема „. После пак обеща два процента за отбрана. Аз пък категорично не съм съгласен да плащаме още повече за тъпи самолети и за всякакво друго оръжие. Искам парите да отиват за образование, култура, здравеопазване. Не искам парите ни да изтичат във военно-промишлените комплекси. Колко хубаво щеше да бъде, ако и управляващите бяха на това мнение.    ", "date": "2018.12.17", "title": "Дойде тук един американски чиновник Съливан и политическият ни елит изплези език от радост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390588-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0", "text": "България има нужда от своята детска болница. Независимо къде, независимо за колко, много е странно, че все още, повече от десетилетие, така и не се намира място за болница за деца. Случвало се е на много от вас, да изпаднат в ситуация, в която да трябва да заведат детето си на лекар. Ако го боли ухо, отивате или в ИСУЛ, или в „Пирогов\", ако го боли корем, крак или ръка - в „Пирогов\". Ако можем да си го позволим - отиваме в някоя от частните болници. Но, ако детето не може да си каже какво го боли или има проблем с повече от едно нещо, може да обикаляте по различни болници до края на света, защото различните специалисти са разпръснати на територията на цялата столица.     Не е за вярване, че толкова време си говорим за нуждата от Национална детска болница, при положение, че толкова много хора са искали това да се случи през годините. И встрани от политическите игри, които се развиваха зад сцената през седмицата, така и не разбрахме защо правителството предложи, а депутатите оставиха на изчакване идеята за национална педиатрична болница. Ако не искат да е в болница „Лозенец\", нека я направят някъде другаде, но да я направят. Ако трябва да я вдигнат от нищото, България има нужда от Национална педиатрична болница. Тя трябва да бъде най-модерната в България. Лекарите, сестри, лаборанти и рехабилитатори в нея да получават достойно заплащане, а студентите да се учат от най-добрите, с най-хубавата апаратура. Да бъдат привлечени и чуждестранни специалисти, които да правят операции, които струват хиляди в чужбина, и да обучат българските си колеги, които да ги правят, без да трябва родители и деца да пътуват в Турция, Израел или Германия. Колкото и да струва, надали има човек в нашето общество, който ще възрази, или ще протестира. Когато преди 14 години създаваха Фонда за лечение на деца в чужбина, идеята беше той да се финансира и с дарения от хората. На сметка в БНБ всеки можеше да посочи каква част от заплатата му да отива във фонда - дали ще е един или десет лева, фондът започна да се пълни с пари. Ако в бюджета няма пари, направете пак същата схема - детската болница да се финансира директно от обществото, освен от държавния бюджет. Защото в начина, по който протече цялата дискусия около смяната на предназначението на Правителствена болница, остана горчивият вкус, че директорите на болници са като фигури за шахмат в ръцете на политиците. И няма случайни ходове. На 19 декември 2012 г., до медиите пристигна една покъртителна новина. Баща на починало от рак момиченце дарява пет милиона лева за изграждането на детски онкохематологичен център. Източник на новината беше Министерския съвет чрез думите на премиера Борисов. В памет на дъщеря си, този човек, който беше направил всичко възможно да спаси детето си, имаше желание да преведе пет милиона лева и да остане абсолютно анонимен.  Тогава се появиха статии за дарението на „един безименен баща\". Но този човек си има име, има си и история. Благодарение на него, детската онкохематология в ИСУЛ има модерно обзавеждане. Той продължава да дарява всяка година. Няма да го казвам в ефир, защото не е редно да го правя в контекст на коментар, с който той може да не е съгласен. Но в нашия екип много искаме да се свържем с него, за да разберем какво се е случило с намерението му да дари пари за цяла болница, с какво се е сблъскал, какво е неговото мнение за нуждата от национална педиатрична болница. Защото в крайна сметка, този човек, както и много други, има какво да кажат за системата и за начина, по който тя трябва да се промени. А в случая - се започва от основните неща. Като национална педиатрична болница.", "date": "2018.12.17", "title": "Болницата, която България трябва да има"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390589-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D1%8F%D1%85%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D0%BD%D0%B8-%D0%BD%D0%B0-%D0%B1%D0%B8%D0%B7%D0%BD%D0%B5%D1%81-%D1%84%D0%BE%D1%80%D1%83%D0%BC-%D0%B2-%D0%B0%D0%BC%D0%B0%D0%BD", "text": "Президентът Румен Радев и представители на водената от държавния глава делегация изтъкнаха инвестиционните предимства на България на българо-йордански бизнес форум в Аманската търговска камара, съобщава БТА.В него участват и компании от България в сферата на информационните технологии, хранително-вкусовата промишленост и др. Водената от българския държавен глава делегация включва и представители на 30 български фирми.     Държавният глава, който е на официално посещение в Йордания, посочи пред представители на местния бизнес, че снощи се е срещнал с българската общност и на срещата е имало повече от 100 йорданци, завършили в България. Снощи видях най-важната предпоставка за успешен бизнес - доверие и взаимно уважение, посочи Радев. Убеден съм в бъдещото на българо-йорданските бизнес отношения, заяви президентът. Той добави, че България разглежда Йордания като врата към Близкия Изток, а страната ни е врата към ЕС. В рамките на форума Хасковската търговско-промишлена палата подписва два меморандума за разбирателство - с Аманската търговска камара, и с бизнес асоциация \"Йордания-Европа\". От името на \"Първомай\" БТ се подписва договор за износ на 500 тона тютюни. Договорен е и меморандум за партньорство между \"София тех парк\" и Международния изследователски център SESAME. Българският бизнес също беше поканен да инвестира в Йордания. През 2017 г. българският износ за Йордания достига 20 млн. щатски долара, а вносът надхвърля 28 млн. долара.", "date": "2018.12.17", "title": "Инвестиционните предимства на България бяха представени на бизнес форум в Аман"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390590-%D0%BD%D0%B8%D0%BD%D0%BE%D0%B2%D0%B0,-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BA%D0%B0%D0%B7%D0%B0%D0%BD-%D0%B2-%D0%B0%D0%B4%D0%B0", "text": "Ако е истина, че Адът съществува, сигурно е вярно и твърдението, че дяволите са оставили казана с българите на самообслужване. В смисъл, че вместо да се морят с топенето им в катрана, те са доверили тази мисия на самите тях. И не са се излъгали в очакванията си. Не само в тези на нас, „обикновените“ хора (да се топим взаимно, си ни е национална традиция), но и на „богоизбраните“, сиреч на политиците. Предпоследният път, когато те си направиха кал един на друг, беше по повод българската кандидатура за генерален секретар на ООН. Широко разпространено беше мнението, че трябва да е жена, да е от Източна Европа и да е добре позната сред държавите - членки на организацията.     Здравият разум подсказваше, че и на трите условия отговаряше личността на Ирина Бокова. Веднага обаче се размърдаха соросоидните НПО-та, енергично подкрепени от тогавашния външен министър (впрочем и той от тяхното змийско кълбо). И чрез доноси извадиха друга кандидатура.     Резултатът? Ами много ясен. Вероятно в ООН са си рекли – бе, щом българите не могат да се спазарят помежду си, що ли ни трябва „на баир лозе“? И си избраха мъж и западняк. А ние изпуснахме златен шанс поне да опитаме наш сънародник да оглави световната организация. Поредният (засега само де) политически гаф сътвори в края на миналата седмица другарката Нинова. Тя демонстративно отказа да оглави делегацията на БСП за конгреса на Партията на европейските социалисти (ПЕС) в столицата на Португалия. Обяснението за отсъствието ѝ от Лисабон - че така изразявала несъгласието си с положителната позиция на ПЕС по Истанбулската конвенция, е смешно, ако не и направо тъжно. Ами като си против, няма по-високо място от конгресната трибуна – качи се, аргументирай се, пък ако може, убеди и делегатите от другите европейски социалдемократически и социалистически партии в правотата си. А не просто да се фръцнеш, както вече ти стана навик в българския парламент... А истината май пак е в синдрома на „българския казан в Ада“. Станишев беше преизбран за трети мандат като председател на ПЕС, но без гласа на неговия национален лидер. И въобще, в един по-широк аспект, досегашният престой на другарката Нинова начело на БСП може да се раздели на два етапа – до предсрочните парламентарни избори от миналата година и след това. Вярно е, че в първия етап, откакто я оглави, тя успя и да посъживи духа на социалистите, силно оклюмали след краха на управлението на Орешарски. Успя и да си припише като личен принос победата на Радев в президентските избори. Което впрочем беше дълбока неистина. И тя пролича още през март 2017 г., когато вече виждащата се като бъдещ премиер Нинова претърпя дълбоко разочарование. И БСП навлезе във втория етап от управлението на другарката. БСП постепенно се превърна в креслива до истерия, но все по-неефективна опозиция. Която търси шумни, но безсмислени ефекти. Която се присламчва към всеки протест или протестче, независимо кой го организира и какво точно иска. Която си играе в парламента на нещо като „тука има, тука нема“, демек днес сме вътре, утре – не. И т.н. Засега резултатът е повече от плачевен. Колкото и упорито да послъгват някои добре платени социолози, тя така и не успява да скъси електоралната си дистанция с ГЕРБ. Колкото и да размахва своята „Визия за България“, посланията ѝ също трудно достигат до съзнанието на масовия избирател. Впрочем след малко повече от месец на социалистите им предстои конгрес. И разни „недобронамерени“ люде все по-често шушукат, че това „ходене сред народа“ целѝ не толкова разясняването ѝ, колкото да агитира членската маса в полза на преизбирането на Нинова за председател на партията. И че „случайно“ от агитацията са изключени всички членове на т.нар. „вътрешнопартийна опозиция“, а работата е поверена само на „послушковци“. Е, ще стане. Партийният апарат си знае урока. Пък и според „новия икономически механизъм“ в БСП заплатите на апаратчиците са пряко обвързани с това, кой колко гласове за „шефката“ ще докара... А на хоризонта вече висят и изборите за европарламент. Следователно – и реденето на листите за иначе доходните евродепутатски местенца. Ами направо не ми стига въображението да предвидя размаха на кървавата битка, която ще се развихри. Още по-бедно ми е то, ако се опитам да си представя как ще се разгори „българският казан“, макар и този път в чисто вътрешнопартиен план. Знам само едно – че дори и с цената на загуба в изборите Нинова няма да озапти амбициите си да е „номер едно“. Все тая - дали на власт или пък (утешително) като самообявила се за „лидер на парламентарната опозиция“.", "date": "2018.12.17", "title": "Нинова, Станишев и българският казан в Ада"}
{"url": "http://www.classa.bg/%D1%81%D0%B2%D1%8F%D1%82/item/390582-%D0%B3%D0%BE%D0%BB%D1%8F%D0%BC%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0-wall-street", "text": "Увеличаващите се редици на пазарните песимисти вече имат още една причина за мрачното си настроение – картината на резултатите на публичните компании за следващата година се влошава все по-бързо. Прогнозите за корпоративните печалби стават все по-негативни на фона на отслабващия положителен ефект от данъчните облекчения от края на миналата година и притесненията на инвеститорите за търговския спор между САЩ и Китай, както и потенциала му да преобърне световната търговия, посочва Ройтерс в свой материал. Дори и след втората корекция за годината на бенчмарка S&P 500 мнозина инвеститори си задават въпроса дали цените на акциите отразяват достатъчно адекватно рисковете за забавен ръст на печалбата.     Анализаторите на Wall Street вече сложиха спирачките на прогнозите за ръст на печалбата за компаниите от S&P 500, които се ускоряваха през по-голяма част от годината. Преди два месеца растежът беше фиксиран на 10,2%, а сега е 8,2%, като според разрастващите се редици на песимистите увеличението може да спадне до половината на тази цифра, ако не и по-малко. Според портфолио мениджъра на Kingsview Asset Management Пол Нолти по всяка вероятност увеличението на печалбата ще е в диапазона 3-4%. Въпреки това по думите му в момента пазарът е фокусиран повече върху търговията, а не толкова върху печалбата. През последните седмици стратези от RBC Capital Markets, BNP Paribas и Bank of America Merrill Lynch дадоха прогнози, че ръстът на печалбата за акция през 2019 г. ще е под изчисленията на Refinitiv, които обобщават оценки на анализатори за индивидуални компании. Сред най-големите понижения на печалбата бяха тези в секторите на технологиите и комуникациите, които бяха двигател на ръстовете през по-голяма част от последните етапи на бичия пазар. Ръстът на печалбата за акция през третото тримесечие в технологичния сектор бе в размер на 29,2% спрямо година по-рано, но прогнозите за същия период на идната година са за спад до 2,2% и средно 4,9% за цялата 2019 г. Новосформираният комуникационен сектор, в който влизат компани тежка категория като Facebook и други социални мрежи, е изправен пред нарастващ регулаторен контрол и се очаква през 2019 г. ръстът на печалбата му да е 6,7% при очаквани 11,6% през октомври.     Стратезите се тревожат, че икономиката е напът да се забави докато лихвените проценти продължават да растат. На този фон Федералният резерв се очаква да увеличи лихвите си отново през декември, което ще е четвърти път от началото на годината. Въпреки това основният фокус е съсредоточен върху това колко увеличения ще последват през 2019 г. Друго притеснение за акциите: от няколко месеца насам компаниите предупреждават, че растящите заплати изяждат маржът на печалбата. Според други анализатори ръстът на печалбата, макар и по-намален, все пак ще е достатъчен, за да подкрепи пазара. „Насочваме се към едно здравословно, устойчиво ниво спрямо нещо което наистина прегряваше“, посочва главният инвестиционен стратег за САЩ на Credit Suisse Securities Джонатан Голъб. Според него анализите имат склонността да надценяват дългосрочния растеж на печалбата, така че инвеститорите не трябва да се изненадват от свиването на прогнозите. Компаниите, свързани с производството на полупроводници, като Micron Technology, Applied Materials и Lam Research са най-голямото бреме за прогнозите за печалба в технологичния сектор през 2019 г., по данни на Refinitiv. Световното търсене на чипове се забавя, а инвеститорите се притесняват, че американският президент Доналд Тръмп може да наложи мита върху вноса на електронни продукти, произведени в Китай с чипове на американски компании.", "date": "2018.12.17", "title": "Голяма тревога за Wall Street"}
{"url": "http://www.classa.bg/%D1%81%D0%B2%D1%8F%D1%82/item/390583-%D0%BA%D1%80%D0%B8%D0%B7%D0%B0-%D0%BD%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%B8-%E2%80%9E%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D1%80%D0%BA%D1%81%E2%80%9C", "text": ", когато Маркс формулира своите идеи, до днес тяхното влияние и измененията, които претърпяват, преминават през различни етапи, свързани с промените на капитализма. Можем да разграничим три големи цикъла на капитализма Те са свързани с възходящо натрупване на капитала, с кризи, глобализация и деглобализация, мултиполярност и монополярност, технологични революции, доминиране на производствен или финансов капитал, стратегии на търсене и стратегии на предлагане на стоки и услуги.     Първият  от тях е на   При този капитализъм се разгръщат описаните от Маркс тенденции на засилваща се експлоатация на работническата класа, увеличаване на нейния брой, антагонизмите, работническото движение.     Вторият  етап е на  Появява се след две световни войни, резултат на силно изострените противоречия на капитализма през ХХ век. В капиталистическия център от тях се излиза с убийството на над 100 милиона души, засилването на преразпределителната функция на държавата и агрегатното стимулиране на потреблението. В двете най-големи страни от полупериферията и периферията на капитализма това става чрез форми на догонващо планово развитие и държавен социализъм, минимизиращ максимално ролята на пазара. Третият  етап е на  Този поврат в развитието на капитализма започва след кризата в него през 70-те години на ХХ век, от която той за пореден път излиза чрез технологична революция – този път с помощта на третата индустриална революция, глобализацията на капитала и ерозията на националната държава. Рухването на източноевропейския социализъм изглеждаше като окончателна победа на капитализма, но всъщност се превърна в предпоставка за засилване на неговите противоречия в резултат на неолибералната глобализация и липсата на алтернативен образец. Това пролича в нарастваща степен след 2008 г. Така, скоро след като изглеждаше като че ли погребан, образът на Маркс се появи отново в световните медии и в публичното пространство. Появиха се интелектуалци и групи, които все повече се радикализират в критиката си на капитализма. Двама от най-известните марксисти в света – Ален Бадиу и Славой Жижек, започнаxа да провеждат от 2009 г. насам големи международни конференции на тема „Идеята за комунизма“. Вече са проведени четири, съответно в Берлин, Лондон, Ню Йорк и Сеул, а дебелите томове с доклади от тях могат да се свалят свободно в интернет.   Кои са противоречията, довели до системна криза днешния неолиберален капитализъм и породили идейното „завръщане на Маркс“ като мислител, който обяснява какво става и накъде върви съвременният свят? Първо .   още в Комунистическия манифест, когато се разгръща интернационализацията, или т. нар. „първа глобализация“. Капитализмът успя да излезе от тези противоречия с помощта на две световни войни, унищожаване и преразпределение на голяма част от световното богатство, самозатваряне и засилване на регулацията за стимулиране на потреблението на определен етап. При неолибералната глобализация от последните три десетилетия тези противоречия се разгръщат отново, но с неизмеримо по-голяма скорост и мащаби, което ги прави и неизмеримо по-непрогнозируеми. Затова и думите   започват да доминират в описанието на ставащото край нас. Второ . Имаме   след множеството опити през последните десетилетия то да бъде подменено с понятия като  и какво ли още е. Оказва се, че нарастващата роля на информацията и знанието не е достатъчна сама по себе си да промени същността на капитализма, както смятат нашумели автори от рода на Алвин Тофлър или Даниел Бел, а и наивни перестройчици и новопокръстени „демократи“ в Източна Европа. Трето.  Оказва се, че  , въпреки че т. нар. индустриална работническа класа в развитите западни страни намалява, за сметка на работещите в сферата на услугите. Продължават да съществуват милиони наемни работници, макар в зависимост от квалификацията, от търсенето и предлагането на съответния вид труд техните доходи да са с огромни разлики. Те са неизмеримо повече, отколкото по времето на Маркс. Днес само в Южна Корея има повече наемни работници, отколкото в целият свят по времето, когато Маркс и Енгелс пишат   Не е случайно, че днес дори Барак Обама, Джордж Сорос, Уорън Бъфет говорят за   и   – термини, забравени от системните леви партии в Европейския съюз и у нас. Индустриалната работническа класа от времето на Марксовия капитализъм и средната класа от времето на капитализма на Кейнс в нарастваща степен са заменяни с прекариата на капитализма на Рейгън-Тачър-Тръмп-Юнкер. Показателно за  възхода на прекариата е изследване на Принстънския университет, качено на неговия сайт, от което се вижда, че 94% от около 9 милиона нови работни места, създадени за последното десетилетие в САЩ, са на временна заетост или на срочен трудов договор, а постоянната и устойчива заетост отива в миналото (1). Четвърто . В тази ситуация  . Изглеждаше, че те като че ли са загубили значението си по време на социалната държава, когато се появява разрастваща се средна класа и доходите се преразпределят чрез прогресивно-подоходно облагане. Сега навсякъде в развитите страни средната по доходи класа намалява и голямата част от възрастното население смята, че децата му ще живеят по-зле от него. Това е характерно дори за силно социални държави като Канада. Там за 15 години – от 2002 до 2017 г., самоопределящите се като част от средната класа намаляват от 70% на 43 % (2).  Над три четвърти от американците живеят от заплата до заплата, а половината от тази група съобщава, че се сблъсква с материални трудности при осигуряването на храна или медицинско обслужване (3). Не кой да е, а свързаното с едрия бизнес списание   в САЩ излезе със статия, озаглавена   Тя започва с думите: „  Там се цитира доклад на Глобалния институт „МакКинзи“, според който при 70% от домакинствата в 25-те най-развити икономики в десетилетието между 2005 и 2014 г. доходите са намалели, докато в предходните 10 години това е било валидно само за 2% от домакинствата. Броят на засегнатите и оттук – сърдитите, чиито доходи са отишли надолу е огромен – между 540 и 580 милиона (4). Не е случайно също, че не къде да е, а на корицата на юнския брой от 2014 г. на списанието на американските консерватори   може да се види картина на ядосани граждани, гледащи разярено към изцапана с кръв гилотина, към която водят буржоа с монокъл на очите. Надписът под рисунката е   Статията под това заглавие е написана от Джеймс Пирсън, който предупреждава, че революцията е близко и 99% от населението носят в себе си ненавист и желание да накажат богатите (5).  Образът на гилотината се появи наскоро и по улиците на Париж, където се бунтуват „жълтите жилетки“, а в социалните мрежи у нас се призовава за нов Народен съд. Пето. , като днес има  характеристики, които не присъстват по този начин в Марксовата епоха. Те са: скоростта на нарастване на неравенството, намаляване на средната класа и възход на бедността в държавите от капиталистическия център, както и неговите мащаби. Неравенството в момента е стигнало екстремумите от преди голямата депресия през 1929-1933 г., когато в много страни доведе на власт фашизма. Преди един век, през 1918 г., най-богатият човек в света е Джон Рокфелер. Неговото богатство от 1,2 милиарда долара тогава се равнява днес на 340 млн. Сто години по-късно, през 2018 г., Джеф Безос, най-богатият човек в света, притежава около 160 млрд. долара, т.е. стотици пъти повече от най-богатите през през последните два века. Тримата най-богати американци – Джеф Безос, Бил Гейтс и Уорън Бъфет, имат заедно повече богатство, отколкото 50-те процента от по-бедната част на цялото население на САЩ (6).  Според доклада на „Оксфам“ пред Световния икономически форум в Давос от януари 2018 г. през 2017 г. 82% от създаденото богатство е отишло у най-богатия 1% от населението, другите 18% – в различни пропорции у останалите 49% от по-богатата половина на света, а 3,7 милиарда души, или 50-те % по-бедни, не са получили нищо от него и дори са обеднели допълнително. Шесто .   като инструмент за стабилизацията на капитализма по време на социалната държава.  Екип от изследователи от Принстънския университет публикува през 2014 г. проучване, в което на базата на голям емпиричен материал доказа, че САЩ са олигархия. Това признава дори Франсис Фукуяма, който  заяви, че в САЩ Републиканската партия обслужва олигархията, а Обама – 1-ия % най-богати. Седмо .  , господството на идеологията на господстващата класа, идейната хегемония и идеологическите апарати днес. Те осигуриха стабилизацията на капитализма за дълъг период, но в момента доверието към водещите медии навсякъде в развитите страни е минимизирано, върви истерията за постистината и фалшивите новини, а американският президент громи основните вестници и телевизии като лъжливи и манипулативни. Либералното маскиране на капитализма като „демокрация“ и замяната на борбата срещу социално-икономическото неравенство с борба за джендър равенство вече не работят. Социалните медии играят ролята днес на това, което Ленин нарича   Нарастват критиката и недоверието към псевдоекспертността на такива идеологически апарати като неолибералните  , прогонват така нар. соросоиди от различни страни, което води до отслабване на глобалната идеологическа хегемония на САЩ. Осмо.   Тя рязко намали регулацията на капитала, приватизира собственост, намали преразпределителната политика, вкара в пазарна конкуренция основните социални системи, които не могат да компенсират нарастващата бедност и неравенство. Държавата, дори в изглеждащата благополучно в сравнение с други страни Франция, се мята като риба на сухо между политиките на остеритет и нарастващия публичен дълг. Губи автономия спрямо най-богатите капиталистически субекти, което засилва неефективността ѝ за голямото число хора. Поради това и Фукуяма говори, че  Девето .  . Според доклад на Стокхолмския международен институт за изследвания на проблемите на мира (СИПРИ), глобалните военни разходи са се повишили през 2017 г. до най-високото си равнище след Студената война. При това, ако по време на Първата и Втората световна война основното средство за заличаване е свързано с това, че бизнесът в капиталистическите държави печели от нарастващите военни доставки и се формират съответни военно-промишлени комплекси, сега към това се добавя и фактът, че нарастваща част от войните се водят чрез частни военни формирования, които създават мощни лобита за извличане на средства от държавата. Така например до 2017 г. частни военни компании са получили от американското правителство 138 милиарда долара, за да участват във войната срещу Ирак (7).  Ускорено капитализмът се опитва да се съхрани чрез нова ремилитаризация и опити да вкара света във всякакви войни – религиозни, хибридни, кибер, робо, ядрени, икономически, информационни. В капиталистическият център ври и кипи. Според известния американски специалист по клиометрика Питър Турчин,  автор на книга,  прогнозираща разпада на САЩ, нашето десетилетие е време на нарастваща нестабилност в държавите от капиталистическия център – САЩ и Западна Европа (8). Това именно направи Маркс отново актуален И то не къде да е, а във водещите западни медии, които по ориентацията си съвсем не са марксистки. През 2011 г. издателството на Йейлския университет издаде превърналата се в бестселър книга на големия английски философ и литератор Тери Игълтън  На 4 юли 2011 английският вестник   публикува статия на Стюарт Джефрис под знаменателното заглавие  . Статията завършва със заключителната фраза на „Комунистическия манифест“: „ “. На 25 март 2013 г. Майкъл Шуман излезе в списание   със своята статия   преведена след това на десетки езици. „ “, казва той. И още: „ .“ (9). На 3 май т.г. списание   бастион на икономическата мисъл на капитализма през последните два века, излезе със статия, озаглавена   с подзаглавие „ “. И след това предупреждава: „ .“ (10) Според Имануил Уолърстейн, създател на центъра „Фернан Бродел“ в Ню Йорк,  върви  „класова борба“  между това, което той нарича „Глобално ляво“, представляващо подоходно 80% от световното население, и „Глобалното дясно“, представящо 1% от това население. Борбата е за другите 19%, за привличането им на своя или противниковата страна (11).   През следващите години разпадните процеси в най-висока степен  ще се определят от пет фактора , както бе наречен на Световния икономически форум в Давос през януари 2018 г., или в един свят на „ръба“ на пропастта, като бе наречен на Световната конференция по сигурност в Мюнхен скоро след това. Китай, който много по-отчетливо днес говори, че ще следва Маркс в  специфичните условия, в които се намира, изучава неговите съчинения на всички равнища на образование, ръководи се от около 90-милионна Китайска комунистическа партия, създаваща партийни организации от работещите във всички международни корпорации в Китай, а така също и сред китайците в чужбина.  Световната здравна организация вече публикува немалко материали, в които се вижда, че изчерпването на възможностите на антибиотиците вече завръща редица от старите болести и е предпоставка за убийствени епидемии. Бил Гейтс изтъкна, че за шест месеца една епидемия вероятно ще убие поне 30 милиона души и трябва да сме готови за това през идващото десетилетие (12). , за което бият тревога през последните години по най-различен начин, включително и с открити писма, хиляди учени по света. През януари 2018 г. темата на Световния икономически форум в Давос беше „Да създадем общо бъдеще в един разпадащ се свят“ Малко по-късно в Мюнхен, на годишната среща по сигурността, събираща държавни глави и световния елит, бе представен доклад на тема „На крачка от пропастта и назад“. Нагласите, че сме на крачка от пропастта, са глобални. В Давос бе представен доклад за глобалните рискове, според който огромната част от хората виждат света като все по-рисков, опасен, страшен: Затова имаме засилваща се вълна от протести и бунтове. Последните години се смятат от редица изследователи като време на необичайни по размерите си протести. Някои говорят даже, че живеем в   и че условията за бунт са така значими днес, както през ХІХ век (13).  Ако пресметнем протестите и бунтовете през периода 2006-2014 г., според специален доклад за световните протести се оказва, че живеем в по-интензивен период на масови вълнения в историята, отколкото всякога преди в последните два века. За две години имаме 843 големи протеста в различни страни в света (14). В България през последните години почти всекидневни протести по най-различни поводи тресат страната. В ЕС, който се смяташе за най-мирната, социална и развита част на съвременния капитализъм, в момента масовите протести и бунтове вървят както в периферни държави, като Гърция и България, така и в европейския капиталистически център – Франция, Германия, Великобритания. При това експоненциалния характер на промените днес, свързани с технологиите на четвъртата индустриална революция и огромната взаимосвързаност чрез виртуалното пространство, правят все по-трудно прогнозируеми процесите и изключително бързи промените на масовите нагласи. Това се вижда особено ясно от ставащото във Франция, където само година и половина след като бе избран, Еманюел Макрон стана омразен на 80% от хората, подкрепящи бунтовете там. Противоречията нарастват, скоростта на промени е огромна и тресе глобалния капитализъм в различни части на планетата. Затова и все по-непрогнозируем става точният момент, когато могат да се разгърнат верижни разпадни процеси или голяма война. В деня, в който започва февруарският бунт в Русия през 1917 г., Протопопов – министърът на вътрешните работи  в правителството на Николай II, който би трябвало да бъде в течение на всичко, заплашващо сигурността, записва в своя дневник:   Много от днешните управляващи мислят по същия начин –    а всъщност утре може би идва краят им. 93% очакват повече политическа и икономическа конфронтация между големите сили; 79% – че ще има повече военни конфликти и нападения между държавите; 78% – че ще има повече регионални конфликти, в които ще бъдат въвлечени и големите сили; 73% – че ще имаме допълнителна ерозия на многостранните търговски споразумения, 67% – че ще има загуба на доверие между съюзниците в колективни военни съюзи от типа на НАТО.", "date": "2018.12.17", "title": "Криза на неолибералния капитализъм и „завръщането на Маркс“"}
{"url": "http://www.classa.bg/%D1%81%D0%B2%D1%8F%D1%82/item/390584-%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D0%B5-%D0%B8%D0%B7%D0%BC%D0%B0%D0%BC%D0%B0", "text": "Борбата срещу глобалното затопляне беше подхваната не само от природозащитни организации, а и от различни левичарски групировки, които след падането на Берлинската стена останаха без идеологическа опора. Тези хора намериха в глобалното затопляне новия си враг, като в него видяха символ на капитализма, на „световния империализъм“, „глобализацията“ и т.н. Това пренасочване беше доста насърчавано и от политическите елити, защото беше удобно за тях, това каза пред ГЛАСОВЕ Катя Георгиева. И още: Затоплянето и захлаждането са естествен природен цикъл. Имало е много по-топли периоди в историята на земята. Имало е и много по-студени. Никакви катастрофи не са последвали от тези затопляния, напротив – известно е, че в по-топлите периоди човешката цивилизация процъфтява, а в студените запада.   Кога и защо се зароди тезата за „глобалното затопляне“?   През 70-те години на миналия век, след четири десетилетия на спад на температурите, започна да се говори за глобално захлаждане и даже се страхувахме, че идва нова ледникова епоха. Забележете, че през това време емисиите на въглероден двуокис непрекъснато се повишаваха, защото след Втората световна война имаше период на силно индустриализиране в световен мащаб. После този период на захлаждане свърши и температурите започнаха да се повишават. Това съвпадна с големите стачки на миньорите в Англия. По онова време министър-председател на Англия е Маргарет Тачър, която се опитва да наложи идеята за развиване на атомната енергетика, за да не бъде изнудвана от миньорските синдикати и да не зависи от несигурните отношения с арабските страни – износителки на петрол. Но за да затвори мините и да се пребори със синдикатите, тя се нуждае от силен аргумент. Нейни съветници й споменават, че още в края на XIX в. Сванте Арениус е предсказал, че може би като се повиши концентрацията на въглеродния двуокис в атмосферата, температурата на земята ще се повиши, и Тачър превръща този съвет в политическа теза.     Борбата срещу глобалното затопляне беше подхваната не само от природозащитни организации, а и от различни левичарски групировки, които след падането на Берлинската стена останаха без идеологическа опора. Тези хора намериха в глобалното затопляне новия си враг, като в него видяха символ на капитализма, на „световния империализъм“, „глобализацията“ и т.н. Това пренасочване беше доста насърчавано и от политическите елити, защото беше удобно за тях. Истинската истерия срещу „глобалното затопляне“ обаче започна след като през 1988 бе създаден т.нар. Междуправителствен панел или Комисията по климатични изменения към ООН. Той беше натоварен със задачата да изготвя доклади за състоянието на климата, които да служат като научна обосновка за борбата срещу затоплянето. Сред участниците в този панел имаше и немалко учени, които, всеки в своята област, обобщават изследванията, свързани с климата. Целият доклад е няколкостотин страници и никой не го чете. Чете се само резюмето за политици. То обаче е направено не от учените, а от политическите представители на съответните страни в комисията. В резюмето много често истината бива изкривявана. Първите два доклада на панела бяха доста предпазливи. В тях се казваше, че не е доказано дали глобалното затопляне е свързано с човешката дейност или не, но че има такава вероятност. Последният, четвърти доклад обаче обяви за над деветдесет процента сигурно, че глобалното затопляне е предизвикано от човешката дейност. След като беше публикуван този доклад, много от учените, участвали в съставянето му, се разграничиха с аргумента, че техните изследвания не са отразени в доклада. Нещо повече, заключенията в резюмето противоречат на това, което те са писали. Стигна се до случаи, при които учени заплашиха панела със съд, ако не бъдат извадени от списъка на авторите на доклада. Бяха организирани и няколко подписки на учени от цял свят (само в САЩ над 30 хиляди – //www.petitionproject.org/), с които се призовават правителствата да отхвърлят всякакви споразумения, свързани с намаляване емисиите на въглероден двуокис, защото няма убедителни научни доказателства, че въглеродният двуокис води до глобално затопляне. Какви са причините точно сега да се разрази тази истерия около глобалното затопляне? Едната причина е, че климатът започва да захлажда. Тоест или сега, или никога ще бъдат раздадени дивидентите от „глобалното затопляне“. Всъщност истерията се превърна в доста сериозен бизнес. Вземете за пример Ал Гор, който през 2007 година заедно с Панела за климатични промени получи Нобелова награда за мир. Забележете, Нобелова награда за мир, а не за наука. Според Bloomberg News в края на мандата си като вицепрезидент на САЩ той е имал по-малко от 2 млн. долара, докато сега богатството му се оценява на повече от 100 милиона. Но Ал Гор е само върхът на айсберга. Нещата са много по-дълбоки. Погледнете какви предложения и доклади се представят на конференцията в Копенхаген. Миналата седмица се появи т.нар. датско предложение, според което бедните страни ще бъдат разделени на бедни и най-бедни. Всички те досега бяха освободени от задължението да ограничават емисиите, защото практически нямат промишленост. Сега се предлага да бъдат освободени от задължения вече само най-бедните, които всъщност нямат шанса в близко бъдеще да развият промишленост, докато на останалите се налагат ограничения, два пъти по-строги, отколкото на развитите страни, при което те губят всички шансове да създадат своя индустрия. Това ли е причината бедните държави да протестират толкова остро срещу „датското предложение“? Единственият шанс тези държави да се развият е да минат през индустриализация. Индустриализацията обаче изисква енергия. В Копенхаген се предлага да се помогне на бедните държави да развият „чисти”, „възобновяеми” и други подобни енергодобивни индустрии, което всъщност означава вятърни електроцентрали и слънчеви панели. Представете си как е възможно с вятърна или слънчева електроцентрала да се създаде индустрия. Един слънчев панел може да захранва максимум една крушка или един хладилник, но едва ли и двете. Това е много неефективна и скъпа енергия в сравнение с енергията от атомните електроцентрали. Кой знае защо обаче, никой не предлага да им се помогне да построят атомни електроцентрали. Очевидно целта не е да се помогне на африканските държави да се развият, а напротив, те да бъдат обречени да останат на нивото на което са.  Иначе, ако наистина вярваме в историята за причините за „глобалното затопляне“, трябва да знаем, че най-много въглероден двуокис отделяме самите ние, защото вдишваме кислород и издишваме въглероден двуокис. Може би идеята на поддръжниците на „глобалното затопляне“ е хората да станат по-малко. Какво е научното обяснение на „глобалното затопляне“? И след като хората не са главните виновници за него, кой е виновен? Затоплянето и захлаждането са естествен природен цикъл. Имало е много по-топли периоди в историята на земята. Имало е и много по-студени. Никакви катастрофи не са последвали от тези затопляния, напротив – известно е, че в по-топлите периоди човешката цивилизация процъфтява, а в студените запада. От друга страна, затоплянето съвпада с повишаване на слънчевата активност, докато застудяването – с намаляване. Най-топлият период в човешката история е Х век, когато в Англия са отглеждали грозде и са правили вино, а шведите, които по това време са завладели Гренландия, са й дали това име, което в превод означава Зелена земя, защото по това време Гренландия е била зелена и с големи пасища. Това е бил период на много висока слънчева активност. Най-студено е било в края на ХVІІ век, когато слънчевата активност е била необичайно ниска – така нареченият Маундеров минимум на слънчевата активност, а Земята е била скована от малката ледникова епоха. Вариациите в климата са свързани с вариациите в слънчевата активност. Слънцето е една променлива звезда. Най-известната й изменчивост е единадесетгодишният цикъл на слънчевите петна. Самите слънчеви петна не влияят върху земята, но те са показател за силата на магнитните полета, които влияят върху земята. Различните единадесетгодишни цикли не са еднакви, някои са по-мощни, други по-слаби, в по-дълъг, около 100-годишен цикъл на слънчевата активност.  Хората отдавна се опитват да прогнозират каква ще бъде слънчевата активност в бъдеще. Обикновено тези прогнози се правят на базата на статистика. В сегашния цикъл за пръв път прогнозите се правят на базата на теоретични модели. И тези теоретични модели ще бъдат потвърдени или оборени от това, което ще се случи. Изследванията на нашия институт, както и на много други колеги, и това е преобладаващо мнение, показват, че ние навлизаме в период на доста ниска слънчева активност. В момента се намираме в един много необичаен период, когато минимумът между предния, 23-ти цикъл и едва започващия 24-ти цикъл се оказва много дълъг и много дълбок. По-ниска слънчева активност не е имало от 20-те години на миналия век. Това означава, че може би две, три или четири десетилетия ще имаме по-ниска от обичайната слънчева активност и съответно доста сериозно захлаждане. В този смисъл дали ще намаляваме концентрацията на въглероден двуокис или не, няма никакво значение, защото не въглеродния двуокис е този, който управлява климата. Престъпление е, че в момента се хвърлят толкова средства за една грандиозна лъжа, докато в същото време хора буквално умират от глад. Според изследванията на Световната здравна организация в развиващите се страни на всеки 5 секунди от глад или болести, свързани с глада, умира по едно дете. Страшно е, че вместо да се погрижим за тези деца, сме на път да дадем милиарди за борба с вятърните мелници. Нещо повече, според проектоспоразуменията от Копенхаген помощта, която ще се дава на развиващите се страни за борба с „климатичните промени“, до голяма степен ще бъде за сметка на хуманитарна помощ. А и обърнете внимание, че всички беди, които според проповедниците на глобалното затопляне ще сполетят Земята, ще настъпят след 50 или 100 години, затова ние сме длъжни да се погрижим за бъдещите поколения. Ще цитирам Майкъл Крайтън, който припомня какво е знаел преди 100 години един човек за нашето време. Той не е знаел какво значи автомобил с бензинов двигател, не е знаел какво значи самолет, не е знаел думата лазер, не е знаел думата интернет и безбройните други думи, които са символ на днешните технологии. По тази логика как ние можем да мислим, че това, което знаем днес, ще бъде в основата на технологиите след сто години? Какво този човек преди сто години е можел да направи, за да направи днешния ни живот по-добър? Нищо! Защото той никога не би могъл да си представи какво ниво на технологии ще имаме днес. Както ние не можем да си представим какво ниво на технологии ще имат хората след петдесет или след сто години. Всъщност дори ако повярваме в това, че въглищата и нефтът водят до глобално затопляне, то те са на изчерпване. Според някои оценки има залежи за максимум 40–50 години. След това искаме или не искаме, тези ресурси ще се изчерпят и неизбежно ще се появят нови технологии, които днес изобщо не познаваме. Казахте, че ще започне захлаждане. Кога ще се случи това? Захлаждането вече е започнало и през последните 10 години температурите падат. След 2000 г. температурите започват да падат, по-силно в Южното полукълбо и по-слабо в Северното. В един от разпространените имейли на английските учени, участващи в скандала „Климатгейт“, се казва: „Опитвам се, но не мога скрия намаляването на температурите“. Кажете нещо повече за скандала „Климатгейт“. В България за него се чу малко. В какво се състоеше той? В университета в Източна Англия се намира т.нар. Център за изследване на климата. Това е центърът, който доставя данни за температурите на Междуправителствения панел за климатични изменения. Заключенията на панела се базират на данните, които им дава този център. След хакерска атака в интернет пространството изтече информация за три вида документи от Центъра. Единият вид бяха разменени имейли между учени от този център и от двата центъра в САЩ. Другият тип документи бяха компютърни програми, а третият бяха писмени документи. Най-страшното, което се видя, бяха компютърните програми, които ясно показват, че данните са били фалшифицирани от Центъра. От имейлите става ясно, че фалшифицирането на данни е правено абсолютно съзнателно и по поръчка на панела. В един от имейлите учен, който изпитва известно угризение на съвестта, казва: „Опитвам се да балансирам между научната истина и исканията на панела, което не винаги е едно и също“. В някои от документите, които бяха разпространени, буквално има инструкции за това как да се прави пропаганда на глобалното затопляне и ролята на човека. Скандалът „Климатгейт“ е от такъв мащаб, какъвто историята на науката не познава, защото засяга живота и съдбата на милиарди хора. На базата на тези фалшифицирани данни Панелът по климатични изменения прави заключения, че затоплянето е много по-голямо, отколкото е. Те твърдят, че затоплянето продължава, докато температурите вече започват да се понижават. Това се прави, за да може да се оправдаят мерките, които се налагат. Очаквах, че след този грандиозен скандал конференцията в Копенхаген няма да се проведе или поне ще бъде отложена, докато се изяснят нещата, но до момента всички се правят, че не забелязват „Климатгейт“. Това означава, че никой от тези хора не се интересува от научната истина. Никой не се интересува дали наистина температурите се покачват. Дали наистина човешкият фактор има някаква роля в тези процеси. Акасофу, един от най-известните учени в тази област, каза, че когато хората научат истината за климатичните промени, ще се отрекат от науката.  Когато се разчу за скандала „Климатгейт“, срещу ръководителя на Центъра за изследване на климата Фир Джоунс започна разследване. Разследване върви и срещу ръководителя на един от центровете в щатите – Майкъл Ман от Пенсилванския университет, както и срещу климатолози от Австралия и Нова Зеландия, които са фалшифицирали данните от своите страни. Много показателна беше реакцията от страна на ООН. Организацията оповести, че ще направи собствено разследване. След два-три дни шефът на Междуправителствения панел Раджендра Пачаури оповести, че няма нужда от разследвания, защото изтеклата информация по никакъв начин не опровергава съществуването на „глобалното затопляне“. Изявлението на Пачаури е директен конфликт на интереси, защото той е ръководител на Панела по климатични изменения, който заедно с Ал Гор получи Нобеловата награда за мир. Ако Пачаури признае, че такова нещо като „глобално затопляне“ няма, най-малкото ще трябва да върне Нобеловата награда. Това е последният човек, който би могъл да коментира този въпрос, защото е страна в спора. След изявлението на Пачаури обаче всичко замря.  Пропагандата е толкова силна, че хората вече приемат съществуването на „глобалното затопляне“, без дори да се замислят. То им се представя като научен консенсус и безусловно доказана научна истина и който не е специалист, няма причина да не вярва на учените. В един от документите на Комитета по климата на ООН пише черно на бяло, че „глобалното затопляне“ трябва да бъде превърнато в религия. И това вече се случва. Освен „Климатгейт“ около „глобалното затопляне“ избухнаха и други по-малки скандали. Те са свързани с търговията с вредни емисии. Какво означава „търговия с вредни емисии?“ Първо искам да кажа, че въглеродният двуокис не е вредна емисия за каквато се приема. Той е естествена съставка на земната атмосфера, както са естествена съставка кислородът и азотът. Нещо повече, той участва в кръговрата на живота. Растенията с помощта на въглеродния двуокис и слънчевата светлина фотосинтезират, през деня те вдишват въглероден двуокис и издишат кислород, през нощта – обратно. Хората и животните пък през целия си живот вдишват кислород и издишват въглероден двуокис. Има много други вредни емисии, с които обаче активистите на „глобалното затопляне“ не се борят. Иначе търговията с въглеродни емисии се състои в следното: определя се колко въглеродни емисии на година има право да отделя всяка страна. Например за България, откакто сме влезли в ЕС, нормата е 43 млн. тона. Ако например ние отделим не 35, а 50 милиона тона, за 7-те милиона тона над квотата си трябва да плащаме много сериозни глоби. Ако обаче отделим не 43 милиона тона, а само 40, ни остават свободни 3 млн. тона, които можем да продадем на някоя друга страна, вместо тя да плаща глоби за това, че е надвишила емисиите си. Цялата система се основава на това, че за всеки тон отгоре се плащат доста солидни глоби. До момента не е ясно къде ще отидат събраните пари от глобите.  Големият скандал, който се разви малко преди Копенхаген, беше свързан с търговиите с емисии в Европа. Оказа се, че е извършено едно грандиозно мошеничество, като са купувани емисии без ДДС от една страна и са продавани с ДДС на друга страна, от което посредниците при сделките са спечелили от тази търговия около 5 милиарда евро. А къде е България в тази търговия? Когато България влезе в ЕС, вече беше съкратила емисиите си много. Не защото беше направила някакви усилия за това, а защото по време на прехода нашата промишленост се беше свила драстично. Спрямо 1988 г. емисиите бяха намалени с повече от 50 процента. Когато влязохме в ЕС, трябваше да дадем нашата оценка колко емисии ще ни трябват годишно и оценката беше, че ни трябват около 67 млн. тона. Нашето искане не беше удовлетворено и беше намалено на 43 млн тона, които изхвърляме в момента. Това означава, че оттук нататък нямаме никаква възможност за възстановяване или развиване на индустрията и съответно за по-висок икономически растеж. Означава, че трябва да останем на нивото, на което сме днес. Освен ако не решим да минем на негоривни енергии, които, както вече казах, са много по-скъпи и неефективни.  Ако се стигне до споразумение в Копенхаген и ние се включим в него, това ще означава не просто да спрем икономиката си на сегашното ниво, а да започнем да затваряме предприятия, защото това ще ни задължи да продължим да намаляваме емисиите си вече не на базата от 1988 г., а на база 2008 г. Знае ли се кой ще управлява милиардите, които се предвижда да бъдат изхарчени за борба с климатичните промени, и за какво конкретно ще отидат те? Досега цялата система се ръководеше от ООН. Според „датското предложение“ тези пари оттук нататък трябва да се управляват от Световната банка в сътрудничество с една американска екологична фондация, така че имам известни подозрения относно това къде ще отидат тези пари. Катя Георгиева, ГЛАСОВЕ Търговията с CO2 квоти – глобална и съмнителна корпоративна схема без екологичен ефект С ежегодното поскъпване на квотите, производителите са изправени пред переспективата на първо време да загубят конкуретоспособността си, след това да ограничат дейността си и накрая да фалират. Но това още не е всичко. Логично е да предположим, че ресурсът от парични средства получени от продажбата на квоти, ще бъде използван целево за финансиране на разработката и производството на инсталации за очистване на парниковите газове или за разработки на нови технологии, генериращи по-малко количество СО2. Но такова нещо няма. Приходите от продажбите на квоти потъват в нечии джобове, а Европейската схема за търговия с емисии придобива очертанията на глобален корпоративен модел за обогатяване само на определен брой субекти. Тази ценова волатилност е много опасна, защото покупката на квоти не е изолирана борсова спекулация, а пряко рефлектира върху себестойността на производството на горивните инсталации, като води след себе си повишаване на цените за потребителите и изземване на оборотните средства на производителите. Ярък пример за това е ситуацията с ТЕЦ „Марица-изток 2“ ЕАД, където стойността на квотите изправи дружеството пред фалит, защото цената на произвежданата от него електроенергия би била непосилна за потребителите. Волатилността в цените на схемата за търговия с емисии е опасен симптом за изкривяване на пазара. От една страна, тя показва, че в механизма за разпределяне на квоти цари хаос, а от друга страна, дава възможност на големите играчи на първичния пазар да спекулират, като в периодите на ниски цени на квотите изкупуват предложените за борсова търговия квоти, след което задържат тяхната продажба, с цел изкуственото създаване на дефицит между търсенето и предлагането, което на свой ред води до рязкото повишаване на цените. Никакви пазарни, икономически или каквито и да било други фактори не могат да бъдат аргумент, обосноваващ разлики от 15 пъти между покупната и продажна цена на квотите за емисии в определени периоди на търговия. Схемата с квотите все повече наподобява „балона“ с дериватите, предизвикал финансовата криза през 2008 г. На вторичния пазар съществува друг проблем. Там вече са се оформили криминални практики за обогатяване от търговията с емисии за сметка на участниците на борсата. През 2009 г. по данни на „Европол“ 90 на сто от пазара на търговия с емисии в някои страни е обект на данъчни измами, чрез използването на фиктивни компании. През 2011 г. немската прокуратура потвърди, че от ДДС измами в търговията с емисии немската държава е загубила 1 190 000 000 долара. Друг модел за кражба на средства от търговските операции с емисии са кибератаките. Така например, на 19 януари 2011 г. „ЕЕХ“ преустанови търговията с емисии на спот пазара след хакерска атака, при която бяха източени 41 120 000 долара. Да не говорим за съмнителния екологичен ефект от прилаганите мерки на директивата, тъй като трансграничните замърсявания не могат да бъдат контролирани или ограничавани съобразно желанията на ЕК. Едно разместване на въздушните маси е достатъчно да пренесе в Европа, китайски, руски американски или СО2 от друг източник и да сведе до нула всички усилия за намаляване на вредните емисии. Европейската схема за търговия с квоти ( European Union Emission Trading Scheme [EU ETS] ) е първата мащабна схема за търговия с квоти за емисии на парникови газове  в света и все още си остава най-голямата. Тази схема  е основния инструмент на ЕС за за изпълнение на задълженията на Общността по Протокола от Киото за ограничаване на емисиите от въглероден диоксид (СО2) до приемливи нива, съгласно директивата на ЕС 2003/87/ЕО. Тази директива започна да действа от януари 2005 г., а от 2013 г обхваща вече 28-те страни членки на ЕС, плюс Исландия, Норвегия и Лихтенщайн. Основни елементи на схемата са: – Разпределение на квотите чрез национален план за разпределение; – Издаване на разрешителни за емисиите от парникови газове за всяка инсталация в страната; – Мониторинг, верификация и докладване на емисиите; – Регистър на транзакциите на квоти; – Контрол на изпълнението и налагане на санкции. Схемата е разделена на „търговски периоди“. Първият от тях стартира от месец януари 2005 г. до декември 2007 г.. Вторият период е от януари 2008 г. до декември 2012 г. Третият период започва от януари 2013 г. до декември 2020 г. и четвъртият започва от януари 2021 г. до 31 декември 2028 г. Европейската комисия планира целите на директивата да бъдат изпълнени предсрочно до края на 2026 година. Всяка от страните, попадаща в обхвата на директивата, разработва свой Национален план за разпределяне на квотите. През 2020 г. ЕС очаква да намали емисиите от парникови газове с 20 процента и да увеличи енергийната ефективност също с 20 процента. През първия период (2005-2007 г.) схемата за търговия с емисии обхваща 12 хил. инсталации в ЕС, генериращи 40 на сто от СО2 емисиите в общността. Вторият период (2008-2012 г.) разширява обхвата на търгуваните емисии, като включва към схемата Норвегия, Исландия и Лихтенщайн. От 27 април 2012 г. Европейската комисия анонсира пълното активиране на Европейската търговска схема за емисии. През третият период (2013-2020 г.) Европейската комисия предложи да се направят известни корекции в търговската политика с емисии, като например да се сложи таван на максимално разрешените за членовете на Общността безплатни квоти, да се лимитира обема на разрешените за търгуване  от банките квоти между период II и период III и същите де се предложат на търгове. През четвъртият период ще бъде въведен линеен редукционен фактор, като тавана за разрешени емисии ще бъде редуциран с 1.74 на сто за всяка година от периода 2013-2020 и с 2.2 на сто за всяка година в периода 2021 до 2030 година. Това ще доведе до сумарно намаление с 43 на сто на разрешените квоти за СО2 в сравнение с 2005 година. Общото количество на квотите, които следва да се разпределят за съответния период, трябва да съответства на задължението на държавата членка за ограничаване на нейните емисии, съгласно решение 2002/358/ЕО за прилагане на протокола от Киото. Разпределението на квотите на ниво инсталация е базирано на верифицираните емисии от докладите за 2007 г. и 2008 г. на операторите на инсталации участващи в европейската схема за търговия с емисии на парникови газове. Количествата се коригират с необходимото за приравняване към общото, годишно разрешено количество намаление, отчитайки и количествата за избягване ефекта на двойно отчитане на емисии по одобрени проекти „Съвместно изпълнение“ и заделеното количество като целеви резерв за нови участници за всяка година след 2008 г. Количеството квоти за една инсталация се определя въз основа на данни за производствения й капацитет, използваните горива и суровини и източници на емисии на парникови газове, като следва да се използва емисионен фактор за съответното гориво или суровина съобразно насоките на действащата Методика за осъществяване на мониторинг от операторите на инсталации участващи в Схемата за търговия с емисии на парникови газове. Европейската комисия е определила за България средно годишно общо 42 433 833 безплатни квоти или общо за периода 2008-2013 г., 212 169 165 квоти при заявени за същия периода от страна на България на 338 000 000 квоти, което представлява 34.8 на сто от присъдените емисионни права на страната ни по Протокола от Киото. Това процентно намаление служи като базов коефициент, с който пропорционално се намаляват заявените за получаване безплатни квоти от всяка една горивна инсталация в страната. В българския национален план за разпределяне на квоти е определен резерв от 5 929 567 квоти за анулиране с цел избягване на двойното отчитане на емисиите при „съвместно изпълнение“ и резерв за нови участници в размер на 23 894 360 квоти за периода 2008-2012, от който вече са разпределени 1 320 541 квоти на нови участници регистрирали се преди 30 септември 2009 година. Де факто, в резерва остават за разпределяне 22 573 819 квоти, които ще бъдат разпределяни от 30 септември 2009 г. до края на отчетния период. База за разпределяне на квотите за нови участници служи прогнозата за производство на основна продукция. Като „бенчмарк“ за емисионен фактор на нова инсталация се използва по-малкото от: емисионен фактор по проект на инсталацията и най-малкият емисионен фактор докладван във верифициран годишен доклад за емисии на действаща инсталация от същия тип до момента на вземане на решение за конкретната нова инсталация. България е длъжна да намали емисиите си от парникови газове с 8% за периода след 2008 г. спрямо базовата 1988 г. Тази схема на Европейската комисия определено е некоректна, защото тя се гради върху една бюрократична конструкция от синтетично определени показатели без да се интересува от факта, че икономиката е динамичен организъм от хора, технологии и суровинни ресурси, който е специфичен за всяка една от страните в Общността. Да не говорим за съмнителния екологичен ефект от прилаганите мерки на директивата, тъй като трансграничните замърсявания не могат да бъдат контролирани или ограничавани съобразно желанията на ЕК. Едно разместване на въздушните маси е достатъчно да пренесе в Европа, китайски, руски американски или СО2 от друг източник и да сведе до нула всички усилия за намаляване на вредните емисии. България също е заобиколена от страни, които не са включени в търговската схема и не купуват квоти, но не може да се каже, че не генерират парникови газове и, че тези газове не се разпространяват във въздушното пространство над страната. В това отношение достатъчно е да споменем само Турция и Сърбия. В този смисъл показателен е и факта на оттеглянето на САЩ и последвалите го по-късно Бразилия и Австралия, от Парижкото споразумение за климата. Едва ли може да обвиним тези страни, че не милеят за здравето на гражданите си, или че не са наясно с последствията от замърсяването на атмосферата с парникови газове. Но те ще търсят златното сечение между икономика и екология без да жертват индустриите си в името на една химера. Нещо повече, дори текстовете на самото Парижко споразумение дават възможност на страните, отчитайки спецификата на икономиките си, индивидуално да определят количествата емисии, които ще редуцират. От прилагането в ЕС на схемата за търговия с квоти за емисии не става ясно в каква степен ще се намалят парниковите газове, но е сигурно, че значително ще се ограничат експлоатационните капацитети на действащите в момента горивни инсталации и ще се възпрепятстват възможностите за инвестиции в нови, по-модерни технологии. Бизнесът в България, въпреки наличието на резерв от емисионни права съгласно Протокола от Киото, ще бъде принуден ежегодно да купува все по-големи и по-големи обеми квоти, пропорционално на ежегодното нарастване на установения от Европейския комисия процент за намаляване на парниковите газове. При това шансове да излезе от този омагьосан кръг няма, защото в близко бъдеще не се очертават възможности за подмяна на съществуващите инсталации с нови, екологично по-чисти, тъй като такива все още са в процес на разработка. Простата логика показва, че емисиите, отделяни в технологичните процеси на сега действащите инсталации са в пряка зависимост от използваната енергия и суровини. А на този етап производството на „зелена“ енергия, все още не може да бъде равностоен заместител на енергиите от фосилни горива, при чието използване се отделят повече или по-малко парникови газове. При тази ситуация най-малкото, което може да се прогнозира за европейската индустрия е, че постепенно тя ще бъде принудена да ограничи дейността си и да загуби конкурентноспособността си. В близко бъдеще се цели индустриални и енергийни сектори да бъдат изправени пред фалит. Например – българският ТЕЦ „Марица изток 2“ ЕАД за производството на 1Mw електроенергия трябва да закупи 1.6 квоти за използваните от него кафяви въглища. Това ще му струва около 69 лв., а в същото време цената за 1Mw електроенергия, на която продава на пазара е 69-72 лв. Тоест, ако още малко се повиши цената на квотите, ТЕЦ-ът трябва да работи, само за да купува квоти. Подобно, макар и не толкова драстично, е и положението с производителите на торове „Агрополихим“ АД и „Неохим“ АД. За базовото производство на 1 тон амоняк, те трябва да закупят приблизително 2.25 квоти за емисии. Това увеличава себестойността на произведения амоняк с около 100 лв., което на свой ред рефлектира върху цената на азотните торове, като ги оскъпява с близо 50 лв. за тон. При тези ценови нива торовите заводи са тотално неконкурентни на международния пазар, като паралелно с това са застрашени от евтин внос на торове на вътрешния пазар от страни, които не участват в търговията с емисии. Трябва да бъде ясно, че тази ситуация не засяга само производителите, а пряко рефлектира и върху потребителите на електроенергия и торове в България. За какво става дума? За да намали колосалните загуби, които биха се получили от продажбите на електроенергия, ТЕЦ „Марица-изток 2“ естествено, че трябва да вдигне цената на продаваната електроенергия. И затова, той вече предлага на Българската независима енергийна борса (БНЕБ) електроенергията си за месец декември 2018 г. по 110 лв. за един Mw, а за месец януари по 115 лв. за Mw. Като се отчете фактът, че преди покупката на скъпите квоти, същата електроенергия се е продавала за 69 лв. на Mw, това представлява 41 лв. повишение на цената, което ще трябва да платят гражданите и бизнеса. Подобна е ситуацията и в АЕЦ „Козлодуй“, където цената на предлаганата на борсата електроенергия се повишава от 73 лв. за Mw на 96 лв. Подобно е положението и в страните от Западна Европа, където цените за един Mw нарастват от 36 до 85 евро. По-тежка е ситуацията с торовите заводи, защото при тях към високата цена на квотите, които купуват ще се добавят, и повишените цени на електроенергията и природния газ, които използват. Друг пример в тази посока, който може да посочим, са проектните емисии на заявените за изграждане нови инсталации в България, надвишаващи 60 млн. тона. Отчитайки това количество, както и недостига от около 8 млн. квоти за поддържане нивото на производство за 2007-2008 г., се оформя едно ограничение на прогнозните емисии с около 14 млн. тона годишно, от което следва, че общото количество квоти е с около 25 на сто по-малко от необходимото за спазване на критериите определени от ЕС. Тук трябва да добавим и факта, че тези изчисления са направени при условие, че инсталациите в България през 2007-2008 години са работили с около 70% от капацитета си, така че процента на недостиг на квоти при увеличаване капацитета на производство към максимума ще доведе до още по-голям недостиг на квоти. Каква всъщност е ползата за екологията от този тежък бюрократичен механизъм на търговия с емисии, в който са ангажирани хиляди хора за неговата поддръжка и контрол, и в който бизнеса губи безценно време да администрира тази схема. Цялата тази търговия с квоти до голяма степен наподобява купуването на индулгенция от страна на бизнеса, затова, че Европейската комисия е решила, че парниковите газове са грях и съответният производител трябва да си плати, за да му бъде опростен. Така ежегодно Комисията, като папата от средновековието, опрощава греховете на бизнеса до следващата година, когато отново идва времето той да плати поредната индулгенция, но вече на още по-висока цена. Какво променя това в екологичната обстановка? Практически нищо. Емисиите са същите. Инсталации за очистване на парниковите газове няма, защото за индустрията става непосилно от една страна да инвестира в закупуването на скъпи очистни съоръжения, а от друга, да плаща колосални суми, за да купува квоти за емисии. С ежегодното поскъпване на квотите, производителите са изправени пред переспективата на първо време да загубят конкуретоспособността си, след това да ограничат дейността си и накрая да фалират. Но това още не е всичко. Логично е да предположим, че ресурсът от парични средства получени от продажба на квоти ще бъде използван целево за финансиране на  разработката и производството на инсталации за очистване на парниковите газове или за разработки на нови технологии генериращи по-малко количество СО2. Но такова нещо няма. Приходите от продажбите на квоти потъват в нечии джобове, а Европейската схема за търговия с емисии придобива очертанията на глобален корпоративен модел за обогатяване само на определен брой субекти. В подкрепа на това твърдение е и самото действие на механизма за търговия с емисии. Всяка една от държавите в общността предлага неизползваните си резерви от емисии за продажба на  „ЕЕХ“ (European Energy Exchange). Механизмът за продажба не се различава от този, както на другите търговски платформи, на които се търгуват различни видове стоки и енергии. Европейската схема за търговия с емисии стартира дейността си на 1 януари 2005 г. По това време участници в схемата са 15 европейски страни, които фактически са членовете на ЕС. През тази първа година на работа на търговската схема за емисии са реализирани 362 млн. квоти за емисии от СО2 на стойност 7.2 млрд. евро, като през следващите години обемът продажби постоянно се увеличава. За сравнение например, в началото на 2018 г. на борсата „ЕЕХ“ са обявени за продажба 937 557 000 квоти за емисии на горивни инсталации и 5 601 500 квоти за емисии на авиацията. Към 30 ноември 2018 г. са реализирани продажби на 373 110 000. Само за деня 30 ноември 2018 г. има сетълмент за продажба на 474 000 квоти по 20.49  EURO  за квота. България е заявила за продажба на „ЕЕХ“ през 2018 г. 23 824 500 броя квоти. Със стартирането на търговията през 2006 г., динамиката на цените е повече или по-малко устойчива като достига пика си през месец април когато цените се покачват до 30 евро за тон СО2. Това се дължи на факта, че Чехия, Белгия, Франция и Испания обявяват, че имат недостиг на верифицирани емисии, които  са по-малко количество от това, което е необходимо за да покрие работещите горивни инсталации. В последната седмица на април обаче цената пада с 54 процента достигайки до 13.35 евро. През месец май 2006 г. Европейската комисия обявява, че верифицираните СО2 емисии са с 80 милиона или 4 на сто по-малко от разрешените  безплатни квоти за 2005 година. Това води до излишък на квоти на борсата и срив на борсовите цени, които в края на месец май вече са 10 евро за тон СО2. Излишъкът от безплатни квоти продължава да притиска цените и през 2007 година. През март 2007-а квотите се търгуват по 1.2 евро за тон СО2, а през септември 2007 г. падат до 0.1 евро за тон СО2. През първата половина на 2008 г. цените се увеличават до 20 евро за тон СО2, след което започват да намаляват, достигайки до 13 евро през първата половина на 2009 г. Причината отново е в излишъка от въглеродни квоти на пазара. Подобни са тенденциите и през 2010 г. когато емисиите през месец декември се търгуват по 6.76 евро за тон СО2. Нов рекорд в падането на цените е установен през януари 2013 г., когато цената за тон СО2 достигна 2.81 евро. Подобна е ситуацията и през 2018 година. През 2017-а и началото на 2018-а цената на квотите флуктуира около 3-4 евро за тон СО2, а от месец октомври 2018 г. започва рязко да се повишава и достигна до нива от 30 евро, след което пак тръгва надолу. Тази ценова волатилност е много опасна, защото покупката на квоти не е изолирана борсова спекулация, а пряко рефлектира върху себестойността на производството на горивните инсталации, като води след себе си повишаване на цените за потребителите и изземване на оборотните средства на производителите. Ярък пример за това пак е ситуацията с ТЕЦ „Марица-изток 2“ ЕАД, където стойността на квотите изправи дружеството пред фалит, защото цената на произвежданата от него електроенергия би била непосилна за потребителите. Волатилността в цените на схемата за търговия с емисии е опасен симптом за изкривяване на пазара. От една страна, тя показва, че в механизма за разпределяне на квоти цари хаос, а от друга страна, дава възможност на големите играчи на първичния пазар да спекулират, като в периодите на ниски цени на квотите изкупуват предложените за борсова търговия квоти, след което задържат тяхната продажба, с цел изкуственото създаване на дефицит между търсенето и предлагането, което на свой ред води до рязкото повишаване на цените. Никакви пазарни, икономически или каквито и да било други фактори не могат да бъдат аргумент, обосноваващ разлики от 15 пъти между покупната и продажна цена на квотите за емисии в определени периоди на търговия. Друг интересен въпрос е как самите емисии в един момент са по-скъпи, а в друг момент са по-евтини, когато самите те нямат никаква производствена себестойност, която би послужила като „бенчмарк“ за ценообразуване, както е при другите реално произвеждани и търгувани продукти. Схемата с квотите все повече наподобява „балона“ с дериватите, предизвикал финансовата криза през 2008 година. На вторичния пазар съществува пък друг проблем. Там вече са се оформили криминални практики за обогатяване от търговията с емисии за сметка на участниците на борсата. През 2009 г. по данни на „Европол“  90 процента от пазара на търговия с емисии в някои страни е обект на данъчни измами, чрез използването на фиктивни компании. През 2011 г. немската прокуратура потвърди, че от ДДС измами в търговията с емисии немската държава е загубила 1 190 000 000 долара. Друг модел за кражба на средства от търговските операции с емисии са кибератаките. Така например, на 19 януари 2011 г. „ЕЕХ“ преустанови търговията с емисии на спот пазара след хакерска атака, при която бяха източени 41 120 000 долара. Ако съпоставим операциите на търговската платформа за емисии на „ЕЕХ“ с търговията на други търговски платформи за стоки и енергии, такива абсурдни ценови диспропорции няма никъде, защото ако това се случи, цялата световна търговия ще изпадне в колапс. Тук обаче възниква друг много по-важен въпрос: къде отиват приходите от търговията с емисии и с какво тези приходи подобряват екологичната обстановка в европейските страни? От съществуващата до момента практика е ясно, че най-добър ефект тази търговия има върху спекулативното увеличаване на печалбите на банките и фондовете купувачи на емисии, без някакъв видим ефект на подобряване на екологичната обстановка. Това обяснява и политиката на голяма част от развитите страни, които не искат да влагат средства в екологични схеми със съмнителен ефект. Нереалните програми за намаляване на емисиите едва ли ще доведат до някакъв съществен резултат, а по-вероятно е само да задълбочат икономическите и социални проблеми в общността. Много по-добър ефект ще има, ако бъдат задължени банките и останалите търговци на емисии да кредитират с колосалните печалби, които получават разработката и производството на съоръжения за намаляване на парниковите газове, или в разработката на нови видове „чисти“ енергии и „чисти“ технологии, каквито опити вече се правят в сектора на железопътния транспорт в Германия. В противен случай, остава подозрението, че екологичната политика на ЕС е само един инструмент за деиндустриализация на континента, превръщането му в територия от западащи икономики и пазар за глобалните корпорации. Никола Стефанов, ГЛАСОВЕ Митът за въглеродния диоксид (CO2) разбит Ако говорите с масите за глобалното затопляне, въглеродният диоксид – СО2 – е враг на човечеството. Казва ни се, че каквото и да е създаване на CO2 е лошо за планетата и производството му трябва да бъде строго ограничено, за да се спаси света. Но какво би станало, ако това не е вярно? Какво, ако CO2 беше действително  запазващо-планетата хранително вещество , което би могло да умножи производството на храна и да достави на света по-хранителни здрави растения? CO2 е жизненоважно хранително вещество за производство на храни Както се оказва, CO2 е отчаяно нужен на хранителни култури и в момента има остър недостиг на CO2 на планетата в сравнение с каквото би било оптимално за растенията. За да увеличат растежа на растенията, парниковите оператори всъщност  закупуват въглероден диоксид  за инжектирането му в техните оранжерии. Това е неопровержимо за науката. Ето само един пример: Министерството на земеделието и храните в Онтарио казва: Ако искате да разберете защо CO2 е важен хранителен елемент за растеж на хранителни култури, проверете  . Той обяснява, че „CO2 може бързо да бъде изчерпан по време на производството на растения“ през светлата част на денонощието, тъй като растенията изсмукват всичкият CO2 от въздуха и го използват при фотосинтезата. CO2, намиращ се в съвременната атмосфера, е 340 ppm (части на милион). Но хранителните култури ще растат много по-бързо, ако концентрацията на CO2 е по-близо до 1000 ppm или с около 300% по-високи от сегашните нива. В действителност, повечето парникова растителна продукция предизвиква „изчерпване на CO2“, спиране на фотосинтезата и ограничаване на производството на храни. Както се обяснява във фактите за „Въглероден Диоксид в Оранжериите“: По този начин въглеродният диоксид на парниковите растения свършва. Те гладуват за него. И когато го добавите към хранителните култури, можете да получите по-високи добиви, подобрен вкус, кратки срокове за цъфтене, подобрена устойчивост против вредители и други облаги. Защо трябва да помпим въглероден диоксид в оранжериите Това води до очевиден отговор за това какво да правим с всичкият CO2, произведен от централи, офис сгради и дори фитнес центрове, където хората издишват огромни количества CO2. Отговорът е да се  изградят съседни оранжерии и да се помпи CO2 в тях. С други думи, всяка въглищна електроцентрала, трябва да има широк спектър на заобикалящи я оранжерии. Повечето от това, което виждате, изхвърляно от комините на електроцентралите е  водна пара и CO2 , двете основни хранителни вещества за бърз растеж на хранителни култури. Чрез отклоняване на въглеродния двуокис и водата в оранжерии, проблемът на емисиите се решава незабавно, тъй като  растенията актуализират CO2 и го използват за фотосинтеза , по този начин се „елиминира“ CO2, като в същото време получаваме бързо отглеждане на хранителни култури. В същото време се произвежда кислород като „отпадъчен продукт“, който може да бъде изпуснат в атмосферата за вдигане на нивото кислород във въздуха, който дишаме. Това е едно блестящо решение, защото хората искат да живеят в свят с ниски емисии на CO2, които поддържат замразените ледени покривки, за да се запази ниско нивото на водата в океана, но искат да ядат обем от храна, който изисква високи дози CO2 за производство. Отговорът е  да се концентрира CO2 в оранжерии , където производството на храни се умножава с хранене на CO2. Обзалагам се, че никога не сте чували Ал Гор да говори за CO2 като „хранително вещество“. Той го декларира за замърсител и иска да ви наложи данък за производството му. Но CO2 всъщност е ключова хранителна газ за хранителните култури. Без въглероден диоксид  до сега всички щяхме да сме умрели от глад. Изключване на електроцентралите, за да се унищожи енергийната инфраструктура на Америка Решението на правителството на САЩ за емисиите от електроцентралите обаче е просто да затвори въглищните електроцентрали, причиняващи спиране на тока в цяла Америка, особено през горещите летни дни. Агенцията за Опоазване на Околоната Среда (EPA) принуждава стотици електроцентрали да бъдат затворени из цяла Америка, което ще доведе до загуба на енергийната инфраструктура, която значително надхвърля какво би могло да се случи при инвазия на вражествени военни самолети пускащи бомби. Агенцията за Опазване на Околоната Среда, с извинение, за „спасяването на планетата“, унищожава Американската енергийна инфраструктура и води нацията в сценарий от третия свят, при който наличността на енергия е рискована и неустойчива. Изглежда, че това е само една част от общия план за унищожаването на американската икономика, офшорни милиони работни места, поставяне на всеки на социални помощи и унищожение на малкия бизнес. Но какво би станало,  ако се използват въглищните електроцентрали вместо да се изключат ? Какво ще стане, ако се използват като „генератори за СО2“, които хранят с въглероден диоксид огромни парникови операции, произвеждащи био храни с висок растеж, които могат да нахранят нацията? Въглищните електроцентрали могат да произвеждат електричество, както и храненето на културите по едно и също време. Още по-добре, ако комбинирате тази концепция с  аквапоника (aquaponics) , можете да получите едновременно производство на растения и риби, без да използвате никаква почва, без ГМО и една десета от водата на традиционното земеделие. Решенията на всички наши проблеми вече съществуват. Единствената причина да страдаме като нация е, защото политическите марионетки се опитват да ни промият мозъка да вярваме на пълни лъжи като „въглеродният двуокис е опасен замърсител“ или „хората не се нуждаят от здравословни храни, те се нуждаят от лекарства и  .“ Когато обществата вярват в лъжи, те се разпадат. Това е мястото, към което се е запътила Америка. И всичко това се ускорява от измамни бюрократи, които искат да ви убедят, че отглеждането на истинска храна е лошо и ние всички трябва да бъдем наказани за издишването на въглероден диоксид, основна хранителна съставка за производство на храни. Въглеродният диоксид не е враг, както ни карат да мислим. Това всъщност е храната на растенията, която помага за растежа на горите, хранителните култури и влажните зони. В действителност, по-високи нива на CO2 в атмосферата ще направят планетата  по-буйна и богата  по отношение на растителен живот, гори, дървета и хранителни култури. Mike Adams, Natural News Глобалното затопляне фалшиво: доклад на NASA потвърждава, че въглеродният диоксид всъщност охлажда атмосферата  ( ) Практически всичко, което е казано от общата научна общност и медиите за твърдените вреди на парниковите газове и в частност на въглеродния диоксид, изглежда, че е невярно, според нови данни на Изследователския център Лангли на НАСА. Както се оказва, всички тези парникови газове в атмосферата, които Ал Гор и всички други измамници за глобалното затопляне отдавна заявяват, че прегряват и унищожават планетата ни, въз основа на най-новите данни, всъщност я охлаждат. Както се съобщава от Principia Scientific International (PSI), Martin Mlynczak и колегите му в NASA проследяват инфрачервените емисии от горните слоеве на атмосферата на Земята по време на и след скорошна слънчева буря, в периода 8-10 март. Това, което откриват е, че по-голямата част от енергията, освободена от слънцето по време на това огромно коронарно изтласкване на маса (CME,) се отразява обратно в космоса, вместо да се отлага в ниските слоеве на атмосферата на Земята. Резултатът като цяло е охлаждащ ефект, което напълно противоречи на собствените твърдения на отдела по климатология на НАСА, че парниковите газове са причина за глобалното затопляне. Както се вижда от събраните данни от Сондиране на Атмосферата с Използване Широколентова Емисия Радиометрия (SABER), въглеродният диоксид (CO2) и азотен оксид (NO), които са в изобилие в горните слоеве на атмосферата на Земята, парниковите газове отразяват топлоенергията, вместо да я абсорбират. “Въглеродният диоксид и азотният оксид са естествени термостати,” казва Джеймс Ръсел от Университета Хамптън, който е един от водещите изследователи за първото по рода си проучване SABER. “Когато горните слоеве на атмосферата (“термосферата”) се загряват, тези молекули се опитват с всички сили да отразят топлината обратно в космоса.” Почти всичката “затопляща” радиация, генерирана от Слънцето, блокирана от CO2 да навлиза в ниските слоеве на атмосферата Според информацията до 95 на сто от слънчевата радиация буквално отскача обратно в космоса от CO2 и NO в горните слоеве на атмосферата. С други думи, без тези необходими елементи, земята ще поеме потенциално опустошителни количества слънчева енергия, които наистина ще стопят полярните шапки и ще унищожат планетата. “Шокиращото откритие ярко противоричи с така наречената теория на парникови газове, която твърди, че повече CO2 означава по-голямо затопляне на нашата планета,” пишат Х. Шрьодер и Дж. О’Съливан за PSI. “Тези неудържими нови данни на НАСА опровергават представата и са огромен срам за главния климатолог на НАСА, д-р Джеймс Хансен и екипа му в GISS на НАСА.” Д-р Хансен, разбира се, е открит активист на глобалното затопляне, който помогна за запалване искрата на изкуствената истерия за изменението на климата, причинено от човека в САЩ през 1988 година. Малко след излизането на новото изследване SABER, обаче, д-р Хансен удобно се оттегля от кариерата си като климатолог на НАСА, и според сведенията сега планира да прекарва времето си “на науката”, и на “привличане вниманието на младите хора към своите заключения.”              ", "date": "2018.12.17", "title": "Глобалното затопляне е измама"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390585-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B4%D0%B0%D0%BD%D0%B0%D0%B8%D0%BB-%D0%B8-%D1%82%D1%80%D0%B8%D1%82%D0%B5-%D0%BC%D0%BE%D0%BC%D1%86%D0%B8-%D0%B0%D0%BD%D0%B0%D0%BD%D0%B8%D0%B9,-%D0%B0%D0%B7%D0%B0%D1%80%D0%B8%D0%B9-%D0%B8-%D0%BC%D0%B8%D1%81%D0%B0%D0%B8%D0%BB", "text": "  Отдавна вече юдейските пророци, вдъхновени от Бога, предсказвали пленението на Йерусалим , като убеждавали юдейския народ да се покае за греховете си и да се обърне към Бога с молитва за помилване. Пророчествата им най-после се сбъднали. Халдейският цар Навуходоносор  превзел Йерусалим, разрушил храма, построен от  , отнесъл във Вавилон всички скъпи съдове и откарал в плен множество юдеи.     Между тези пленници имало люде, които свято пазели в сърцата си любов към Бога и към Неговия закон и Господ по Своята милост и сила чудно ги опазвал сред беди и изкушения. Измежду взетите в плен юдеи цар Навуходоносор избрал най-умните и красиви младежи, които предназначил да му служат, и заповядал да ги учат на разни науки. На много изкушения били подложени тези младежи, докато се възпитавали при царския двор: халдейските обичаи и закони били езически и противни на юдеите. Но четирите момци: Даниил, Ананий, Азарий и Мисаил (които по халдейски били преименувани на Валтасар, Седрах, Мисах и Авденаго) показали твърдост не според годините си и продължавали свято да изпълняват Мойсеевия закон. Сред разкоша и богатството те не забравили своя Бог и закон, молели се усърдно и се хранели само с хляб и овощия, като се отказвали от храната, която царят заповядал да им дават на неговата трапеза. Бог не лишил от Своята милост юношите, които така твърдо пазели Неговите заповеди, и ги надарил с мъдрост и успех в науките. Царят ги викал, беседвал с тях и установил, че те със своята мъдрост и разсъдителност надминават всички учени мъже в държавата му. Младият Даниил веднъж спасил от смъртно наказание една жена на име Сусана, която била наклеветена от двама развратни старци. Когато завеждали нещастната жена на смърт, младият Даниил дал на съдиите съвет да разпитат обвинителите й поотделно. Те, не очаквайки това разследване, се объркали в своите показания и чрез това се открила невинността на Сусана. Веднъж цар Навуходоносор видял сън, който твърде много го смутил. Като се събудил, той веднага забравил подробностите на това съновидение. Но тежкото впечатление,което оставил тоя сън, продължавало да го безпокои. Той повикал при себе си халдейските учени мъже и сънотълкуватели, като искал от тях да му разкажат съня, който видял, и да му обяснят значението му. Никой, разбира се, не могъл да стори това. Царят се разгневил и осъдил на съмрят всички вавилонски мъдреци. Застрашеният от също такава участ Даниил с тримата си другари помолил царя да му даде няколко дни срок и, твърдо надявайки се на Бога, молел Го да му открие тайната. Бог чул молитвата на Даниил и тримата му другари и насън им открил всичко, което трябвало да знаят: както самия сън на царя, забравен от него, така и значението му. Сънят предсказал падането на много царства и началото на вечното царство, което имало да се открие след дохождането на Иисуса Христа – царството на Христовата истина и благодат. Даниил обяснил съновидението на цар Навуходоносор и царят, удивен от неговата мъдрост, му поверил една от най-важните длъжности в държавата – началството над всички вавилонски мъдреци. По ходатайството на Даниил и неговите другари получили високи държавни длъжности. След няколко време царят заповядал да излеят от злато грамаден кумир, който поставил на равнината Деир, за да му се покланят всички. В чест на истукана бил устроен голям празник. Гръмогласно била оповестена следната заповед: \"Съобщава ви се, народи, племена и езици: щом чуете звук от тръба, пищялка, цитра, цафара, гусла и симфония и всякакви свирила, паднете и се поклонете на златния истукан, който постави цар Навуходоносор! А който не падне и не се поклони, веднага ще бъде хвърлен в горяща огнена пещ!\" При гръма на музиката народът паднал и се поклонил на златния истукан. Враговете на Даниил и неговите приятели донесли, че само те не се поклонили. Царят повикал момците и ги запитал: - Вярно ли е, че не искате да служите на моя бог и не се покланяте на изображението, което аз поставих? Още сега се поклонете, иначе ще бъдете хвърлени в горящата пещ и никакъв бог не ще ви избави от ръката ми! Те отговорили: - Ние имаме на небесата Бог, Който е силен да ни спаси от горящата огнена пещ и от твоята ръка. Но ако Нему е неугодно да ни избави, ние все пак няма да служим на твоите богове и няма да се поклоним на златния истукан, който си поставил! Царят се разгневил, заповядал да разпалят пещта и да хвърлят в нея яко свързаните момци. Огънят в пещта бил толкова силен, че войниците, които изпълнявали заповедта на царя, били опалени от пламъка. Но Бог пазел момците. Той им пратил на помощ Своя ангел. Сред огъня момците оставали невредими и пеели на Господа песен на хвали и благодарение. Царят, който гледал това веднага запитал служителите си: - Нали трима души хвърлихте в пещта? А как станаха четирима? Те свободно ходят сред огъня, а един от тях е светъл и прекрасен като Син Божи? Учуденият цар се приближил до отвора на пещта и извикал: - Седрахе, Мисахе и Авденаго, раби на Всевишния Бог, излезте и дойдете! Те веднага излезли от огъня и дошли при царя, който с удивление видял, че нито дрехите, нито космите им били опалени, дори миризма от изгорено нямало от тях; само веригите, с които били свързани, паднали от краката им. Тук царят познал силата Божия и извикал: - Благословен Бог Седрахов, Мисахов и Авденагов, Който проводи Своя ангел и избави рабите Си, които се Нему надяваха! Който от поданиците ми се осмели да изговори хула против Бога, Комуто се кланят юдеите, ще бъдат предадени на смърт, защото няма друг Бог, Който може така да избавя! Тримата момци, така чудесно спасени, от тогава били на голяма почит пред царя и народа. Но това чудо не смирило царя. Той се възгордял със своята слава и величие. И Бог, Комуто са противни гордостта и високомерието, пак Му преизвестил насън Своята воля. Веднъж Навуходоносор видял насън, че на средата на земята стои грамадно дърво; че това дърво все повече и повече расте и заяква и най-после стигнало до небето, а клоните му осенявали цялата земя; че прекрасни били листата му и изобилни плодовете; че под сянката му живеели всички земни зверове, а във вейките виели гнезда всякакъв вид птици. Но изведнъж от небето се раздал глас, който казвал: \"Отсечете това дърво, окастрете клоните му, отърсете листата от него и разхвърлете плодовете му! Но главния му корен оставете в земята, и нека той в железни и медни вериги сред полската трева, да се напоява с небесна роса, а с животните нека бъде делът му в земната трева. Сърцето човешко ще му се отнеме и ще му се даде зверско, и ще преминат над него седем времена, и нека живите знаят, че Всевишния владичествува над човешкото царство и го дава, комуто иска!\" Уплашеният цар наново свикал мъдреците и им разказал съня, като искал да го изтълкуват. Никой от тях не могъл да обясни съня. Но Даниил казал на царя, че чрез тоя сън заради неговата гордост Господ му предсказва лишаване от царския сан и отдалечаване от човешкото общество дотогава, докато той признае, че само Бог е всемогъщ, че само той дарява на царете сила и слава. - И затова, царю – прибавил той, - разкай се за греховете си, изкупи ги с правда и милосърдие към бедните, заглади гордостта чрез смирение, и може би Бог, като види твоето разкаяние, ще отмени определеното наказание! Царят не послушал съвета на Даниил и скоро забравил съня и неговото значение. Гледайки на великолепния Вавилон, той се гордеел със своето величие и слава. \"Нали аз – казал той – издигнах тоя град? Нали аз го съградих със силата на своята мощ и за слава на моето величие?\" Но царят едва успял да произнесе тия думи и Божият съд над него се изпълнил. Той бил лишен от разум и като див звяр започнал да се скита по поля и гори. Това се продължило цели седем години, след което Господ Бог се умилостивил над него и му възвърнал разума. Навуходоносор се разкаял и в дълбокото си смирение, като познал Божието всемогъщество, отново заел престола си и царувал няколко години, славейки и хвалейки Всевишния Бог. Валтасар, синът на Навуходоносор, веднъж устроил в двореца си великолепно угощение, на което били поканени всички държавни велможи и царски жени. Всички шумно се веселили, пиели вино от свещените съдове, взети от Йерусалимския храм, и величаели вавилонските богове – златните, сребърни и медни идоли, и никой не споменавал за вечния Бог. Изведнъж се явила тайнствена ръка, която начертала на стената на пиршествената зала незнайни думи. Царят побледнял, лицето му се изменило, цял затреперал и с ужас гледал тайнствените думи. Всички присъстващи били обхванати от ужас и общо смущение заменило шумното веселие. Царят веднага заповядал да свикат учените мъже, но никой от тях не могъл нито да прочете, нито да му изясни написаните на стената думи. Най-после царицата напомнила на Валтасар, че в царството му има един човек, изпълнен с Божи Дух, който в дните на баща му се славел с мъдрост и ученост. Царят повикал Даниил и поискал да му обясни тайнствените думи, като му обещал за това почести и богати дарове. - Даровете ти нека останат у тебе, царю – казал Даниил, - а почестите отдай другиму! А написаното ще прочета на царя и значението ще му обясня. Царю, Всевишният Бог бе дарувал на баща ти Навуходоносор царство, величие, чест и слава. Пред величието, що му бе дал Той, всички народи, племена и езици трепереха и му се бояха. Когото си искаше, той въздигаше, и когото си искаше, унищожаваше. Но когато сърцето му се възгордя и духът му се ожесточи до дързост, той бе свален от царския си престол и лишен от славата си, докато позна, че над човешкото царство владичествува Всевишния Бог и поставя над него, когото си иска. И ти, негов сине Валтасаре, не смири сърцето си, ако и да знаеше всичко това, а се вдигна против Бога Небесни. Донесоха ти съдовете от Божия дом, и ти с твоите велможи, с твоите жени и наложници пихте от тях вино. Ти славеше сребърните и златните, медните и железните, дървените и каменните богове, които нито виждат, нито слушат, нито разбират нещо. А Бога, в Чиите ръце е твоето дишане и у Когото са всички твои пътища, ти не прослави. Заради това са изпратени от Него тия ръчни пръсти, и е начертано това писмо. След това Даниил обяснил, че тия думи:  , означават:  , т.е., че Бог изброил царството му, претеглил делата му и ги намерил недостатъчни, и най-после разделил царството му между иноплеменниците. Пророчеството се сбъднало още същата нощ. Мидияни и персийци нападнали Вавилон, убили царя и разделили царството му. При мидийския цар Дарий Даниил бил на голяма почит. Царят му поверил управлението на една трета част от своята държава. Това възбудило завист у велможите и те прибягнали до хитрост, за да го погубят. Като знаели как свято Даниил пази вярата на бащите си, те уговорили царя да издаде следната заповед: \"Който през следващите тридесет дена се моли на който и да е бог или на човек, освен на царя, да го хвърлят в лъвовата яма!\" Даниил по свой обичай продължавал три пъти на ден да се моли пред отворения прозорец на стаята си, обърнат към Йерусалим. Велможите не се забавили да донесат за това на царя, като искали изпълнението на присъдата. Царят съжалявал за своята повеля, понеже обичал Даниил, но не могъл да отмени заповедта. Даниил бил хвърлен в лъвската яма и входът в ямата бил запечатан с печат. Даниел и лъвовете ( ).  Фреска от катакомбата Saints Marcellinus and Peter в Рим Царят бил толкова печален, че не вечерял и цялата нощ не могъл да заспи. На разсъмване са затекъл към ямата и като дошъл до входа, гръмко извикал: - Данииле, рабе на Бога живи! Твоят Бог, Комуто неизменно служиш, можа ли да те избави от лъвовете? Даниил отговорил: - Моят Бог изпрати Своя ангел и затвори устата на лъвовете и те не ме повредиха, защото аз излязох пред Него чист, па и пред тебе царю, не съм извършил престъпление. Зарадваният цар заповядал да изведат Даниил из ямата и хвърлил там враговете му, които веднага били разкъсани от лъвовете. След това Дарий издал следния закон: \"От мене се повеля издава, във всяка област на царството ми да треперят и да благоговеят пред Данииловия Бог, защото Той е Бог жив и Неговото царство е несъкрушимо, и Неговото владичество е безкрайно. Той избавя и спасява, върши чудеса и личби по небе и земя. Той избави Даниил от силата на лъвовете\". Даниил проживял до дълбока старост и се удостоил с чудни откровения от Господа, които са записани в неговата пророческа книга. В пророчески видения му били открити съдбините на народите и царствата, времето на Спасителевото идване и съдбата, която ще постигне Йерусалим. Това му било възвестено чрез архангел Гавриил, който му се явил, когато Даниил със съкрушено сърце молел Господа да се умилостиви над израилския народ. \"Моля те Господи – казал той, - Боже велики и дивни. Който пазиш завет и милост за ония, които Те обичат и които пазят Твоите заповеди! Съгрешихме, постъпвахме беззаконно, действахме нечестиво, упорствахме и отстъпвахме от Твоите заповеди и от Твоите наредби и не слушахме Твоите раби, пророците, които ни говореха от Твое име. У Тебе, Господи, има правда, а у нас – срам на лицата, защото съгрешихме пред Тебе. Господи, по всичката Твоя правда нека се отвърне гневът Ти и негодуванието Ти от Твоя град Йерусалим! Чуй молитвата на Твоя раб и неговото моление и погледни със светлото Си лице опустошеното Твое светилище! Приклони, Боже мой, ухото Си и чуй, отвори очите Си и погледни нашите опустошения и града, над който се призовава Твоето име! Защото ние поднасяме моленията си пред Тебе, надявайки се не на нашата праведност, а на Твоето велико милосърдие. Господи, чуй! Господи, прости! Господи, дай внимание и свърши, не бави се заради Тебе Самия!\" Даниил още се молел, когато се явил пред него архангел Гавриил и му възвестил за възобновяването на храма и за времето на идването и самата смърт на Месия. Вдъхновен от Бога, Даниил в пророчествата си говори също така за Второто пришествие и за Страшния съд Господен.  ", "date": "2018.12.17", "title": "Св. пророк Данаил и трите момци Ананий, Азарий и Мисаил"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390579-%D0%BF%D1%83%D1%81%D0%BD%D0%B5%D1%82%D0%B5-%D0%B2%D0%BE%D0%B4%D0%B0%D1%82%D0%B0-%D1%81%D0%BB%D0%B5%D0%B4-%D1%81%D0%B5%D0%B1%D0%B5-%D1%81%D0%B8", "text": "Свикнахме вече новините да започват с най-важното – кой къде се е пребил с колата, на колко ракии е карал и какви е думи издумал пред полиция и репортери. „МОНИТОР” не робува на статистиката с промилите – отдавна вече това, че хората карат пияни, не е новина – новина е неговото антрефиле „Трезвен дядо от с. Юнаците нацели спряла патрулка”! Брей, значи имало и трезви шофьори по пътищата на родината! Браво на дядото – българин-юнак от Юнаците! След катастрофичните новини редакциите минават на корупционните – в анализ на цяла страница се опитва да ни покаже колко сме задръстени и късогледи политически – „Светът всеки момент ще пламне, а ние се тревожим къде спи Влади Горанов! Не може ли жена му да се тревожи за тази работа?!”     Правилно – не зная как се казва днес в казармата, навремето имаше неписана заповед да не се гледа в канчето на началството – кой знае как там винаги се озоваваха по-едрите мръвки. Но това не беше корупция, а чинопочитание! Като сме се отворили на казармени теми, не можем да подминем и изненадващото развитие на случая с арестуваната кметица на „Младост”. Освен кашончето с банкноти, което телевизиите възторжено снимаха, се оказа, че в багажника на колата има и други странни предмети – „Войнишки шапки в колата на Иванчева” – цитира „24 ЧАСА” показанията на свидетелка по делото. Отгоре на всичко шапките миришели ужасно! Какво е щяла да прави кметицата с кепетата свидетелката не знае, а вестникът не пояснява – може би ги е возила към пералнята. Но под шапките полицаите откриват още по-загадъчен предмет – коледна украса! Да си припомним, все пак, че арестът стана малко преди Първи май – добре поне, че са изхвърлили елхата! Е, стана дума за елхи, значи празниците наближават – и „МОНИТОР” веднага бърза да ни зарадва с нова оферта – „Посрещаме Коледа с депутатите за 70 лв.”. Само срещу седемдесетачка може да се наеме креватче в почивна станция, пълна с депутати – и като се разминаваме по коридорите, да си им казваме какво мислим за тях! Какво толкова му плащаш! Виж, чембери не бива да им се бият – те не влизат в цената. За тях си има друг ценоразпис. В края на годината започнаха вече всевъзможните класации – и „ЕВРОФУТБОЛ” се старае да не пропусне някоя – „Рамос пак е световен шампион” – четем с възторг и малко недоумение – на снимката под заглавието вместо футболната звезда там се мъдри някакъв кон. Е, след бързия прочит на информацията става ясно, че шампионът е конят, награден заради това, че е много породист, а футболистът му бил собственик… Ако нямате кон – ще пиете една студена вода, но не преди да научите от „МОНИТОР” сензацията – „Наливат 800 млн. лв. във ВиК мрежата на София”! Пуснете водата и почакайте малко да се поизточи – може пък от чешмата да капне някой и друг налят в мрежата милион! А най-добре – хвърлете вестниците и пуснете водата след себе си. От ", "date": "2018.12.17", "title": "Пуснете водата след себе си"}
{"url": "http://www.classa.bg/%D1%81%D0%B2%D1%8F%D1%82/item/390580-%D0%B8%D0%B7%D0%BE%D0%BB%D0%B8%D1%80%D0%B0%D0%BD%D0%B8,-%D0%BA%D0%B0%D1%80%D1%82%D0%BE%D1%82%D0%B5%D0%BA%D0%B8%D1%80%D0%B0%D0%BD%D0%B8,-%D1%81%D0%BB%D0%B5%D0%B4%D0%B5%D0%BD%D0%B8", "text": "След атентатите през 2015 г., Франция постепенно създаде система за следене на хора, за които е подаден сигнал, че са радикализирани ислямисти, първо в затвора, а после и след излизането им на свобода: случаят с нападателя от Страсбург, който е в списъка с радикализирани, е симптоматичен за трудностите да се ограничи тази „вътрешна заплаха“, пише Франс прес.     Как да се процедира с радикализираните в затвора? От над 70 000 лишени от свобода във Франция, 504 са затворени за различни провинения, свързани с ислямистки тероризъм и около 1070 са затворниците, осъдени за престъпления от общ характер, за които има опасност от радикализация. Тези цифри остават стабилни от година насам. Всички затворени за провинения, свързани с ислямистки тероризъм, трябва да преминат през Отдела за оценка на радикализацията. В началото на този месец, 150 от тях все още не бяха оценени, по данни на френската Дирекция за изтърпяване на наказанията. След 4-месечна оценка, те се настаняват в специални части на затвора, изолирани от останалите лишени от свобода (предвижда се за това да бъдат отделени 1500 места). Нововъведението, за което спомена министърката на правосъдието Никол Белубе, е предвиденото от догодина създаване на Отдел за оценка на радикализацията на осъдените за престъпления от общ характер: подобен филтър можеше да позволи евентуална оценка на степента на опасност, която представлява затворник като нападателя от Страсбург Шериф Шекат. Когато излязат на свобода Във Франция всички задържани могат да поискат промяна на начина на изтърпяване на наказанието и предсрочно освобождаване. Това е класическата правна уредба, която се прилага и за заподозрени в радикализация осъдени за престъпления от общ характер, като нападателя от Страсбург. От друга страна, с промяна на закона от юли 2016 г. се втвърдява режима на изпълнение на присъдите за осъдените за престъпления, свързани с тероризма, като те не се допускат до автоматично намаляване на присъдата и се забраняват някои видове замяна на начина на изтърпяване на наказанието (полусвободен режим, прекъсване или разделяне на изпълнението на присъдата…) Независимо за какво е осъден затворникът, след излежаване на наказанието, той трябва да бъде освободен. Но ако представлява потенциална опасност, той е „следен след излизането си от затвора“, подчерта правосъдната министърка. В момента службите за социална реинтеграция следят няколкостотин души извън затвора поради подозрения в радикализация. Малка част от тях бяха осъдени или очакват присъда по случай, свързан с тероризма, за възхвала на тероризма, или за опит да отидат в Сирия. Те се следят в рамките на различни мултидисциплинарни програми, в които участват преподаватели, психолози и религиозни съветници. От юли 2016 г. осъдените за престъпления, свързани с тероризма, автоматично се включват в картотеката на автоматизираната Национална съдебна база данни на извършители на терористични престъпления. Поради това те са длъжни да обявяват всяка смяна на адреса си и пътувания в чужбина. Разузнаване и бази данни Сляпото петно, каквото представляваше влизането в затвора, малко по малко се запълваше с нарастването на влиянието на отдела за съдебно разузнаване, създаден през 2017 г., който следи около 3000 души по различни причини. Създаден беше формуляр за „излизащите“ от затвора ислямистки терористи. Извън затвора смятаните за най-опасни задържани се следят от Главното управление на вътрешната сигурност (френското контраразузнаване) и от разузнаването на националната полиция. Хората с подобни психологически профили се включват в различни бази данни, които не винаги се припокриват: не всички попаднали в категория „Ес“ (имащи отношение към държавната сигурност) на регистъра с издирвани лица на националната полиция се включват в данните на регистъра с идентифицираща информация за превенция на радикализацията от терористичен характер, и обратно. В категорията „ес“ се включват както ислямисти, така и анархисти и корсикански националисти. Регистърът с идентифицираща информация за превенция на радикализацията от терористичен характер беше създаден през 2015 г. и включва около 20 000 лица, половината от които се следят специално. Категорията „Ес“ на регистъра с издирвани лица е инструмент на полицията, средство за насочване, което служи най-вече за идентифициране на лицата, когато се опитат да преминат границите. Включването в него не оправдава само по себе си включването в регистъра с идентифицираща информация за превенция на радикализацията от терористичен характер. Извън затвора основната трудност е в откриването на профилите, известни като „нискочестотни“. Поведението на Шериф Шекат например, включен и в двете бази данни – на националната полиция и за предотвратяване на радикализацията – не е позволявало да се предскаже, че той ще извърши терористичен акт. От 13 ноември тази година циркулярно писмо на министерството на вътрешните работи позволява на кметовете да бъдат информирани за опасността от ислямистка радикализация в техните населени места – мярка, срещу която професионалните юристи отправят множество критики. БТА", "date": "2018.12.17", "title": "Изолирани, картотекирани, следени"}
{"url": "http://www.classa.bg/%D1%81%D0%B2%D1%8F%D1%82/item/390581-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Работата по подриването на комунизма в Европа беше пусната още от самото начало, когато беше създадена национална комисия за свобода в Европа, в която влизаха предприемачи, юристи и богати фигури, а също  , който впоследствие стана глава на ЦРУ. Този комитет създаде радиостанция «Свободна Европа». По това време Америка залагаше на радиоизлъчването, ориентирано към Европа, за да пази «жива идеята за освобождението», да подрива икономиката и отношенията с Москва, да заставя народите в Източна Европа да се усъмнят в своите отношения със СССР и да поощрява дезертьорството.     Така Америка се стремеше да създаде благоприятен климат за подем на движението за съпротива, за да го използва както в периода на война, така и по време на мир срещу комунистическия лагер. Москва нямаше ответен дяволски проект. Икономическият саботаж и поощряването на стачките имаха решаващо значение за подриването на комунистическия режим и неговия крах например в Полша. Държавният секретар на САЩ Джон Фостър Дълес (дясно) приветства своя брат директора на ЦРУ Алън Дълес на летището в Ню Йорк.  Американското разузнаване печаташе, издаваше, разпространяваше и превеждаше антикомунистически книги по целия свят.  Само в СССР и страните от Източна Европа «Книжният проект», официалното название на американската разузнавателна програма, пусната през 1956 г, разпространи около  10 милиона книги, списания и вестници на автори-мигранти от комунистическите страни. Една от тези книги беше «Поробеният разум» на Чеслав Милош. В разгара на подема на движението «Солидарност» и излизането напред на фигурата на Лех Валенса съветското правителство нямаше намерение да изпраща войска за подкрепа на комунистическия режим. То остави местното правителство само да посрещне съдбата си, което пряко съдейства за подриването на стълбовете на комунистическата власт в Москва, където правителството на САЩ използваше същите методи и сплашване, които бяха използвани в Полша. И генерал Ярузелски не беше такъв, какъвто го изобразяваха американските пропагандни материали, публикувани във вестниците по света (имаше програма, разработена от разузнаването на САЩ, за разпространението на информация, която вреди на комунизма и на комунистите в статиите на международните средства за масова информация…)  Ярузелски беше полски гражданин и се противопоставяше на съветската воля, независимо от вярата си в комунизма. Въпреки слуховете, той избегна конфронтация със «Солидарност», защото не бе в състояние да се договори за компромис. Американските агенти препоръчваха постоянни стачки и непримиримост, подтикваха полското правителство да прибегне към насилие. През юни 1981 г. Рейгън подписа секретно решение за подготовката на полската опозиция, за предоставянето й на военна помощ и оборудване. Всички огромни ресурси на «Солидарност» бяха взети от бюджета на разузнаването на САЩ. Американското правителство жадуваше за съветска военна интервенция в Полша,  за да й се противопостави и да я използва за целите на политическата си пропаганда. Правителството на САЩ осъзна, че стачките в Полша представляват за него добра политическа възможност (Рейгън каза в едно от заседанията, че това е била възможност, която се предоставя веднъж на 60 години и че САЩ трябва да действат максимално мощно). Но Рейгън отиде по-нататък, когато през май 1982 г. подписа два извънредно секретни закони, според класификацията на американското правителство, което ознаменува само по себе си радикалното, но непублично, изменение в американската политика в периода на студената война. С това Америка действаше в разрез със съдържанието на мирната политика, за която говореше в този период. Това също противоречеше на договореностите, постигнати със съюзниците й след Втората световна война. Няколко месеца след подписването на споменатите секретни закони Рейгън прие нов секретен документ, в който се казваше, че новата политика на САЩ се заключва в това да се разбие контрола на СССР над Източна Европа и тя да се интегрира към Западна Европа. Което се и случи. Подробното съдържание на дадения документ не е известно, но в него се говори за «укрепването на прозападната ориентация на народите» и за подриването на военния потенциал на СССР и на страните от Варшавския договор.    ", "date": "2018.12.17", "title": "Война на САЩ срещу комунизма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390572-%D1%80%D0%BE%D0%BD%D0%B0%D0%BB%D0%B4%D0%BE-%D0%B2-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Футболната звезда Кристиано Роналдо грейна върху заловена пратка с канабис от полицията в Марсилия, съобщава френският \"Льо Матен\". Органите на реда са конфискували пратката, а униформените първоначално не повярвали, че виждат снимката на Роналдо върху пакетите, чието общо тегло е около половин килограм.     Брандирането на наркотици с имена и изображения на известни футболисти не е новост, като през миналата година в Перу бе заловен кокаин \"Лео Меси\" на стойност 85 милиона евро.", "date": "2018.12.17", "title": "Роналдо в трафик на наркотици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390573-%D0%BB%D0%B5%D0%B3%D0%B5%D0%BD%D0%B4%D0%B0-%D1%81%D0%BA%D0%BE%D1%87%D0%B8-%D0%BD%D0%B0-%D1%88%D0%B0%D1%80%D0%B0%D0%BF%D0%BE%D0%B2%D0%B0", "text": "Тенис легендата Евгени Кафелников за пореден път изригна по адрес на най-популярната руска звезда в този спорт в момента Мария Шарапова.     Кафелников каза, че годините прекарали в САЩ са променили много момичето, което е познавал като малка. \"Знам я още преди да отидат в САЩ. Тогава говорихме нормално с нея и с баща й. За всички е ясно, че тя вече не е рускиня. От много години има американски паспорт и се смята за американка. Не е никаква рускиня\", обясни Кафелников.", "date": "2018.12.17", "title": "Легенда скочи на Шарапова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390574-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Отличен ден за туризъм, спорт и семейни екскурзии сред природата. Всичко ще бъде чудесно, ако планирате ваканцията си предварително. Късмета в любовта, ще ви изглежда почти мистичен, но не бъдете прекалено лековерни. Новият ви любим, може да се окаже истински спекулант. От гледна точка на чувствата, а не на парите. ТЕЛЕЦ ( 21 април - 21 май )  Днес се опитайте на всичко да гледате оптимистично, без да задълбавате. Така, ще бъде по-лесно, да оцелеете в този труден ден. С прехвърлянето на пари в друга сметка, бъдете внимателни-възможна е измама. В личната сфера, трябва да изчакате нещата да утихнат. Не се опитвайте, да изяснявате нищо. БЛИЗНАЦИ ( 22 май - 21 Юни ) Очаква ви много натоварен ден. Ще трябва да свършите толкова много, че дори да направите пътуване сами. Основното нещо е да не бързате и не се опитвайте да правите всичко наведнъж. В комуникацията с колегите е необходима гъвкавост, а пред шефовете, не се оплаквайте. Вечерта са възможни неприятни новини.   РАК ( 22 юни - 23 юли ) Препоръчително е да положите усилия, за да постигнете резултат във финансовата сфера. Разбира се, да броите парите си е приятно преживяване, но по някаква причина, ще решите да похарчите всичко, което сте натрупали. Тактичност, ще ви бъде необходима в любовта. Ако приложите правилната тактика, партньорът ще ви гледа с други очи. ЛЪВ ( 24 юли - 23 август ) Може да се препънете, ако не озаптите своя ентусиазъм. Опитите ви да поправите мълниеносно всичко в работата си, може да доведе до многобройни грешки. В личния живот, колкото и да е странно, ще се нуждаете от здравословно чувство за хумор. Само без сарказъм, в противен случай отношенията ще се влошат. ДЕВА ( 24-ти август - 23 септември ) Днес, няма да е най-добрият ден, по отношение на решаването на бизнес и финансови проблеми. По-добре посветете деня на почивка, културни развлечения и общуване с близките. Ако времето позволява, отидете сред природата или на вилата. Трябва да избягвате нервното претоварване, то може да доведе до депресия. ВЕЗНИ( 24 септември - 23 октомври) Днес, денят, ще ви изглежда безоблачен и щастлив. Особено, ако получите обещани пари, по сметката си. Не се опитвайте незабавно да харчите всичко, отделете си пари за почивка. Възможно е също, вашите близки да се нуждаят от спешна помощ. Ако ги затрупате с щедрост и топлина,това ще ви се отплати, в близко бъдеще.   СКОРПИОН ( 24 октомври - 22 Ноември ) Не се препоръчва да се отпускате прекалено рано, защото може да загубите доста перспективи в работата си. В личния живот, може да се наложи да направите важен избор. Тук без интуиция, няма да минете. Битовите и семейни проблеми, ще решите леко, но финансовите, ще се окажат по-сериозни, отколкото ви е изглеждало преди.   СТРЕЛЕЦ ( 23 Ноември - 21 Декември ) Днес, ще бъдете подложени на голямо напрежение, което ще продължи до края на деня. Може би сами сте се настроили така? От лечение на хронични заболявания не се отказвайте. Ако това е сезонна алергия или гастрит, тогава използвайте вече тествани средства. Ще е добре, също да започнете лека диета или някакъв вид спорт. КОЗИРОГ (22 Декември - 20 януари ) Очаква ви емоционален ден, когато нещата ще се развиват непредсказуемо, в случай че загубите контрол над себе си. Добър шанс за успех в бизнеса, ще имат тези, които са инвестирали в стоки. В семейния живот могат да възникнат проблеми, свързани с преместване или смяна на жилището. Не бързайте с плащането на пари, от личната си сметка.  ВОДОЛЕЙ ( 21 януари -  19  февруари ) Съществува риск от материални загуби. Особено, ако не знаете думата \"икономия\". Сизифов труд - знаете ли какво е това? Тогава не е нужно да правите неща, с които не сте много запознати или не носят печалба. В любовните дела напротив, ще сте на висота. Може да очаровате човек, който преди това дори не ви е забелязвал.   РИБИ ( 20 февруари - 20 март ) Очаква ви стресова ситуация, свързана с изясняване на отношенията. Близък приятел, ще ви провокира към конфликт и след това, ще ви обвини за всички смъртни грехове. Парите ще са ви достатъчни, за да помислите за обновяване на гардероба и външния вид. И не е нужно да се консултирате с някого, за да си купите нещо за себе си.", "date": "2018.12.17", "title": "Дневен хороскоп 17 декември"}
{"url": "http://www.classa.bg/%D1%81%D0%B2%D1%8F%D1%82/item/390575-%D0%BC%D0%B0%D1%80%D0%B8%D1%8F-%D0%B1%D1%83%D1%82%D0%B8%D0%BD%D0%B0-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%B8%D0%B3%D1%80%D0%B0-%D0%BC%D0%B5%D0%B6%D0%B4%D1%83-%D0%BC%D0%BE%D1%81%D0%BA%D0%B2%D0%B0-%D0%B8-%D0%BE%D1%80%D1%8A%D0%B6%D0%B5%D0%B9%D0%BD%D0%BE%D1%82%D0%BE-%D0%BB%D0%BE%D0%B1%D0%B8-%D0%B2-%D1%81%D0%B0%D1%89", "text": "Тя е млада, червенокоса, привлекателна жена от Русия. Активно защитава правото на свободното притежание на оръжия, завършва магистратура в Американския университет във Вашингтон. Инфилтрирането й в консервативните политически мрежи в САЩ е толкова упорито и успешно, че рано или късно привлича вниманието на американското контраразузнаване. Мария Бутина се оказа в центъра на пореден политически скандал, свързан с руското влияние в политиката на САЩ . Тя беше арестувана от ФБР през юли 2018 г. и обвинена в незаконна дейност като чуждестранен агент на Руската федерация в нарушение на условията за предварителна регистрация пред Министерството на правосъдието.       Преди дни Бутина се призна за виновна пред федералния съд, като призна, че е контактувала с Националната оръжейна асоциация на САЩ (NRA) и висши представители на Републиканската партия в опит да повлияе на политическите им ходове в полза на руската страна. Тя признава още, че е действала под ръководството на Александър Торшин - доскорошен зам.-управител на руската централна банка и известен оръжеен активист. Торшин, който тази година беше включен в  , подаде оставка от поста си в Централната банка на 30 ноември - две седмици преди самопризнанията на Мария Бутина. Официалният мотив за напускането му е навършване на 65-годишна възраст. Законът позволяваше на руския президент Владимир Путин да удължи мандата му, но той не се възползва от това право. Мнозина руски наблюдатели свързаха пенсионирането на Торшин с делото \"Бутина\". Съдебният процес срещу нея е отделен от разследването на специализирания прокурор Робърт Мълър за руската намеса в президентските избори през 2016. Активността й обаче се вписва в по-широката рамка на опитите на Москва да влияе върху политиката във Вашингтон. Престъплението, за което Бутина ще бъде осъдена, е наказуемо с 5 години лишаване от свобода. Присъдата може би ще бъде сериозно облекчена заради факта, че тя сътрудничи на прокуратурата. Много е вероятно тя да бъде депортирана в Русия след края на делото, но не и преди разследващите да приключат процедурите по събиране на информация за евентуалните й съучастници. На 12 февруари е насрочено ново съдебно заседание, на което ще бъде докладван напредъкът по случая. Случаят \"Бутина\" донякъде напомня за шпионския скандал от 2010 г., когато САЩ обвини 10 души като \"спящи агенти\" на руското разузнаване  (сред разкритите лица беше и Анна Чапман). Това, което различава двата казуса, е, че групата обвиняеми през 2010 г. отказаха да сътрудничат на американските служби - действие, което щеше да ги превърне в предатели в лицето на Москва и да усложни драматично живота им след неминуемата депортация в Русия. Вместо това те бяха разменени срещу четирима души, които Русия обвини за шпионаж в полза на западното разузнаване - един от тях беше и Сергей Скрипал, който стана обект на опит за отравяне с новичок през март 2018. Бутина не е третирана като руски шпионин - в такъв случай сътрудничеството й с ФБР щеше да бъде напълно засекретено и вероятно щеше да й бъде предоставена защита от евентуални ответни мерки от руска страна. Голяма част от дейностите на Бутина в САЩ никога не са били прикривани - рускинята участва в събрания на Националната оръжейна асоциация и на други събития, посещавани от консервативни симпатизанти. По време на предизборен митинг през юли 2015 г. Бутина дори задава въпрос на тогавашния кандидат-президент Доналд Тръмп, свързан със санкциите срещу Русия. Това, което прокурорите очакват да разберат оттук нататък, е докъде е достигала мрежата й на влияние и как тя засяга американските граждани, които са й съучаствали. Бутина признава пред съда, че е опитала да \"установи неофициални линии за комуникация с лица, които имат власт и влияние в американската политика\". Търсила е тези неофициални контакти в полза на Руската федерация. Опитите й да се внедри в кръговете около Републиканската партия започват около март 2015 г.  под ръководството на \"Руски държавен служител\" и с помощта на \"Американски гражданин 1\" според официалните съдебни документи. Предполагаемият руски държавен служител е Торшин, който е и бивш сенатор в Думата от партията на Владимир Путин. Американският гражданин, който помага на Бутина, е Пол Ериксън, дългогодишен активист на Републиканската партия. Ериксън посещава Русия през 2013 г., като се предполага, че се запознава с Мария Бутина още тогава. Впоследствие двамата се сближават интимно, започват връзка и дори живеят заедно. Към 2015 г. са достатъчно близки, че Мария да му пише писмо, в което разгръща плана си за повлияване на американската политика.       С помощта на двамата мъже, Мария Бутина се среща с членове на Оръжейната асоциация, посещава техните събития и помага за организирането на конгрес за ръководители на NRA в Москва през декември 2015 г. Междувременно започва да кани известни републиканци на неформални \"приятелски вечери\", и съдейства на делегация от Русия да участва в Националната молитвена закуска във Вашингтон през 2017. През целия период тя общува редовно с Торшин, като му докладва за напредъка на работата си и споделя с него наблюденията си за американската политика. Междувременно търси съдействие и помощ от \"американския гражданин\", за когото се предполага, че е нейният партньор Пол Ериксън. Каква е неговата роля в цялата схема и дали ще бъде привлечен под съдебна отговорност - все още не е изяснено. Руският президент Владимир Путин отхвърля официално твърденията за връзки на Мария Бутина със службите за сигурност. \" Попитах всички ръководители на нашите разузнавателни служби - коя е тази жена? Никой не знаеше нищо за нея \", казва той. Бившият ръководител на руското направление в ЦРУ Стийв Хол коментира, че Бутина вероятно наистина не е щатен служител на руските институции, занимаващи се с шпионаж. Хол обаче посочва, че тя е била вербувана от друго лице на служба в Кремъл, което й е възлагало да върши определени дейности. Именно в този образ влиза Александър Торшин. 65-годишният Торшин е завършил право във Всесъюзния юридически задочен институт на СССР, след което работи в прокуратурата, в Академията по обществени науки при ЦК на КПСС и в административния апарат на президента на СССР в края на режима. Кариерата му продължава и след разпадането на Съюза, като достига до зам.-председател на Банката на Русия. По време на мандата си в Думата Торшин е назначен и за член на Антитерористичната комисия - елитна структура, съставена от членове на службите за сигурност и оглавявана от Александър Бортников (ръководител на ФСБ). Торшин оглавява и парламентарната комисия по разследване на терористичната атака в Беслан през 2004 г. През 2014 г. се застъпва активно за тогавашния украински президент Виктор Янукович. Има данни, че Торшин се е срещал повече от веднъж със сина на Доналд Тръмп - Доналд-младши - по време на предизборната кампания в САЩ. Както посочва \"Дейли Бийст\" - Александър Торшин олицетворява системата на \"неформално управление\" на Русия, което се появява след разпада на Съветския съюз. Разплитането на възела около Мария Бутина обаче рискува да го изпрати в дълбока немилост. \"Торшин се превърна в неудобна фигура\", коментира политологът Владимир Пастухов. \"Сега ще се наложи да изчезне напълно в сенките. Боя се, че това ще е завинаги\".", "date": "2018.12.17", "title": "Мария Бутина: Опасната игра между Москва и оръжейното лоби в САЩ"}
{"url": "http://www.classa.bg/%D1%81%D0%B2%D1%8F%D1%82/item/390576-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%82%D0%B5-%D0%BD%D0%B0-%E2%80%9C%D1%81%D1%82%D1%80%D0%B0%D1%82%D1%84%D0%BE%D1%80%E2%80%9D-%D0%B7%D0%B0-2019-%D0%B3,-1-%D1%87%D0%B0%D1%81%D1%82", "text": "Евразия е най-големият регион в света. Сърцето на Евразия е Русия, която в продължение на цялата си история с променлив успех се опитва да разпространи влиянието си в най-далечните точки на материка. Но подобна стратегия поражда конфликт във всички покрайнини на Русия, поради което Евразия почти постоянно се намира в състояние на нестабилност, пише «Стратфор». Какво следва да се очаква от Русия през 2019 година?   Превод:   Евразия съединява Изтока със Запада и е сухопътен мост, граничещ с Европа, Азиатско-Тихоокеанския регион, Близкия Изток и Южна Азия. Границите на този огромен масив суша се формират от Европейската равнина, Карпатските планини, планините на Южен Кавказ, планинската система Тян Шан и Сибир.     Сърцето на Евразия е Русия, която в продължение на цялата си история с променлив успех се опитва да разпространи своето влияние върху най-далечните точки на Евразия. Целта на подобна стратегия се заключава в това, да се изолира страната от външни сили. Но подобна стратегия поражда конфликти във всички покрайнини на Русия, поради което Евразия почти постоянно се намира в състояние на нестабилност. КЛЮЧОВИ ТЕНДЕНЦИИ ЗА 2019 ГОДИНА УВЕЛИЧАВАНЕ НА ВОЕННАТА МОЩ И АКТИВИЗИРАНЕ НА НАДПРЕВАРАТА ВЪВ ВЪОРЪЖАВАНЕТО Решението на САЩ да се оттеглят от Договора за ликвидиране на ракетите със среден и малък обсег на дейност през 2019 г ще доведе до по-нататъшно увеличавана на военната мощ на САЩ и Русия, особено в покрайнините на Европа. Полша, Румъния и прибалтийските държави ще повлияят най-силно в желанието си да разположат на своя територия допълнителни американски сили и средства. Но ще мине не повече от година преди САЩ да разположат в този регион ракети със среден радиус на действие. Русия от своя страна ще увеличава своето военно присъствие и сили в Калинградска област, в западната част на страната, в Крим и в Черно море. Преговорите между Вашингтон и полското правителство за създаването на постоянна американска военна база в страната ще продължат, но изграждането през 2019 година едва ли ще започне. Русия през 2019 година реално ще увеличи своето военно присъствие в периферията на бившия СССР. Русия ще положи усилия за увеличаване на военното си присъствие и развитието на военната инфраструктура в Беларус, в това число ще се опита да открие там авиобаза. Още един фронт в продължаващия руско-украински конфликт ще се формира в Азовско море. Двете срани ще увеличават там военно-морските си сили, а САЩ ще оказват военна помощ на Украйна. Поради излизането на САЩ от ДРСМД под заплаха ще се окажат и други споразумения за контрол над въоръженията, но това няма да доведе до пълен разрив между Русия и САЩ по въпроса за подписания през 2010 година договор СНВ-31, който слага ограничения на двете страни за броя на разположените ядрени бойни заряди.  ", "date": "2018.12.17", "title": "Прогнозите на “Стратфор” за 2019 г, 1 част"}
{"url": "http://www.classa.bg/%D1%81%D0%B2%D1%8F%D1%82/item/390577-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89-%D0%B2-%D1%80%D1%83%D1%81%D0%BA%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%BF%D1%80%D0%BE%D0%B5%D0%BA%D1%82", "text": "Камарата на представителите на САЩ прие резолюция против строителството на газопровода „Северен поток-2”, изказвайки опасения, че увеличението на притока руски газ към Европа „ще засили контрола на Москва” над доставките на енергийни носители. Резолюцията е приета на основата на закона „За противодействие на противниците на Америка чрез санкции” (Countering America’s Adversaries Through Sanctions Act – CAATSA), подписан он президента Тръмп на 2 август 2017 г.     Планираното въвеждане в строй на руско-германския газопровод бе сметнат от конгресмените като радикална крачка назад за енергийната сигурност на Европа и интересите на САЩ. Резолюцията съдържа не само призив към президента Доналд Тръмп „да използва всички налични средства за подкрепа на европейската енергийна сигурност”, но и призив към европейските правителства да се откажат от участие в проекта. Конгресмените явно отказват да приемат фактите в истинската им светлина и да наричат нещата с техните си имена. Правителствата не участват в строителството на газопровода. В проекта участват пет големи европейски компании (OMV, Shell, Engie, Uniper и Wintershell) и всяка от тях влага в строителството на „Северен поток-2”по 950 милиона евро. Има основания да се смята, че в тези компании разбират своя интерес не по-лошо от американските конгресмени. Междувременно за енергийните компании – партньори на „Газпром” по проекта и поръчителите, изпълняващи поръчките, свързани със строителството, заплахата съществува. В деня на приемане на резолюцията от Конгреса, помощник-държавният секретар на САЩ по енергийните ресурси Франсис Фалън заяви за несъвместимостта с трансатлантическите ценности да се води бизнес с Nord Stream (Международната компания – оператор на строителството на газопровода „Северен поток-2”). „Позицията на САЩ е достатъчно ясна. Ние сме против „Северен поток-2” и призоваваме всички страни да излязат от проекта”, заяви Фанън. Предвид, че в Европейския съюз има правителства, които споделят тези мисли (Полша, страните от Прибалтика, Словакия, която е притеснена от перспективата да прекъсне газовият транзит през Украйна и намаляването на собствените доходи от транзита), резолюцията на Конгреса стана обръщение не към европейските страни изобщо, а към Германия. Това е същата линия, която президентът Тръмп обяви през юли 2018 г., наричайки Германия, която има интерес от стартирането на СП-2, „заложничка” на Русия. И в самата Германия положението не е просто. В Страсбург на 10-13 декември се проведоха пленарни заседания на Европарламента и на 12 декември се проведоха изслушвания по споразумението за асоциация с Украйна. В резолюцията по доклада „За осъществяването на Договора за асоциация на ЕС-Украйна” бе внесена точка 79: „ЕП отново показва решаващата роля, която Украйна играе в мрежата за снабдяване на Европа с енергийни ресурси, осъжда строителството на газопровода „Северен поток-2”, защото става дума за политически проект, който заплашва европейската сигурност и усилията по диверсифициране на енергийните доставки. Нужно е този проект да се откаже”. Понеже проекторезолюцията, за която гласува Камарата на представителите бе внесена в Конгреса още лятото, не е трудно да разберем, че гласуването в декември е реакция спрямо инцидента в Керченския пролив. Това е свързано с резултатите от междинните избори от 6 ноември, след които Нанси Пелоси, лидер на фракцията на Демократическата партия в долната камара обеща, че „утре в Америка ще настъпи нов ден”. На дневен ред на „новия ден” влиза засилването на антируската риторика и антируската политика. Но има съществена разлика между гласуването в Камарата на представители на Конгреса на САЩ и гласуването в Европарламента: ако в първия случай резолюцията е приета с двупартийно мнозинство и е подкрепена единодушно от Долната камара, то във втория случай разпределението на силите е различно: при 433 подкрепили резолюцията, 105 евродепутати гласуват против и 30 се въздържат. Американското единодушие по въпроса за руско-германския газопровод се коментира от известния германски политолог Алексадър Рар: „Питам се, какво отношение може да има американският Конгрес към енергийните въпроси от европейски мащаб”. Нелогичността на приетата от ЕП резолюция е забележителна: Европа се притеснява от зависимостта от руски доставки, но не се притеснява от основната роля на Украйна в системата на европейското енергоснабдяване. Проекторезолюцията е представена от евродепутат от Германия, християндемократът Михаел Галер, повторил обвиненията към Русия, че тя дестабилизира Украйна и твърдящ, че само нуждата от газов транзит спира Русия от „наистина сериозна агресия срещу Украйна”. Подобни идеи се внушават постоянно на европейците. Още през октомври в Европарламента бе приет доклад с искане да се спре строителството на газопровода. Неговите автори твърдят, че удвояването на пропускателната мощност на газопровода, доставящ руския газ в Западна Европа без посреднически услуги от страна на източноевропейските държави не отговаря на общоевропейските интереси в диверсификация на вноса на това гориво. Тогава ЕП се изказа в полза на изучаването на възможностите на вноса на ВПГ и подкрепата на „северно-южния” газов коридор (тоест доставки в Европа на газта, който Полша има намерение да внася от САЩ и Норвегия). Това противопоставяне (строежът на терминалите за втечнен газ срещу проекта СП-2” е формулирано още пролетта на 2016 г.от комисията по промишлеността на ЕП, призовал ЕК да увеличи подкрепата към строителството на терминали. Под такъв натиск правителството на Германия даде да се разбере, че разглежда възможността за своето участие във финансирането на строителството на първия на територията на страната терминал за втечнен газ. Разглеждат се планове за строителството на три терминала. Но и досега Берлин отстоява своята позиция по „Северен поток-2”, отказвайки да поставя прътове в колелата на участниците на проекта. Макар и гласовете на противниците на СП-2 силно да звучат и в Германия. Това е християндемократът Елмар Брок (ръководител на фракцията в ЕП, към която принадлежи и Михаел Галер), това е Норберг Рьотген (председател на комисията в Бундестага по външна политика), това е върхушката на Зелената партия, осолено Райнхард Бютихофер. Германските медии налагат на читателите мнението, че СП-2 е „геополитическа катастрофа за Германия”, а други изказват противоположното мнение, че „Ако Тръмп бе германски политик, то в случая със СП щеше да каже Germany First!”, затова и Берлин трябва да запази проекта. В момента строителството на газопровода в Балтийско море върви с пълен ход. Положени са 300 км. тръби (четвърт от общото протежение), работата в плитчините край бреговете на Германия е близо до приключване, два кораба полагат тръби на дълбоките участъци. Очаква се към края на 2019 г. тръбопроводът да влезе в експлоатация. Превод: В.Сергеев", "date": "2018.12.17", "title": "Намесата на Конгреса на САЩ в руско-германския енергиен проект"}
{"url": "http://www.classa.bg/%D1%81%D0%B2%D1%8F%D1%82/item/390578-%D0%BA%D0%B0%D0%BA-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B2%D0%B0", "text": "Глад за квалифицирани кадри на запад и север, безработица на юг и изток: преливането на специалисти изглежда магическото решение. Но то е пагубно за Източна Европа           Германия спешно се нуждае от квалифицирана работна ръка в здравеопазването и в  . И не само там. Какво по-лесно от това да си набави липсите от чужбина? И без това само десните популисти и вечните носталгици са против миграцията. \"Квалифицирана миграция\" е новата вълшебна думичка. Германия демонстрира, че е отворена към света и напълно готова да се включи в световната битка за най-умните глави. Защо тогава да е лоша идеята на германското правителство със закон да се облекчи достъпът до трудовия пазар за желаещи да работят на него млади хора от Балканите? Например за медицински сестри от Косово? Нищо не пречи, разбира се. Особено след като знаем, че в Косово има много безработни медицински сестри, които на всичкото отгоре много биха се радвали да работят в Германия. Да не говорим за това, че много от тези хора отдавна вече имат близки и роднини в Германия, както сочат статистиките. Във всеки случай косовското правителство не ги спира. А германското – още по-малко. Излиза, че тази идея би била и една отлична сделка.  Източна Европа се обезлюдява За Източна Европа нещата обаче не изглеждат така. Действително при нас на Изток има много безработни медицински сестри, както вече посочихме в Косово. Но не защото нямаме нужда от тях, а просто защото нямаме пари да ги назначим. Нито една друга държава в Европа не харчи по-малко пари за здравеопазване от Косово. Там болните нямат друг избор, освен да се грижат сами за себе си. Но не са само балканските страни - също и  . След промените, поради тази причина Латвия загуби над една четвърт от населението си, а Румъния и Литва - една шеста. Даже в една Унгария шест процента от младите хора са заминали на Запад. Какво да кажем за България, където населението е намаляло с 22 процента в сравнение с 1990 година, и където според прогнозите до 2050 година ще спадне с още една четвърт. Основната причина за това е миграцията (до 2/3), а остатъкът се дължи на ниската раждаемост. Липса на перспектива и нисък жизнен стандарт Румъния днес може да се \"похвали\" с най-малко лекари на глава от населението в целия ЕС, а Косово - в цяла Европа. Проблемът обаче не е само в здравеопазването - там той просто е най-ярък. И други браншове се оплакват от недостига на работна ръка. Така например броят на строителните работници е намалял драстично в големите градове. В Източна Европа проектите в строителството се влачат с години, защото няма достатъчно работници. Ако заплащането се подобри, цените на жилища обаче ще станат недостъпни за преселниците от провинцията. Получава се дяволски кръг.   Който може, напуска: в Западна Европа има огромна нужда от болногледачи   Не само голата мизерия тласка хората да обръщат гръб на родината си - те бягат на запад и защото могат.   за обучение. Разликата в заплащането също е водещ фактор, макар и да не е най-важният. Ако говорим обаче за нископлатените професии, тогава вероятността за връщане в родината е по-висока. За това има и други аргументи: децата да растат с майчиния си език, грижата за родителите, които остаряват и т.н. От друга страна са силни и аргументите срещу това: обикновено доходът пада наполовина или дори повече, често по-високата професионална квалификация и опит не се признават у дома, а бюрокрацията работи бавно. Изтокът държи по-лошите карти Има и още: често завръщащите се заварват работните места заети от нискообразовани техни колеги, които обаче имат по-добри връзки. На Запад обикновено заминават отворените към света и жадни за приключения млади хора. В родината остават по-мудните, по-нерешителните и тесногръдите. Особено хората, които идват от малки населени места, когато решат да се завърнат бързо усещат липсата на разнообразието, на което са свикнали, вкл. на предложения за прекарване на свободното време, по-добрата работа на институциите и съдилищата. В битката за най-умните глави Изтокът винаги е държал по-лошите карти. На фона на всичко това е повече от странно, че обезлюдяването не се е превърнала в гореща тема за източноевропейските страни. Предимно десните партии се опитват да говорят по темата - предупреждават, че нацията се топи, настояват жените най-добре да се върнели край печката в кухнята и слагат знак за равенство между емиграцията и държавната измяна. В това отношение модерните и реформаторски настроени хора предпочитат да са по-умерени в критиките си - включително защото и на тях не им е много чужда мисълта да потърсят щастието си някъде другаде. Ето защо на това трябва да се реагира. Когато цели региони се обезлюдяват, а природата си отвоюва обратно цели села, когато пенсионните системи рухват и вече няма кой да се грижи за застаряващото население, рано или късно това ще стане проблем на целия ЕС.   Проблем и за Европа     Структурната политика може и да е на първо място проблем на отделните страни-членки. Призивите за помощ обаче не помагат, когато държавите нямат средства да развиват истински регионите си. Чуждестранните инвестиции не могат да предложат решение на проблема с намаляването на населението: ако се повишат заплатите, работниците може би ще останат, но инвеститорите ще отидат другаде. Именно ниските данъци, с които те са били привлечени, са тези, които липсват на държавите, за да развиват своите региони. Тази Европа, която сега се радва на работната ръка от Изтока, рано или късно ще трябва да се погрижи и  . Увеличаването на кохезионните фондове за следващия финансов период, а не обратното - тяхното намаляване, би било едно добро начало в този смисъл. Както и това, средствата от тях бъдат отпускани вече не на брой жители, а за точно определени райони.    ", "date": "2018.12.17", "title": "Как Източна Европа се самоубива"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390571-%D1%80%D0%B5%D0%BD%D0%B8-%D0%BD%D0%B0%D0%BD%D0%B5%D1%81%D0%B5-%D1%83%D0%B4%D0%B0%D1%80-%D0%BD%D0%B0-%D0%BF%D1%80%D0%B5%D1%81%D0%BB%D0%B0%D0%B2%D0%B0", "text": "Пред репортер на „ШОУ“ Рени призна, че всяка година получава покани за новогодишните програми и на DMSAT, и на телевизията на Лепа Брена – Grand Produstion. Миналата година снимките съвпаднали с поредица от вече поети участия на Рени в страната и не успяла да откликне на поканата. Първоначално певицата се била разбрала с DJ Krmak да пеят дуетната си песен „Папагал“. Той пътувал от Виена, времето било лошо и закъсал по пътя. За голямо съжаление не успял да стигне до Сърбия за снимките, но Рени намерила алтернативен вариант – да се включи в концертната програма с две емблематични песни от нейното творчество – „Като птица“ и „Влюбих се опасно“ на сръбски.   В Сърбия Рени заминала с приятелка, която да й прави компания по време на пътуването. След като неин близък приятел разбрал накъде се е запътила, веднага я засипал със съобщения и дори й се разсърдил, че не го е викнала с нея. Оказва се, че въпросният човек е луд фен на Драгана Миркович. Рени обаче намерила начин да го зарадва, като накарала сръбската звезда да запише специално поздравително клипче за нейния почитател от България. „Всички изпълнители се забавлявахме. Видяхме се с Миле Китич, Йована, Шабан Шаулич и още куп звезди. Накрая имаше и торта. Погрижиха се и за хотел за мен и моята приятелка, която ме придружи до Сърбия“, казва тя пред народното издание. Сръбските медии се избили кой пръв да вземе интервю от вечно усмихнатата ни звезда. „Зададоха ми един много странен въпрос, на който не знаех как да отговоря. Питаха ме какво мисля за скандала с Era Ojdanic, с когото записах песента „Мерцедес“ преди години.Те ми обясниха, че си снимал клипче как мастурбира Аз им отговорих, че скандалът продава и че е похвално, че на тази възраст може да го прави. Те ме гледаха втрещено! След това ми обясниха, че всъщност това клипче го е пратил на 15-годишна ученичка. Но пък за да й прати такова нещо, значи двамата трябва да са имали някакъв контакт преди това. Как така пък точно на това момиче е пратил?! Защо на мен не ми прати?! Сигурно има някакво предисловие. Но не мога да взимам страна, след като не знам за какво става на въпрос. Това е скандалът, който върви в Сърбия“, откровена е тя.   Рени признава, че винаги е получавала само и единствено уважение от колегите си в Сърбия за разлика от тези в България. „Прави ми впечатление, че при по-успелите звезди липсват комплексите и излишното самочувствие. Държат се по съвсем нормален начин. Само тук в България я има комплексарщината – гледат накриво, не се поздравяват, правят си мръсно…Това е суперизлишно. В тази връзка искам да кажа, че попаднах на клип от участието на Преслава в сръбска телевизия, където не се изказа добре за мен.  Лично аз съм й звъняла, когато преди години заслужаваше да я направят Певица на година, но я ощетиха и дадоха наградата на друга. Беше толкова нещастна, чувстваше се зле. Явно е забравила, че й се обадих и я подкрепих. Не го смятам за унизително, че съм се обадила на моя колежка да й окажа подкрепа. Тогава се състезаваха Ивана и тя. Но Преслава направила една единствена песен с Кеба и той я завел в Grand Production, където аз имам четири албума, а не една песен. Там тя казва, че е първата българска звезда на тази сцена. Водещият веднага я контрира и казва, че преди това Рени е била там. И тя: „А, да, преди много години“. Отдавна или неотдавна не означава, че ти си първата и единствената. Преди 2 години се снимах в новогодишната им програма. Това ли нарича тя отдавна?! Представи си за какво лицемерие става на въпрос. Явно се опитва по някакъв начин да се изтъкне, да покаже колко е велика. Точно това я принизява все повече и повече. Това поведение не е достойно за една истинска звезда. Ако наистина е такава, тя трябва да признае успехите на своите колеги, а не да ги омаловажава. Трябва да си изтъкан от много комплекси, за да не признаваш нещо такова. Как аз й се обадих и й казах, че е номер едно в онзи момент, а тя не може да се пречупи. Спомням си, че докато бях в Израел, излезе първият дует на Глория с дъщеря й Симона Загорова, който много ме разчувства. Как да не й се обадя на Глория и да й кажа колко много ме е докоснала тази песен?! Това са нормалните отношения и истинските звезди така правят“, допълва още изпълнителката, която навремето бе първата фолкзвезда със самостоятелен концерт в зала 1 на НДК.", "date": "2018.12.17", "title": "Рени нанесе удар на Преслава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390570-%D0%BF%D0%B8%D1%89%D0%BD%D0%B0%D1%82%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B0%D1%88%D0%BB%D0%B8", "text": "Ашли Греъм не може да се сдържа и често пуска палави снимки. Този път \"плюс сайз\" моделът зарадва феновете с гола снимка в огледалото, пише \"Дейли Мейл\". Пищната красавица позира чисто гола в сауна в Тайланд, часове преди да вземе участие като гост зад кулисите на конкурса \"Мис Вселена\", поканена от организаторите. 30-годишният модел закрива с една ръка естествено големия си бюст и се щраква с телефон в огледалото.      Освен голотата, която подлуди мрежата и предизвика множество положителни коментари, прави впечатление, че Ашли се е снимала без грим на провокативната фотография.      Известната британска моделка, участвала и във фотосесии за списанието Sports Illustrated, разказва за конкурса, че е била развълнувана да разговаря с всичките 94 претендентки за титлата.      На снимката: Ашли Греъм като гост на конкурса \"Много от тези жени са изразходвали страшни усилия през целия си живот, само за да постигнат тази цел. Това е голямо напрежение и те говорят не само за себе си, но изразяват и своята страна \", казва Ашли.", "date": "2018.12.17", "title": "Пищната красавица Ашли"}
