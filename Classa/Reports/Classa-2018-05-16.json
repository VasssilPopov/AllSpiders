{"url": "http://www.classa.bg/%D1%81%D0%B2%D1%8F%D1%82/item/382038-%D0%BC%D1%80%D1%8A%D1%81%D0%BD%D0%B8%D1%82%D0%B5-%D1%88%D0%B5%D0%B3%D0%B8-%D0%B2-%D0%B4%D0%BD%D0%B5%D0%B2%D0%BD%D0%B8%D0%BA%D0%B0-%D0%BD%D0%B0-%D0%B0%D0%BD%D0%B5-%D1%84%D1%80%D0%B0%D0%BD%D0%BA", "text": "Повече от 70 години след смъртта на Ане Франк бяха публикувани още две, непоказвани досега страници от нейния прословут дневник, в който тя описва живота си по време на нацистката окупация на Холандия. Малкият тефтер след войната се превръща в абсолютен хит като след издаването му като книга от него са продадени милиони бройки, а у нас дори се изучаваше в училище.     Досега въпросните страници са били покрити и залепени с кафява хартия от самото 13-годишно момиче. Това ги превръща в своеобразна мистерия за всички изследователи на живота й.   Това повдига още по-сериозно въпроса какво е имало на въпросните страници. С помощта на модерни технологии учени са намерили отговор на този въпрос. И там има размислите на едно 13-годишно момиче за сексуалността, както и няколко мръсни шеги, които тя е знаела и е намирала за забавни - нищо кой знае колко скандално от днешна гледна точка, но определено тема табу, когато говорим за Европа след края на Втората световна война.   Датата на скритите досега страници е 28 септември 1942 г. - само два месеца, откакто тя и семейството й се крият в от германците в задната част на сградата на \"Опекта\" - фирмата, основана от бащата на Ане - Ото Франк.   Самото момиче пише в дневника си: \"Ще използвам тази зацапана страница, за да напиша няколко \"мръсни\" шеги\", нахвърляйки отделни фрази, 4 по-пиперливи шеги и отделни бележки на тема сексуално образование, ако й се наложи да проведе \"разговорЪТ\" с някого.   \"Ан Франк пише за сексуалността по обезоръжаващ начин\", казва Роналд Леополд от Музея на къщата на Ане Франк в Амстердам. \"Както всеки подрастващ, тя проявява любопитство към тази тема.\"   \"Никой, който чете тези страници, не би могъл да сдържи усмивката си\", коментира Франк ван дер Вре от Института \"Ноид\", който успява да разшифрова написаното от една снимка на дневника, направена през 2016 г.   \"Мръсните\" шеги са типични за подрастващите по онова време, което разкрива, че въпреки целия си талант и способност да мисли, Ане Франк е била обикновено момиче като всички други. Една от тях гласи: \"Знаете ли защо момичетата в германския Вермахт са командировани в Холандия? За матраци на войниците!\"   В друг от пасажите тя описва как месечният цикъл при момичетата започва около 14-годишна възраст и е знак, че девойката е готова за отношения с мъж, но това, \"разбира се, не трябва да се случва преди брака\".   По отношение на проституцията тя пише: \"Всички мъже, ако са нормални, излизат с жени. Подобни жени (проститутките - бел.р.) ги се обръщат към тях на улицата и след това те отиват заедно. В Париж имат големи къщи за това. Татко е бил там.\"   Също така тя описва как би обяснила какво знае за секса, ако някой я попита:   \"Понякога си представям как някой може да дойде и да ме попита да му обясня за сексуалните въпроси. Как бих подходила?\", след което отговаря на собствените си въпроси, включвайки \"ритмичните движения\", за да опише самия секс, и \"вътрешен медикамент\", за да обясни зачеването.   По думите на Леополд да описва такива хипотетични ситуации, за нея е начин по-лесно да говори по такава \"срамна\" тема като секса.   Според експертите ако новите открития се изучават наравно с досега известните пасажи, ще разкрият повече за самия стил на 13-годишното момиче като писател и за интереса й към темата за секса.   От Музея на Ане Франк коментират, че това не е единственото място, в което момичето пише за тези въпроси. На други места тя също споменава шеги, които е чула от възрастните в къщата, или пасажи за месечния й цикъл и сексуалността като цяло.   Оттам обаче са на мнение, че новите страници не могат да променят възприятието, което света има за Ане Франк.   \"През годините Ане се е превърнала в световен символ на Холокоста, а момичето зад този символ постепенно избледнява на заден фон\", коментират от музея. \"Тези нови текстове връщат любознателната и в много аспекти ранно развиваща се тийнейджърка на преден план.\"   Ане Франк и нейните родители, заедно с друго еврейско семейство, се крият от нацистите в скрита част от бизнес сградата на фирмата на баща й \"Опекта\" в продължение на цели 2 години - от 5 юли 1942 г. до 4 август 1944 г. - като им помагат техни приятели.   Накрая, след предателство от уж близък на семейството, цялата схема е разкрита, а укриващите се са арестувани и изпратени в концентрационен лагер. Там оцелява само бащата на Ане - Ото. През 1947 г. той открива дневника й и го публикува като книгата \"Задната къща\".   През 60-те години сградата на „Опекта“ се превръща в музей „Ане Франк“. Днес в предната част на къщата се намира централният офис на фондация „Ане Франк“, която има клонове в Берлин, Базел, Виена, Лондон и един в Съединените щати.", "date": "2018.05.16", "title": "\"Мръсните шеги\" в дневника на Ане Франк"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382039-%D0%BD%D1%8F%D0%BC%D0%B0-%D0%B5%D0%B2%D1%80%D0%BE%D0%BF%D0%B0,-%D0%B0-%D0%B5%D0%B3%D0%BE%D0%B8%D1%81%D1%82%D0%B8%D1%87%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8,-mon-ch%C3%A9ri", "text": "Проблемът за българския транспортен бранш със „Закона Макрон” показва едно – България е длъжна да се приспособи към зараждащата се „Европа на нациите”       Смелите реформи на новия френски президент Еманюел Макрон достигнаха до българските земи. След инициативата за промяна на европейските финанси, новаторските идеи на Макрон се насочиха и към транспорта.    Франция предлага чрез Европейската комисия цялостен пакет за транспортна мобилност, по-известен като „Закона Макрон”.  Основните разпоредби са в Директивата за командироването в транспортния сектор, която цели „да помогне на сектора да остане конкурентоспособен в един социално справедлив преход към чиста енергия и цифровизация”.       Без съмнение голяма част от политическата класа и цялата неправителствена общност в София са очаровани и възхитени от бляскавите нови идеи на реформатора Макрон, който се бори за една по-обединена и прогресираща Европа.  Българският транспортен бранш обаче очевидно не разбра възвишените ценности, скрити зад Пакета за мобилност, тъй като остро критикува „Закона Макрон” и излезе да протестира.   Пише: „Единна Европа”. Да се чете: „Vive la France”   Европейският законодателен проект за мобилност не е нищо повече от добре прикрит протекционизъм за френските транспортни компании, които са европейски лидери.   „Под формата на уж социална справедливост има скрит подтекст, а той е българските превозвачи да бъдат докарани до състояние на фалит и всички техни шофьори да отидат да работят за фирми от старите страни членки на ЕС”, смята  изпълнителният директор на Съюза на международните превозвачи Йордан Арабаджиев. При положение, че международният транспорт осигурява 14-15% от БВП на страната, сигурно е едно – рестриктивните мерки ще доведат до фалити и всички надолу по веригата ще пострадат, на мнение е Арабаджиев.     „Големите държави с по-развити икономики искат да създадат по-неблагоприятни и неравностойни условия за фирмите от останалите държави от ЕС. По същия начин ЕК има претенции към американската политика на Тръмп, а прави същото”, посочи, от своя страна, Христо Христов, член на Управителния съвет на Конференцията на работодателите и индустриалците в България.     Според него българският транспортен бизнес, наред с този на някои от другите източноевропейски страни, е напълно конкурентоспособен на западноевропейския и поради това големите страни прибягват до нечестни практики. „Става въпрос за пазари за логистични услуги. Пазарът на логистични услуги в Европа е 1 трилион евро”, обясни той.   Българските превозвачи имат поводи за притеснение. Ако „Законът Макрон” влезе в сила, шофьорите няма да имат право да стоят извън пределите на България повече от три седмици и ще трябва просто да преустановят превозите си като равнопоставени участници на свободния европейски пазар.    В събота и неделя пък превозвачите ще са длъжни да напуснат кабините си и да спят в избран от тях европейски хотел. Ако се намират повече от три дни на територията на някоя европейска държава, да речем Франция, българските транспортни фирми ще се наложи да внасят солидни осигурителни вноски за служителите си и да ги осигуряват като истински горди французи. Като допълнение, очакването е новата административна тежест да доведе до разходи за счетоводители и преводачи.    Желанието на Париж да се грижи за социалните права на източноевропейските работници, разбира се, трябва да бъде приветствано. Вместо да поставя на границата на фалита българския транспортен бизнес обаче, Франция спокойно би могла да лобира за приемането на директива, която да изравни заплатите на европейците, работещи за една и съща компания в рамките на съюза.    Така, например, корпорации като „БНП Париба”, „Карфур” или циментовия завод на „Холсим” край Враца имат шанса първи да дадат пример за строителството на „по-справедливата за своите граждани  Европа”, към която се стреми Еманюел Макрон със своите реформи и да изравнят заплатите на българските работници с тези на заетите във Франция.   Новото френско лидерство – Марин Льо Пен с изтъркана либерална казуистика   Улисани с коментари за концерта на Роджър Уотърс или речта на Макрон пред Европейския парламент, българските либерални анализатори услужливо не забелязват слона в стаята. Европа вече е друга.    Идеята за наднационалната аморфна Европа като съюз на регионите бавно отстъпва на заден план. Новият Европейски съюз, който се изгражда пред очите ни, е съюз на национални държави. „Европа на нациите” обаче се гради не от крайнодесни истерични политици, а от истаблишмънта на водещите европейски нации Франция и Германия.     Марин Льо Пен не успя да влезе в Елисейския дворец, но Еманюел Макрон се справя нелошо в отстояването на френските национални интереси. В действителност мащабният план за реформи на  Макрон, част от който е Пакетът за мобилност, не е нищо по-различно от користните интереси на Франция, зле опаковани в неискрена прогресистка реторика и втръснали евроатлантически клишета.     Такъв е случаят в транспорта, такъв е във финансите, както и в енергетиката. Реформата на европейския енергиен пазар с налагане на минимална цена от 30 евро за тон въглеродни емисии под лозунга за борба срещу климатичните промени е просто лобиране в полза на Electricité de France (EDF). EDF е най-големият производител на електроенергия в Европа с дял от 22% на европейския пазар и отчаяно се бори да запази пазарния си дял, опитвайки се да запълни празните си квоти от търговията с въглеродни емисии.    EDF получава близо две трети от тока си чрез атомни централи и на този фон не трябва да звучи изненадваща критиката на Макрон към руските газови доставки – Париж просто се стреми да постави своите компании в привилегировано положение на европейския пазар – същото, което грубо, но искрено, прави Доналд Тръмп в глобален мащаб .    Днес Франция се противопоставя остро на орязването на субсидиите за земеделски производители, от които страната е голям бенефициент, и вместо това предлага дупката в евробюджета след Брекзит да бъде за сметка на кохезионните фондове – онези пари, които богатите държави отделят за сближаване с по-бедните членки в замяна на достъп до техните пазари. Именно от Кохезионния фонд са основните европейски пари, които идват в България.   На мястото на директния призив на Тръмп за извеждане на американските интереси на първо място идва зле прикритият френски национален егоизъм, маскиран зад клишетата за „демократични ценности” и „върховенство на закона”. Принципът обаче остава същият – в бързо променящият се международен ред националните държави укрепват. „Европа не е супермаркет. Европа е обща съдба. Тя е отслабена, когато приема, че нейните принципи се отхвърлят. Страните в Европа, които не уважават правилата, трябва да се изправят пред политическите последици. И това не е просто дебатът Изток-Запад”, размахва пръст срещу недоволните източноевропейци Еманюел Макрон.   От своя страна, Берлин се държи по сходен начин, опитвайки се да наложи своите собствени интереси в енергетиката, финансите и икономиката като общоевропейски. Крещящ пример е съпротивата срещу българо-руския проект „Южен поток”, който според бившия германски комисар Гюнтер Йотингер противоречи на европейското законодателство.    Прагматизмът диктува на германците да насочат руския газ директно към Германия по тръбите на „Северен поток-2”, а не да чакат оскъпеното от транзитни такси синьо гориво през България и Унгария.     Германският интерес е добре защитен и в общата финансова политика на Еврозоната. Настоящата политика на остеритет облагодетелства преимуществено големите кредитори като Берлин, но очевидно не се нрави особено на страни като Гърция или Италия.   България ще бъде на масата по един или друг начин   Както гласи популярната фраза: ако не си на масата, то най-често си в менюто. В една Европа, в която големите хищници се бият за плячка под формата на пазари и ресурси, националният суверенитет е гаранция, че страната няма да бъде „сготвена” и тържествено поднесена на трапезата под звуците на „Одата на радостта”.    Светът се променя и за София е императив да се раздели с илюзиите си за „евроатлантическите ценности”, „демократичното общество”, „европейската солидарност” и други очевидни инструменти от информационно-психологическата война.     България има всички шансове да бъде пълноценен участник в преформатиращия се Европейски съюз, но само ако успее да преобърне негативната тенденция на поетапна загуба на национален суверенитет. В противен случай е напълно възможно да се превърне в типична fail state (провалена държава) – страна характеризиращата се с неспособност да взаимодейства с други държави като пълноценен член на международната общност; неспособност да осигури публични услуги; ерозия на способността на легитимните власти да вземат колективни решения и загуба на монопола върху правото да се упражнява сила или дори загуба на контрола върху територията.", "date": "2018.05.16", "title": "Няма Европа, а егоистични национални интереси, mon chéri"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382030-%D1%80%D0%B0%D1%85%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D1%80%D0%B5%D1%89%D0%B0%D1%82%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8", "text": "Министър-председателят на Испания Мариан Рахой няма да присъства на срещата на върха в София във формат ЕС – Западните балкани, съобщи испанската информационна агенция ЕФЕ, цитирана от News.bg. Днес испанският премиер пристига в София. Той ще се срещне с министър-председателя Бойко Борисов. Очаква се срещата Рахой лично да информира Борисов, че няма да участва в срещата ЕС – Западни Балкани в четвъртък. Очаква се Рахой да остане в София до сряда и да присъства на вечерята на европейските лидери. Той обаче няма да вземе участие в официалната среща. Припомняме, отказът на Рахой идва поради участието на Косово в срещата. На 23 април тази година министър-председателят на Рахой заяви, че планира да наложи вето върху черновата на съвместна декларация, която ще бъде публикувана по време на срещата на върха ЕС-Западните Балкани в България през май. Причината – Мадрид не иска името и подписът на премиера Мариано Рахой да бъдат „в същия документ, на същото ниво\" с тези на косовския лидер. По-късно стана ясно, че няма да има вето, при положение, че на декларацията се подпишат само страните членки на ЕС, без държавите от Западните Балкани.", "date": "2018.05.16", "title": "Рахой няма да участва в срещата за Западни Балкани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382031-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B5%D1%81-%D0%B8-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%BF%D0%BE%D0%BC%D0%B0%D0%B3%D0%B0%D0%B9%D1%82%D0%B5-%D0%BD%D0%B8,-%D1%87%D0%B5-%D0%B8-%D0%B3%D0%BE%D1%81%D0%BF%D0%BE%D0%B4-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D0%BF%D0%BE%D0%BC%D0%BE%D0%B3%D0%BD%D0%B5,-%D0%B0-%D0%B3-%D0%B6%D0%B0-%D0%BC%D0%B5%D1%80%D0%BA%D0%B5%D0%BB", "text": "Обичам историческата памет да си пази. Премиерите идва и си отиват, но държавите остават. С тези думи премиерът Бойко Борисов започна речта си по време наконференцията \"Диалог със Западните Балкани: Създаване на регион на растеж, сигурност и свързаност по пътя към Европа\".    \"На нашите хора хич не им се занимава с това, но всички евролидери се съгласиха, и не само се съгласиха, но и го приеха изключително присърце срещата, която ще се проведе днес в София. Това се дължи най-вече на германския канцлер Ангела Меркел, която след време не знам дали ще вземе Нобелова награда, но ще получи награда за приноса, който отдава за развитието на Западните Балкани\", поясни още лидерът на ГЕРБ.    \"Бавничко и с диалог, методично и капка по капка всички се съгласиха и до един ще присъстват на съвета. Надавам се и колегите Заев и Ципрас да приключат със спора за името на Македония. Не им даваме акъл - само се надяваме\", заяви още премиерът.    \"Сигурен съм, че Балканите ще бъдат едно изключително добро място за живеене в Европа\", прогнозира още Борисов. \"За голямо съжаление голяма част от вниманието ще е насочено към ядреното споразумение за Иран и търговското споразумени с Щатите.    Съветът се провежда в една много \"изгодна\" за Западните Балкани ситуация - Брекзит, убийства, побойща, войни и други такива бели генерират още по-голяма миграционна вълна. До някъде съм щастлив, че ЕС толкова здраво защитава и своя интерес, но...това е\", поясни премиерът. \"Помагайте ни, че ако ние на Балканите не си помогнем сами, то и Господ няма да ни помогне. В края на крайщата всичко си зависи от нас\", обърна се Борисов към евролидерите.", "date": "2018.05.16", "title": "Борисов за ЕС и Западните Балкани: Помагайте ни, че и Господ няма да може да ни помогне, а г-жа Меркел..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382032-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BC%D0%B5-%D1%81%D0%B5-%D1%81%D1%8A%D1%81-150-%D0%BD%D0%BE%D0%B2%D0%B8-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B8-%D0%BC%D0%B0%D1%88%D0%B8%D0%BD%D0%B8-%D0%B8-%D0%BF%D0%BE%D0%BD%D0%B5-8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F,-%D1%81%D1%83%D0%BC%D0%B0%D1%82%D0%B0-%D0%B5-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B0", "text": "Проектът, който гласувахме за бронирана машина, е на стойност 1,4 млрд. лв., а за изтребител – 1,8 млрд. лв. Това каза в Министерски съвет министърът на отбраната Красимир Каракачанов, цитиран от „Фокус\". „Днес Министерски съвет гласува два проекта за отбраната – единият е за придобиване на нова бронирана машина, а другият е за изтребителя.      Те са част от нашата управленска програма и са разработени от Министерството на отбраната. Първият проект за инвестиционен разход е за придобиване на основна бойна техника за изграждане бойни групи от състава на механизираната бригада. Става въпрос за проект на стойност 1 464 000 000 лв. с ДДС за откриване на 150 единици бойна техника, като срок на плащането е 12 години.    Първите години сумите са по 100 млн. лв. на година, а последните три години от 150 до 180 млн. лв. Става въпрос за проект, в който се предвижда производство в България с максимално включване на българския военнопромишлен комплекс, а също и машините, които ще бъдат реализирани, в целия жизнен цикъл на своето съществуване да бъдат модернизирани в български предприятия\", коментира министър Каракачанов.    Във връзка с актуализирания проект за придобиване на нов тип боен самолет той посочи, че става въпрос за минимум 8 самолета, като сумата е 1,8 млрд. лв. с ДДС, а срокът за плащането е разсрочен във времето в десет години. „Искам да благодаря на Министерството на финансите за подкрепата, тъй като дълго обсъждахме дали да е с ДДС или без ДДС. Към момента шест фирми са проявили интерес към този проект и ще дадем опция и за нови изтребители, и за втора ръка такива\", коментира още той. Каракачанов обясни, че проектите днес са гласувани, утре ще бъдат внесени в Народното събрание.    „И се надявам, ако нещо не се забави в парламента, поне по един от тях да бъде сключен договор до края на годината. Ще търсим максимално изгодния за националния интерес вариант. Няма да има политически или геополитически предпочитания – който направи най-добрата оферта, той ще бъде предпочетен\", каза още министърът на отбраната.", "date": "2018.05.16", "title": "Въоръжаваме се със 150 нови бронирани машини и поне 8 изтребителя, сумата е колосална"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382033-%D0%B1%D0%B8%D0%B2%D1%88-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0-%D1%81-%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%83%D0%BC%D0%B5%D0%BD%D0%B8%D1%8F%D1%82%D0%B0-%D0%B9-%D0%B2-%D0%BB%D0%B5%D0%B3%D0%BB%D0%BE%D1%82%D0%BE,-%D0%B1%D0%B8%D0%BB%D0%B0-%D1%86%D0%B0%D1%80%D0%B8%D1%86%D0%B0-%D0%BD%D0%B0", "text": "Бивш любовник на Мис България 2009 Антония Петрова разкри пикантни подробности около интимния живот на моделката. По думите му блондинката била една от най-добрите в леглото, а в оралната любов била истинска кралица, твърди в. \"Галерия\". „Бил съм с много миски, но Антония няма равна на себе си. С уменията си в кревата спокойно може да прелъсти и най-тлъстия милионер. И го прави\", твърди бизнесменът, опитал от сладострастните ласки на Петрова.     Двамата са прекарали няколко бурни нощи, като мъжът се свързал с нея по препоръка на свой приятел. „Носи й се слава на тигрица в леглото и най-вече – на фелациото. Уверих се, че слуховете не са никак преувеличени\", разказва бившият любовник на Петрова. Не бил особено възхитен от визията и фигурата й, но пък сексът компенсирал недостатъците. Според него неслучайно всички мъже в живота й са били от милионер нагоре. „Едва ли ги привлича с външния си вид. Има далеч по-хубави миски от нея.      Но талантът й в леглото струва милиони\", кълне се любовникът.В „Червеното тефтерче\" на Антония Петрова има записани не едно и две имена на богаташи. Миската бе женена за мултимилионера Александър Бередин, за когото се говореше, че й е купил титлата „Мис България\". Преди 2 години двамата влязоха в бракоразводна битка за 30 милиона долара и няколко имота край морето. След раздялата с Бередин Петрова бе свързвана с още няколко мастити милионери, сред които богатият бизнесмен Никола.      Преуспелият млад предприемач я водеше всеки месец на почивка в чужбина и я глезеше с маркови подаръци, очевидно доволен от връзката им. Наскоро обаче стана ясно, че двамата са се разделили, а оборотната миска вече цъфти от трепетите на нова любов.      Тези дни Антония Петрова се щракна на гръцкия остров Пефкохори край луксозна вила с огромен басейн и разбира се – бутилка шампанско с две чаши вино. Кой е новият богаташ до нея, не е ясно, но явно и той е омагьосан от оралните й умения, кискат се в светските среди.", "date": "2018.05.16", "title": "Бивш любовник на Антония Петрова с пикантни разкрития за уменията й в леглото, била царица на..."}
{"url": "http://www.classa.bg/%D1%81%D0%B2%D1%8F%D1%82/item/382034-polityka-%D0%B5%D0%BA%D1%81-%D0%BE%D1%84%D0%B8%D1%86%D0%B5%D1%80-%D0%BE%D1%82-%D1%86%D1%80%D1%83-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%83%D0%B4%D0%B0%D1%80-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "заяви в интервю за Polityka Майкъл Дж Сулик, бивш офицер от ЦРУ, който ръководи операциите спрямо Русия и в Централна Европа. На въпроса за това, страхува ли се той от Русия, Сулик отговаря:       Когато една страна на базата на определени предпоставки погрешно интерпретира намеренията на противоположната страна, това води към въоръжен конфликт.   Именно и това е моето голямо опасение, ако става въпрос за заплахите от страна на Русия».   Бившият офицер от ЦРУ не счита, че Русия се стреми към въоръжен конфликт с НАТО, поне не в момента.   Защото, независимо от модернизацията на руската армия, много е спорна нейна вероятна победа над НАТО.   Затова Русия използва други средства, допълва той.   Следователно, вместо военна агресия Путин ще реализира своята стратегия, наречена «доктрината Герасимов», която залага на «военни средства от друг характер», със силен уклон върху действия, имащи характер на информационна война, счита бившият офицер от ЦРУ.   «Доктрината използва не само съвременни цифрови технологии, но и дава множество други предимства на Русия. Преди всичко доктрината не изисква големи финансови инвестиции.     В интервюто за  Polityka бившият офицер от ЦРУ подчертава също, че отслабването на западните структури и ценности — това е една от основните стратегии на Путин, който  поддържа «доктрината Герасимов».   Става дума да се създаде хаос и да се подложат на съмнение връзките, обединяващи членовете на НАТО, забивайки клин между тях и техните народи, дискредитирайки демократичните правителства.         Един от регионите, в който офицерът очаква руска диверсия в недалечно бъдеще — това са Балканите.   Защото, независимо от мирните споразумение от 90-те, регионът остава нестабилен, а Русия така и не се е примирила с поражението на своя сръбски съюзник.     Руското разузнаване винаги е проявявало определена снизходителна позиция, а може би дори пренебрежение към «малките си братя» от спуслужбите на Варшавския договор, Полша не е изключение.   В резултат, както гражданското разузнаване, така и военното вярват, че те могат да действат безнаказано на територията на Полша и след падането на комунизма.   Те, обаче, не се оценили професионализма на полските спецслужби, които започнали да изучават руските операции и да изхвърлят офицерите от разузнаването.     Той е убеден, че, вземайки под внимание трагичната история на руско-полските отношения, Полша принадлежи към страните, които са най-чувствителни към каквато и да е намеса от страна на Русия, но тя е и най-ефективна в противодействието на руската заплаха от шпионаж.   Не без причина Полша е избрана като щаб на експертния център на контраразузнаването на НАТО.      ", "date": "2018.05.16", "title": "Polityka: Екс-офицер от ЦРУ предсказа следващия удар на Русия на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382035-%D0%B2%D0%BA%D1%81-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%C2%AB%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F%C2%BB", "text": "Съдия от ВКС: Истанбулската конвенция съдържа в себе си идеи, които влизат в противоречие  с духа на Конституцията Уважаема редакция на “Правен свят”, с определение от 20.03.2018 г. по конституционно дело № 3/2018 г. е допуснато до разглеждане по същество искането на 75 народни представители за установяване на съответствието между Конвенцията на Съвета на Европа за превенция и борба с насилието над жени и домашното насилие (Истанбулска конвенция) и Конституцията на Република България. Със същото определение като заинтересувана страна по делото е конституиран Върховният касационен съд. Пленумът на Върховния касационен съд не можа да формира единно становище по конституционното дело. Изпращам Ви моето становище с молба да го публикувате, с ясното съзнание, че то ангажира единствено мен. Съдия Гълъбина Генчева е образувано на основание чл.150, ал. 1 във връзка с чл. 149, ал. 1, т. 4 от Конституцията на Република България и чл. 12, ал. 1, т. 4 от Закона за Конституционния съд по искане на 75 народни представители за извършване на предварителен контрол за конституционосъобразност на Конвенцията на Съвета на Европа за превенция и борба с насилието над жени и домашното насилие (Истанбулска конвенция). Поставеният въпрос е дали Истанбулската конвенция съответства на Конституцията на Република България.   Искането на вносителите е мотивирано със социалната и обществена значимост на Истанбулската конвенция, големия публичен интерес и високата политическа ангажираност на обществото. Развити са съображения за фундаменталното значение в международен план на Конвенцията като инструмент за “премахване на всички форми на насилието над жените, в това число домашното и сексуалното насилие”, както и че тя не съдържа понятия, несъвместими с българския обществен ред и непознати на националната ни правна система.   Изложено е разбирането, че въведеното в чл. 3в на Конвенцията понятие “пол” /gender в оригиналния текст/ като социално изградени роли, поведения, дейности и характеристики, които определено общество смята за подходящи за жените и мъжете, “категорично се свързва само и единствено с двата пола – мъжки и женски” и че с това понятие се означават “социалните и културни различия”. Това понятие според вносителите не може да се свърже с “третия пол”, то не е инструмент за “оформяне възприятието на пола или за идеологии, нито се изисква от страните да разрешават еднополови бракове”.   Конвенцията “не задължава страните да провеждат уроци в училищата за сексуалната ориентация или за половата идентичност” или да “предоставят учебни планове, по-специално за хомосексуализма и/или транссексуалността”. Вносителите считат, че “по смисъла на Конвенцията терминът “пол” и “стереотип, основан на пола” се свързва със защитата на жените и момичетата от всякакъв род насилие, основан на този биологичен признак”.   Изложеното от вносителите становище, че Истанбулската конвенция не съдържа понятия, чужди на българската правна система, не може да бъде споделено.   I ТЕМАТА “ДЖЕНДЪР” И “ДЖЕНДЪРНА ИДЕНТИЧНОСТ”   Истанбулската конвенция разглежда насилието срещу жените като “нарушение на правата на човека и форма на дискриминация” –  чл. 3а, а според чл. 3г насилието над жените, основано на пола, “означава насилие, което е насочено над жена, защото тя е жена или което засяга предимно жените”. Така се прави връзка между темата за насилието и темата за дискриминацията, а оттам чл. 4, ал. 3 от Конвенцията задължава страните членки да осигурят прилагането на разпоредбите на Конвенцията без дискриминация, основана на  пол  /sex/,  социален пол  /gender/,  идентичност, основана на пола  /genderidentity /  и др.   Понятието “gender” е дефинирано в чл. 3, б. “в” от Истанбулската конвенция като “социално изградени роли, поведения, дейности и характеристики, които определено общество смята за подходящи за жените и мъжете”. В чл. 4, ал. 3 от Конвенцията страните-членки се задължават да осигурят прилагането на разпоредбите на Конвенцията без дискриминация, основана на  пол  /sex/,  социален пол  /gender/,  идентичност, основана на пола  /genderidentity /  и др.   Оттук нататък в изложението понятието “gender” ще бъде употребявано като “джендър”, а “идентичност, основана на пола”, като “джендърна идентичност”.   В обяснителния доклад към Конвенцията, който не е представен с материалите по делото, но се намира на официалната страница на Съвета на Европа в Интернет, са дадени пояснения за тези понятия.   Според т. 43 от Обяснителния доклад терминът джендър, базиран на двата пола, мъжки и женски, означава, че съществуват и социално конструирани роли, поведения, дейности и характеристики, които определено общество счита за подходящи за жените и за мъжете.   Изследванията показват, че определени роли или стереотипи възпроизвеждат нежелани и вредни практики и допринасят да се направи насилието срещу жени приемливо. За да се преодолеят тези роли на половете, чл. 12, ал. 1 формулира изкореняването на предразсъдъците, обичаите, традициите и други практики, основани на идеята за малоценност на жените или на стереотипните роли на половете, като общо задължение за предотвратяване на насилието.   На други места в Конвенцията се призовава за тълкуване на насилието срещу жени и домашното насилие от гледна точка на половете като основа за всички мерки за защита и подкрепа на жертвите. Това означава, че тези форми на насилие трябва да бъдат разгледани в контекста на преобладаващото неравенство между жените и мъжете, съществуващите стереотипи, ролите на половете и дискриминацията срещу жените, за да се отговори адекватно на сложността на явлението. Терминът “джендър”, използван в тази дефиниция, не е предназначен да замести термините “жени” и “мъже”, които се използват в Конвенцията.   В т. 53 от Обяснителния доклад се пояснява чл. 3 от Конвенцията. Посочено е, че “авторите са искали да добавят следните основания за недопускане на дискриминация, които са от голямо значение за предмета на Конвенцията: пол, сексуална ориентация, джендърна идентичност,възраст, здравословно състояние, увреждания, семейно положение, статут на мигрант или бежанец или друг статут, което означава, че това е един отворен списък”.   Пак там: “Изследванията в областта на поведението на жертвите на насилие срещу жени и домашно насилие, търсещи подкрепа и съдействие, а също и на услугите, които им се предоставят в Европа, показва, че дискриминацията срещу определени групи жертви все още е широко разпространена. Жените все още могат да бъдат подложени на дискриминация от страна на правозащитните органи или на съдебната власт, когато съобщават за актове на насилие, основано на пола.   По подобен начин гейовете, лесбийките и бисексуалните жертви на домашно насилие често са изключени от услугите за подкрепа поради тяхната сексуална ориентация. Отделни групи физически лица могат също да се сблъскат с дискриминация въз основа на тяхната джендърна идентичност, което с прости думи означава, че полът, с който те се идентифицират, не е в съответствие с пола, който им е отреден по рождение.   Това включва някои категории лица като трансджендър или транссексуалните лица, кросдресърс, трансвестити и други групи хора, които не отговарят на това, което обществото е определило като принадлежащо към категорията на мъжете или жените”.   Понятията “джендър” и “джендърна идентичност” трябва да бъдат разбирани, освен чрез Обяснителния доклад, така и в светлината на редица официални документи на институции на Европейския съюз, както и други международни институции, по-важни от които са: Резолюция на Европейския парламент от 16.12.2010 г. относно правата на човека по света от 2009 г. и политиката на ЕС по този въпрос; Резолюция на Европейския парламент от 12.12.2012 г. относно ситуацията с основните човешки права в ЕС /2010-2011 г./; Резолюция A/HRC/17/19 от 17.06.2011г.и Резолюция P7_ТА/2011/0427 от 28.09.2011 г. на UNHRC/Съвет по правата на човека на ООН/ относно правата на човека, сексуалната ориентация и половата идентичност; Резолюция 1728 на ПАСЕ от 29.04.2010 г. относно дискриминацията, основана на сексуална ориентация и полова идентичност,    Препоръка на Комитета на министрите СМ/Rес/2010/5 от 31.03.2010 г. относно мерките за борба срещу дискриминацията, основана на сексуална ориентация и полова идентичност; Доклад от ноември 2010 г. на Агенцията за основните права, озаглавен “Хомофобия, трансфобия и дискриминация въз основа на сексуална ориентация и полова идентичност”; Инструментариум на Съвета на ЕС за насърчаване и защита на упражняването на всички човешки права на лесбийките, гейовете, бисексуалните и транссексуалните лица /ЛГБТ/; Насоки за насърчаване и защита на упражняването на всички човешки права от лесбийките, гейовете, бисексуалните, трансполовите и интерсексуалните лица /ЛГБТИ/ от 24.06.2013 г. на Съвета на Европейския съюз и др.   В основата на всички изброени документи стоят “Принципите на Yogyаkarta” – документ, изработен през 2006 г. от международна група експерти, които се занимават с човешките права и служещ като идейна основа на официалните документи на институциите на ЕС и дадените в тях препоръки.   Подобно е и определението на джендърната идентичност в “Насоки за насърчаване и защита на упражняването на всички човешки права от ЛГБТ” на Съвета на Европейския съюз: “индивидуалното дълбоко вътрешно и лично изживяване на пола от лицето, което може да съответства или не на рождения му пол”, а терминът трансполов “описва хората, чиято полова идентичност и/или полово изразяване се различава от рождения им пол”.   Анализът на изброените документи сочи, че понятията “джендър” и “джендърна идентичност” се намират в неразривна връзка и следва да бъдат разбирани едно чрез друго. Понятието “джендър” включва всички онези преходни социално и културно изградени представи за мъжете и жените, които търпят развитие и отрицание до степен, че по-новите представи могат да изключат по-старите, като например представата, че полът е биологично предопределен.   От тази гледна точка един биологичен мъж може да има джендър на жена и обратно. Оттук и възможността за избор по своя воля на различна джендърна идентичност, която може и да не съвпада с биологичната, както и възможността едно лице да е едновременно мъж и жена или пък нито едното и другото.   II ПРОТИВОРЕЧИЯТА С КОНСТИТУЦИЯТА НА РЕПУБЛИКА БЪЛГАРИЯ   Конституцията e отражение на основните идеи и принципи, на които се гради едно общество и по които има достигнато обществено съгласие.  Основните права и свободи, закрепени в Конституцията, също са плод на обществено съгласие.   Истанбулската конвенция съдържа в себе си идеи, по които в българското общество няма съгласие и които влизат в противоречие с духа на Конституцията. Това са идеите, че полът на човек не е биологично определен и че могат да съществуват множество полове и съответни на тях различни джендърни идентичности.     Конституционният съд е пазител на Конституцията. Той трябва да брани нейните разпоредби и нейния дух от всички онези нови идеи, навлизащи в законодателството ни, които са спорни за нашето общество и които ще доведат до нейната промяна – непосредствено или в близко бъдеще.   България е член на Европейския съюз, но неговото мото е “Обединени в многообразието”. Това ни дава основание да се стремим да съхраним своята самобитност, традиции и национални характеристики, към които след време могат да прибягнат и други държави. Основание за това дава и проведената на 28.02.2018 г. в Мадрид I-ва международна конференция за джендър, пол и образование и подписаната от 53 организации от 17 държави Декларация за Разбиране, Уважение и Свобода. На тази конференция за първи път идеологията на джендъра е критикувана и отречена.   1. Противоречие между  чл. 3в, чл. 4, ал. 3 и чл. 60, ал. 2 от Истанбулската конвенция и разпоредбата на чл. 46, ал. 1 от Конституцията на Република България.   Конституцията на Република България не дефинира понятието “пол”, но изхожда от идеята за биологичния пол на човека. В чл. 46, ал. 1 е дадено определение за брака като доброволен съюз между мъж и жена. От същата идея за биологичен пол изхожда и разпоредбата на чл. 6, която забранява дискриминацията по признак “пол”.   Понятието пол /джендър/, така, както е дефинирано в чл. 3в от Истанбулската конвенция и употребено в чл. 4, ал. 3 от нея, противоречи на разбирането на чл. 46, ал.1 от Конституцията на Република България, че полът може да бъде само биологично определен. Понятието джендър изхожда от разбирането, че полът може да бъде свободно избран по волята на всеки човек, без изборът да е биологично предопределен. Понятието “джендър” е несъвместимо с Конституцията на Република България и с българската правна система.   Въвеждането на понятието “джендър” в правото на Република България ще доведе в бъдеще до последици, несъвместими със сегашната правна система: възможност за сключване на брак между две лица с еднакъв биологичен пол, но с различен джендър, както и осиновяване на деца от лица в подобен брак.   Основание за това дават цитираните по-горе документи – 24 принцип на Yogyakarta, според който всеки има право да основе семейство, независимо от сексуалната ориентация и половата идентичност, Резолюция 1728(2010) на ПАСЕ от 29.04.2010 г. – чл.16.9 – да гарантира правното признаване на партньорства между лица от един и същ пол, когато националното законодателство предвижда такова признаване; Р7_ТА (2011 ) на Съвета по правата на човека на ООН от 28.09.2011 г., в която се изразява съжаление, че определени права не се спазват напълно в ЕС, включително правото на движение на двойки от един и същ пол и техните семейства.   Изброяването не е изчерпателно. Отделно от това в 24 принцип на Yogyakartaна държавите се препоръчва да предприемат всички законови, административни и други мерки за гарантиране на правото на основаване на семейство, включително и чрез достъп до осиновяване и асистирано възпроизводство, без дискриминация, основана на сексуална ориентация и полова /джендърна/ идентичност.   Нещо повече – съгласно чл.60, ал.2 от Конвенцията, България ще бъде длъжна да дава статут на бежанец на всяко лице с различна джендърна идентичност, което пожелае това и по този начин допълнително ще се променя основният състав на нашето общество, в което въпросните лица понастоящем са малцинство.   Извод: Посоченото противоречие обосновава несъответствие между чл. 3в, чл. 4, ал. 3 и чл.60, ал. 2 от Истанбулската конвенция и разпоредбата на чл. 46, ал. 1 от Конституцията на Република България.        2. Противоречие между чл. 12.1 и чл. 14 от Истанбулската конвенция и чл. 47, ал. 1 от Конституцията на Република България.   Съгласно чл. 47, ал. 1 от Конституцията на Република България, отглеждането и възпитанието на децата до пълнолетието им е право и задължение на техните родители.   Възпитанието на децата е право и отговорност на родителите. Особено голяма е отговорността в областта на интимната сфера, където родителят е призван да запази чистотата на душата на своето дете, да подпомогне сформирането и утвърждаването на неговата личност, да му предаде усет към красивото, стремеж към доброто, да го ориентира към истинските стойности на човешкия живот.   Това право и задължение на родителите да възпитават децата си в традиционните ценности на българското общество влиза в противоречие с разпоредбите на чл. 14. 1 и чл. 14. 2 на Истанбулската конвенция. В тези текстове се вменява задължение на страните членки да предприемат в официалните учебни програми на всички образователни равнища учебен материал по въпросите за “нестереотипните роли на пола”.   В духа на разгледаните по-горе разпоредби на Конвенцията и на изброените официални документи на институции на ЕС и други международни институции, сред нестереотипните роли на пола влизат и идеите на джендъра, джендърната идентичност, различната сексуална ориентация. Тези идеи са чужди на българското общество. Не е ясно дали те ще допринесат за сформирането на хармонична личност, или обратно – ще доведат до емоционална и психическа нестабилност, доколкото ще поставят под съмнение установените ценности и идентичността на личността, част от която е и половата идентичност, базирана на биологичния пол.   Пример за такова обучение е даден в публикувания на официалната страница на  Съвета на Европа  образователен документ: “Компас: Наръчник за обучение по правата на човека за младежи”. В обяснението на понятието  “джендърна идентичност” се сочи, че това е “социо-пола, към който лицата чувстват, че принадлежат, който може да е или да не е еднакъв с биологичния пол, към който спадат по рождение.   Това се отнася до вътрешно дълбокото усещане на всеки човек за своя джендър /социо-пол/ и включва личното чувство за тяло и начини на изразяване, като дрехи, реч, маниери”. Понятието “трансджендър” пък е “широк термин, който често се използва за описание на широка област от идентичности и изживявания. Той обикновено се дава за лицата, които имат джендърна идентичност, която е различна от тази, дадена им при раждането. Трансджендър хората са индивиди, чийто джендър, изражение, и/или джендър идентичност се различават от конвенционалните очаквания, базирани на физическия пол, с който са родени и с който официално са регистрирани при раждането”.   Понятието “сексуална ориентация” е обяснено като “емоционално и сексуално привличане към мъжете, жените, двата пола или нито един от тях. Сексуалната ориентация е свързана с джендър идентичност, например един трансджендър мъж може да е хетеросексуален или хомосексуален по същия начин, по който друг мъж може да е хетеросексуален или хомосексуален. Тези два аспекта на идентичност обаче често се свързват от хората и влияят на начина, по който лесбийките, хомосексуалистите, бисексуалните и трансджендър /ЛГБТ/ са третирани и възприемани”.   В същия документ е разяснено какво се разбира под двойка отглежда “без джендър” дете, като е даден следният пример: “В Швеция двойка взе решение да отгледа своето двегодишно дете “без джендър”. Те не казват на никого дали Пол е момче или момиче, с изключение на няколко човека, които сменят пелените му. Те искат детето да е в състояние да израсне свободно, без да бъде принудено да влиза в специфичния джендър-калъп”. И накрая – разяснена е идеята за “третия пол”, залегнала в австралийските паспорти, в които има три опции за пол – мъжки, женски и неопределен”.   Противоречието между чл. 14 от Истанбулската конвенция и чл. 47, ал. 1 от Конституцията на Република България се изразява в изземването от родителите на правото на възпитание на техните деца в една много важна и деликатна сфера и предоставянето на това право на образователната система. В случай, че Истанбулската конвенция бъде ратифицирана, родителите няма да могат да се противопоставят на обучение на децата им в изложените по-горе насоки, несъвместими със съществуващата в момента ценностна система на нашето общество, тъй като това ще бъде официална държавна политика, подлежаща и на мониторинг от GREVIO /експертна група за действия срещу насилието срещу жени и домашното насилие/.   Същевременно, в изпълнение на чл. 12, ал. 1 от Конвенцията, България ще бъде длъжна да насърчава –  “промени в социалните и културни модели на поведение на жените и мъжете с цел изкореняване на предразсъдъци, обичаи и традиции и всякакви други практики, основани на идеята за малоценност на жените или на стереотипните роли на жените и мъжете”, т.е. да изкоренява разбирането за пола като биологично определен.   Същата политика ще се осъществява и чрез неформалните образователни структури, както и в спортни, културни и развлекателни структури и в медиите – чл. 14, ал. 2 от Конвенцията. Родителите няма да могат да предпазят децата си от идеите за възможна промяна на пола, а след това – и до практическото осъществяване на тези идеи чрез хирургически операции и хормонални терапии, тъй като държавата ще е задължена да предоставя достъп до такива услуги, съобразно посочените по-горе документи.   Невъзможността за противопоставяне ще съществува и в случаите, при които решенията на децата за промяна на пола няма да бъдат продиктувани от действителни потребности, а от свойственото за трудната възраст на пубертета желание за лична изява или в стремежа им да изглеждат модерни. В същата ситуация родителите ще бъдат сериозно затруднени да насърчават децата си към идеите за създаване на семейство и деца по традиционния, възприет от обществото ни начин, тъй като  идеите за еднополовите бракове и възможността в тези бракове да се отглеждат деца, ще бъдат задължително включени в учебните програми. Всички тези идеи, чужди на нашето общество, постепенно ще бъдат възприети като естествени и нормални.     Извод: По изложените съображения чл. 12.1 и чл. 14 от Истанбулската конвенция противоречат на чл. 47, ал. 1 от Конституцията на Република България.    3. Противоречие между чл. 66, чл. 68 и чл. 11, ал. 3, вр. чл.14 от Истанбулската конвенция и чл. 53, ал. 6 от Конституцията на Република България.     Съгласно чл. 53, ал. 6 от Конституцията на Република България, държавата насърчава образованието, като създава и финансира училища, подпомага способни ученици и студенти, създава условия за професионално обучение и преквалификация.  Тя упражнява контрол върху всички видове и степени училища .   Истанбулската конвенция предоставя на един наднационален орган /GREVIO/ контрол върху образованието и възпитанието на децата. Този орган ще може да определя насоките на обучението в областта на равнопоставеността на половете, като включва всички онези нови идеи за джендър и джендърна идентичност, разисквани по-горе. Този орган ще има възможност да събира информация  за изпълнението на задължението на държавата да провежда образование в тази насока, съгласно чл.11, ал.3 от Конвенцията. Правомощията на GREVIO са посочени в чл. 68 от Конвенцията.   Извод: По изложените съображения чл.66, чр.68 и чл.11, ал.3, вр. чл.14 от Истанбулската конвенция противоречат на чл.53, ал.6 от Конституцията на Република България.    4. Противоречие между чл. 4, ал. 3 от Истанбулската конвенция и чл. 6 от Конституцията на Република България.   В чл. 6 от Конституцията на Република България е въведен принципът за равенството на гражданите пред закона. Забранена е дискриминацията по следните признаци: раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние. Понятието “пол” не е дефинирано, но Конституцията изхожда от разбирането за биологичния пол на човека.   От това разбиране изхождат и чл. 2 на Всеобщата декларация за правата на човека, приета от Общото събрание на ООН на 10.12.1948 г., и чл. 14 от Европейската конвенция за правата на човека и основните свободи /ЕКПЧ/, подписана в Рим на 04.11.1950 г. В тези документи не съществуват като признаци за дискриминация сексуалната ориентация и половата /джендърна/ идентичност. Тези признаци възникват по-късно,  в края на ХХ век. Признакът “сексуална ориентация” е закрепен в правото на ЕС като антидискриминационен с чл. 13 от Договора за създаване на Европейската общност, изменение от Амстердам 1997 г. и чл. 21 от Хартата на основните права на Европейския съюз/, а оттам е въведен и в българското законодателство – чл.4 от Закона за защита от дискриминация.   Признакът полова /джендърна/ идентичност, макар и обект на множество препоръки на различните международни и европейски институции, не е задължително въведен в правото на ЕС.    В чл. 4, ал. 3 от Истанбулската конвенция се въвежда задължение на страните членки да осигурят прилагането на Конвенцията, като въведат мерки за защита от дискриминация по признак “социален пол” /джендър/ и идентичност, основана на пола /джендър идентичност/. В светлината на т.53 от Обяснителния доклад и на всички изброени по-горе официални документи на институции на ЕС и други международни институции следва да се разбира, че от дискриминация при прилагане на Конвенцията ще бъдат защитени всички онези лица, които идентифицират себе си с пол, различен от този, който им е биологично определен, както и тези, които идентифицират себе си като нещо различно от мъж или жена.   Разпоредбата на чл. 4, ал. 3 от Истанбулската конвенция, във връзка с т. 53 от Обяснителния доклад, противоречи на чл. 6 от Конституцията на Република България, в която не съществуват като признаци на дискриминация понятията джендър и джендърна идентичност. Тези понятия са чужди на правната ни система и на идеите, заложени в Конституцията, затова включването им като признак за дискриминация противоречи на чл.6 от Конституцията.   В случай, че Истанбулската конвенция бъде ратифицирана, в българската правна система ще бъде институционализирано понятието “джендър” /социален пол/ и свързаното с него понятие “джендърна идентичност” /идентичност, основана на пола/, с всички произтичащи от това последици. На първо време България ще бъде задължена да осигурява равно третиране  в областта на прилагане на Конвенцията на всички онези лица, които са избрали социален пол, различен от биологичния, както и на лицата с неутрален пол.   Веднъж признала възможността да третира един биологичен мъж като жена или една биологична жена като мъж, както и признаването на лица с неутрален пол, България няма да има основание да откаже въвеждането на допълнителни изменения в законодателството си, като постепенно зачете всички онези Принципи на Yogyakarta, които методично се възпроизвеждат в официални документи на институции на ЕС, по-важните от които са:   България няма да може да откаже промени в законодателството, които да осигурят възможността на лицата с различен джендър да искат вписване в регистрите за гражданско състояние на промяна на техния пол и име, при това без “никакво предварително задължение да се подлагат на стерилизация или други медицински процедури, като например операция за промяна на пола и хормонална терапия” / цитатът е от т.16.11. на Резолюция 1728 /2010/ от 29.04.2010 г. на ПАСЕ/.   Извод: Посоченото противоречие обосновава несъответствие между чл. 4, ал. 3 от Истанбулската конвенция и разпоредбата на чл. 6 от Конституцията на Република България.   III. ТЕМАТА ЗА НЕНАСИЛИЕТО   Насилието е морално укоримо поведение, което се преследва от закона. То засяга цялото общество, дори когато се извършва само срещу един негов член. Насилието не бива да ни оставя безучастни. То трябва да ангажира всички нас, за да намерим верните пътища да го ограничим и да подпомогнем неговите жертви.   Насилието е полово неутрално. Както агресорите, така и жертвите могат да бъдат мъже, жени или деца. Затова насилието не може да се разглежда като форма на дискриминация по полов признак. Дискриминацията означава нарушаване на човешки права.   Съгласно чл.6 от Конституцията на Република България всички хора се раждат свободни и равни по достойнство и права. Всички граждани са равни пред закона. Не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение и имуществено състояние.   С цел по-всеобхватна защита на всички граждани на Република България от насилие в българското законодателство могат да се предприемат допълнителни мерки, които да го сближат с Истанбулската конвенция, без обаче това да налага институционализирането на “социалния пол” и без поемане на задълженията по чл.12 и чл.14 от Истанбулската конвенция.      ", "date": "2018.05.16", "title": "ВКС би шута на «Истанбулската конвенция»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382036-%D0%B3%D0%BE%D1%86%D0%B5-%D1%80%D0%B0%D0%B7%D1%87%D0%B5%D0%BA%D0%BD%D0%B0%D1%82-%D0%BD%D0%B0-%D0%B4%D0%B2%D0%B5-%D0%B1%D0%BE%D0%B9%D0%BA%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D0%BC%D0%B0%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Какво става с договора с Македония? – тъкмо да попитаме, и получихме отговора: започва разчекването. Примерно: половината Гоце е наш, другата половина – техен.  Днес проф. Ангел Димитров казал:  „Гоце Делчев може да е герой и на България, и на Македония… Гоце е българин по произход, но се е борил за свободата на хората, които сега живеят на географската територия Македония“ /край на цитата/.   Професорът е шеф на нашата част от комисията, която ще дели „общата“ ни история.  Той има завидна репутация, изборът му беше посрещнат много ласкаво – обаче сега дава знак, че ще прави по-скоро политика, отколкото да воюва за историческата Истина. А тя му е пределно ясна.   Нищо няма да постигнем от пазарлъците със скопските първенци. Само ще замазваме: всичко ще е хем наше, хем тяхно – Историята ще бъде нещо като колхоз.  Това според София, която вече е свалила байрака.   А според Скопие всичко ще си остане тяхно, както и досега. И ако един ден ги придърпат в НАТО, ще видите какви усти ще разчекнат.   Наскоро попаднах в архива си на едно писмо на Елена Вапцарова – то е от 10 юли 1968 година, публикувано е във вестник “Литературен фронт”. Ето фрагмент от него: „Искам да споделя с читателите искреното си възмущение от някои писатели-журналисти на Скопие. Когато излезе това глуповато известие, че са ПРЕВЕДЕНИ СТИХОВЕТЕ НА ВАПЦАРОВ НА РОДНИЯ МУ ЕЗИК, в почуда бех.  Нима има в историята такъв поет, който да е писал свои стихове на ЧУЖД ЕЗИК И ПОСЛЕ ЧУЖДИТЕ ХОРА ДА МУ ГИ ПРЕВЕЖДАТ НА РОДНИЯ ЕЗИК! Това пиша аз, майката на поета, с немощната си ръка.“   Понеже фалшивите демократи отдавна се напъват да изкарат Вапцаров терорист, сега като нищо ще го харижат даром на „македонците“. Дори няма да го делят на две.   Сега за друго – новина пак от днес. Бойко направи Мая Манолова омбудсман – ей тъй, за кеф, нищо, че тя джафкаше люто по него. Сега вече имала – днес го съобщиха – по-висок рейтинг от президента Радев. Според едни социолози, анкетираните така подредили институциите: Правителството, тоест Бойко: 32% положителна оценка. Президентът: 62%. И хоп, Мая: 66%. На това се вика „хибридна“ операция – тип нашенско имамбаялдъ.   Ще щипят така Радев – щом като дори Мая има по-висока оценка от него. А накрая Падишахът ще я направи президент. Най-малкото ще опита: тя поне важи повече от Плевнелиев и Цецка.  ", "date": "2018.05.16", "title": "Гоце разчекнат на две | Бойко ще прави Мая Президент?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382037-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-%D1%81%D0%B2-%D1%81%D0%B8%D0%BD%D0%BE%D0%B4-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%B0%D0%BD%D0%B0%D1%82%D0%B5%D0%BC%D0%BE%D1%81%D0%B0-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0-%D0%B2-%D1%81%D0%BE%D1%84%D0%B8%D1%8F", "text": "    “Във връзка с обявения гей парад в София на 9 юни 2018 г. Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха.     Зачитайки свободата на волята, светата Православна Църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна Църква.     Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11).”     Българска Патриаршия", "date": "2018.05.16", "title": "За пореден път Св. Синод на Българската Православна Църква анатемоса гей парада в София!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382027-%D1%81%D0%BE%D1%80%D0%BE%D1%81-%D0%B7%D0%B0%D0%BA%D1%80%D0%B8%D0%B2%D0%B0-%D0%BE%D1%84%D0%B8%D1%81%D0%B8%D1%82%D0%B5-%D1%81%D0%B8-%D0%B2-%D1%83%D0%BD%D0%B3%D0%B0%D1%80%D0%B8%D1%8F", "text": "Фондация „Отворено общество\" на Джордж Сорос съобщи, че ще закрие офиса си в Будапеща и ще се премести в германската столица Берлин. Фондацията заяви, че напуска заради все по-репресивната политическа и юридическа среда в Унгария, предаде Ройтерс. „Решението за преместване на дейностите извън Будапеща идва в момент, в който унгарското правителство се подготвя да наложи нови ограничения на неправителствените организации чрез пакета от законодателни мерки, наречен от него „Спрете Сорос\", се казва в изявление на фондацията. Виктор Орбан, чиято партия спечели парламентарните избори през април, няколко пъти обвини Сорос и неговата организация в насърчаване на миграцията и подкопаване на националната култура. Фондация „Отворено общество\" каза, че ще продължи да подкрепя дейността за защита на човешките права в Унгария, както и проекти, свързани с изкуствата, свободата на медиите, прозрачността, образованието и здравеопазването. Фондацията обаче ще премести в Германия международните си дейности и персонала, базирани досега в Будапеща. Решението за изтегляне на фондацията от Будапеща става ден след като дясното правителство на Орбан обяви, че ще затегне ограниченията върху неправителствените организации, предвидени в законопроекта, който правителството нарече „Спри Сорос\". „Правителството на Унгария очерни и представи погрешно нашата работа и потиска гражданското общество с цел политически печалби, използвайки тактика, която е безпрецедентна в историята на ЕС\", се казва в изявление на президента на Фондация „Отворено общество\" Патрик Гаспар. Засега говорителят на унгарското правителство Золтан Ковач не е коментирал новината за изтеглянето на фондацията.", "date": "2018.05.16", "title": "Сорос закрива офисите си в Унгария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382026-%D1%82%D0%BE%D0%BA,-%D0%BF%D0%B0%D1%80%D0%BD%D0%BE-%D0%B8-%D0%B2%D0%BE%D0%B4%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%BE%D1%82-%D1%8E%D0%BB%D0%B8%E2%80%A6-%D1%87%D0%B5%D1%81%D1%82%D0%B8%D1%82%D0%BE,-%D0%BD%D0%B0%D1%80%D0%BE%D0%B4%D0%B5-%D0%B1%D0%BE%D0%B9%D0%BA%D0%BE%D0%B2%E2%80%A6", "text": "От юли се очакват по-високи цени на природния газ, парното, топлата вода и токът, произвеждан от топлофикациите по комбиниран начин, ако се запази тенденцията на скок на цените на петрола на международните пазари.   Това каза председателят на Комисията за енергийно и водно регулиране Иван Иванов. Той обясни, че все още е много рано да се направят точните разчети за евентуалното повишение на цените.     Преди дни “Булгаргаз” оповести прогнозата си, според която природният газ трябва да поскъпне с над 16 на сто.   “Искането на “Булгаргаз” за поскъпване на синьото гориво с над 16 процента от юли е основателно, тъй като цените на петрола на световните пазари се повишиха”, каза днес председателят на енергийния регулатор.   Той обаче счита, че не е коректно месец преди официалните прогнози да се правят категорични прогнози. Освен това върху тези цени влияние не може да оказва нито КЕВР, нито българското правителството, защото природният газ идва на тези цени на границата на България и те се определят от доставчика – в случая “Газпром”.   Иванов допълни, че заявените цени от “Булгаргаз” са само предварително известие, което компанията е дала на своя сайт. КЕВР ще изчака до 10 юни, когато “Булгаргаз” ще подаде официално заявление за цени, като през този месец внимателно ще се следи цената на нефта и природния газ на световните пазари и борси.   Той счита, че сериозно увеличение на цената на суровия петрол е факт и това го чувстват всички български потребители на течни горива, защото по бензиностанциите са поскъпнали цените на дизела и бензина. Неговите изчисления показват, че прогнозата на “Булгаргаз” към момента е реална, защото с близо 20 на сто е поскъпнала цената на суровия петрол на международните пазари.   Председателят на КЕВР се надява през следващия месец международните събития, които са предизвикали това повишаване, постепенно да отшумят, визирайки кризата около ядрената програма на Иран.  ", "date": "2018.05.16", "title": "Ток, парно и вода поскъпват от юли… Честито, народе Бойков…"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382028-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B7%D0%B0-%D0%B5%D0%B2%D1%80%D0%BE%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5", "text": "Трябва да търсим максимална прозрачност, отчетност и контрол при разходването на средствата от европейските фондове. Търсим резултати, които са видими и позитивно се отразяват върху качеството на живота на гражданите. Затова България цени високо ефективните мерки за планиране и контрол на европейските средства. Това заяви държавният глава Румен Радев, който днес на „Дондуков\" 2 проведе среща с председателя на Европейската сметна палата Клаус-Хайнер Лене. Румен Радев и Клаус-Хайнер Лене бяха единодушни, че трябва да се оценява добавената стойност, която проектите, финансирани с европейски средства, носят за хората и дали са от реална необходимост в тяхното ежедневие. Президентът акцентира още върху необходимостта бюджетът на ЕС да бъде ефективно използван за преодоляването на дисбалансите между регионите по осите Север – Юг и Изток – Запад. В рамките на срещата бяха обсъдени механизмите на Европейския съюз за отпускане на средства за реформиране на ключови сектори, визията за бъдещата Многогодишна финансова рамка на ЕС, продължаването и подобряването на кохезионната политика. Държавният глава изрази мнение, че ефективната кохезионна политика трябва да се реализира чрез изпълнението на по-голям брой проекти с по-малък мащаб, но за сметка на това по-близо до гражданите и с по-голяма добавена стойност на местно ниво в регионите, които изостават в развитието си. Средствата от европейските фондове трябва да се изразходват така, че да повишат доверието на гражданите в европейските институции, подчерта Румен Радев. „Образованието, науката и иновациите са сфери, към които трябва да насочим усилията си. Ако не го направим, ще изоставаме\", заяви още президентът и добави, че Европейският съюз трябва да е готов да отдели в бъдеще достатъчно средства и в подкрепа на своята обща отбрана. „Трябва да сме подготвени с внимателен анализ на своите бъдещи нужди и действия и сферите, които ще поставим като приоритети. Отбраната недвусмислено е една от тези сфери\", заяви Клаус-Хайнер Лене. Председателят на Европейската сметна палата благодари на България за активното включване на институцията в различните формати и инициативи, проведени по време на нашето председателство на Съвета на ЕС.", "date": "2018.05.16", "title": "Румен Радев за еврофондовете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382029-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%81%D0%BF%D0%B0%D0%B4-%D0%BD%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0", "text": "По данни на Агенцията по заетостта през април 2018 г. се достигна най-ниското равнище на регистрирана безработица, считано от декември 2008 г. насам, съобщиха от пресцентъра на Агенцията по заетостта. Тенденцията на свиване на безработицата продължава, като през изминалия месец равнището се установява на 6.4 на сто, отчитайки намаление от 0.4 процентни пункта спрямо март 2018 г. и от 1.2 процентни пункта на годишна база. Регистрираните безработни в края на април са 210 973, като числеността им се свива с 4.8 на сто спрямо предходния месец и с 15.4 на сто спрямо година по-рано. Новорегистрираните безработни през април са 19 927 . От тях 1155 са били неактивни, т.е. не са били нито заети, нито учащи и не са търсили работа. От началото на годината експертите – активиране, медиаторите и посредниците в бюрата по труда са активирали 23 498 души. Дейността на бюрата по труда е насочена и към заети, учащи и пенсионери, като само през април 475 са извършилите регистрация като търсещи работа лица. Данните на Агенцията по заетостта сочат, че на работа през месеца са постъпили 22 049 души, като над 95 на сто от тях са устроени в реалната икономика. В резултат на изпълнение на активните мерки за насърчаване на заетостта сред безработните, през април в субсидирана заетост са включени общо 877 души, в т.ч. 511 по схеми на ОП РЧР, 304 по програми и 62 по мерки. На първичния пазар са заявени 24 619 работни места, като 85.5 на сто от тях са от частния сектор. Работните места, свързани със сезонната заетост през месеца, са 8 226, отбелязвайки ръст на месечна и годишна база, съответно с 24,1 на сто и с 16,8 на сто. Анализът по икономически дейности на заявените свободни работни места на първичния пазар показва, че най-голям е делът им в хотелиерството и ресторантьорството (28.2 на сто), преработващата промишленост (19.2 на сто), търговията (13.9 на сто), селското, горското и рибното стопанство (6.8 на сто), строителството (5.9 на сто) и др. Най-търсените през април професии с посредничеството на Агенцията по заетостта, са персонал, зает в сферата на персоналните услуги (бармани, сервитьори, готвачи, камериери и др.); продавачи; работници в добивната и преработващата промишленост; работници в селското, горското и рибното стопанство; оператори на стационарни машини и съоръжения; водачи на МПС и подвижни съоръжения; работници по събиране на отпадъци и сродни на тях; помощници при приготвяне на храни; чистачи; квалифицирани работници по производството на храни, облекло, дървени изделия и сродни и др.", "date": "2018.05.16", "title": "Рекорден спад на безработицата"}
{"url": "http://www.classa.bg/%D1%81%D0%B2%D1%8F%D1%82/item/382021-%D1%82%D1%83%D1%80%D1%86%D0%B8%D1%8F-%D0%BE%D1%82%D1%82%D0%B5%D0%B3%D0%BB%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%BE%D1%82-%D1%82%D0%B5%D0%BB-%D0%B0%D0%B2%D0%B8%D0%B2-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Турция реши да проведе консултации с посланиците си в Тел Авив и Вашингтон, след клането на границата между Израел и Газа, по време на протестите срещу прехвърлянето на посолството на САЩ в Ерусалим, съобщава агенцията Анадол.   В понеделник границата между ивицата Газа и Израел стана място на масови сблъсъци между палестинци и израелски сили за сигурност, в навечерието на откриването на новото американско посолство. в Ерусалим.   Според вестник Haaretz, най-малко 58 палестинци са били убити от стрелба от израелски войници, а 2,771 души са ранени от куршуми с гумен връх и вдишване сълзотворен газ.   От своя страна президентът на Турция, Реджеп Тайип Ердоган, заяви, че с прехвърлянето на своето посолство от Тел Авив в Йерусалим, САЩ \"са загубили посредническата си роля\" в мирния процес в Близкия изток. Турският президент обяви три дни траур за смъртта на палестинци на границата между ивицата Газа и Израел.   Успоредно с това турското министерство на външните работи осъди действията на САЩ в изявление. \"Ние силно осъждаме решението на администрацията на САЩ да придвижи посолството си от Тел Авив в Ерусалим, в нарушение на международното право и на всички съответни резолюции на ООН. Ние повтаряме, че това действие е юридически нищожно\".", "date": "2018.05.16", "title": "Турция оттегля посланиците си от Тел Авив и Вашингтон"}
{"url": "http://www.classa.bg/%D1%81%D0%B2%D1%8F%D1%82/item/382023-%D0%BD%D0%B5%D0%BC%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BD%D0%B8%D0%BA%D0%BE%D1%8F-%D1%81%D1%82%D1%80%D0%B0%D0%BD%D0%B0-%D0%B2-%D0%B7%D0%B4%D1%80%D0%B0%D0%B2-%D1%80%D0%B0%D0%B7%D1%83%D0%BC-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Лидерът на Партията на свободните демократи на Германия, Кристиан Линднер, заяви, че Русия трябва да бъде приета обратно в Г-8 и вярва, че \"нито един човек със здрав разум не би търсил конфронтация с Русия.\"   На демонстрация в Берлин, политикът увери, че повечето световни лидери се опасяват от руския лидер и никой не търси пряка конфронтация с него.   Освен това той счита, че е необходимо да се възобновят двустранните срещи на върха между Европейския съюз и Русия, а Москва да бъде приета отново във формата Г-8 или Г-7 + 1.   Двустранните отношения между Кремъл и Брюксел са били сериозно засегнати през последните месеци, след отравянето на руски двоен агент Сергей Скрипал и дъщеря му Юлия във Великобритания, факт, който Лондон приписва на Москва, без да представи никакви доказателства за това.", "date": "2018.05.16", "title": "Немски политик: \"Никоя страна в здрав разум не иска да се изправи срещу Русия\""}
{"url": "http://www.classa.bg/%D1%81%D0%B2%D1%8F%D1%82/item/382024-%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%B8%D1%81%D0%BA%D0%B0-%D0%B4%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B8%D0%B7%D0%B8%D1%80%D0%B0-%D0%BD%D0%B0%D1%88%D0%B8%D1%82%D0%B5-%D0%BD%D0%B0%D0%B2%D0%B8%D1%86%D0%B8", "text": "Кимбал Мъск е брат на изпълнителния директор на Тесла, Илън Мъск. През 90-те той помогна на по-големия си брат да пусне Zip2 - компанията, която стана PayPal. Сега американският предприемач с южноафрикански произход има съвсем различна мисия.   \"Истинската храна е новият интернет\", каза Мъск в интервю за CBS News. \"Това означава, че днешните млади предприемачи влизат бизнеса с истинска храна, която има много по-добър вкус. Храната, на която се доверяваме за подхранване на тялото си, за прехрана на земеделския производител и изхранване на планетата, е възможността на нашето поколение\".   Мъск все още работи с компаниите на брат си, Тесла и SpaceX, но личната му фирма се превърна в работа за цял живот: да се заменят високо калоричните храни с по-здравословни. Мъск винаги е имал интерес към кухнята, но след терористичните атаки от 11 септември е открил мисията си.   \"Живях в близост до Световния търговски център и ... видях кулите да падат ... беше най-лошото нещо, което се случи. Тогава бях поканен като доброволец да готвя за пожарникарите\", спомня си предприемачът. \"Това ме научи на силата на общността, как храната обединява общности, как истинската храна може да оживи хората, дори при най-травмиращите обстоятелства\".   Заедно с партньора си Уго Матисън, Мъск отворил първия си ресторант, „Кухнята\", през 2004 г. След възторжени отзиви, се разрастнал и създал The Kitchen Restaurant Group, сервираща изискана вечеря в ресторанта Хедж Роу и достъпни ястия във веригата \"Next Door\".   Според самия Мъск \"90% от децата никога не са докосвали почвата, никога не са изваждали морков от земята\". Следователно, една от целите на предприемача е да насочи новите поколения към истинската храна. За тази цел през 2011 г. основава Big Green, организация с нестопанска цел, която предоставя хранителни и образователни програми на училищата, които най-много се нуждаят от това.   \"Идеята на градините на обучението, е да се свържат децата с истинската храна ... те ще я отнесат обратно към дома си и може родителите им да почнат да купуват по-добри хранителни продукти. А около истинската храна, те ще вземат по-добри решения за останалата част от живота им \", заключи Мъск.", "date": "2018.05.16", "title": "Братът на Илън Мъск иска да революционизира нашите навици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382025-%D0%B7%D0%B0-%D0%B8%D0%B7%D0%BA%D0%BE%D0%BD%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%B4%D0%B0-%D1%82%D1%8A%D1%80%D0%BA%D0%B0-%D1%82%D0%B0%D0%BB%D0%BE%D0%BD%D1%87%D0%B5%D1%82%D0%B0", "text": "“Лотарията накара хората отново да мечтаят.”   Май не е само субективно усещане. Наистина живея в гротескна антиутопия.  В кварталното магазинче момичето зад щанда въодушевено предлага най-новите талони:”Току-що пристигнаха!Още не съм ги пробвала! Довечера след работа ще си взема един!”   Каза го така, все едно вечерта я очаква най-вълнуващото преживяване в живота.   “Новите талони” бяха много по-големи от “старите”, почти с размерите на вестник. “По десет лева са, но печалбите са ГОЛЕМИ!”   Десет лева! С десет лева мога да живея цял ден, може дори да ми останат за следващия.   Лотарията не е мечта, нито пък надежда. Тя е отчаяние и безизходица, блато, в което затъваш постепенно. Признание, че няма друг начин да подобриш живота си - талончето е единствения билет за българския социален асансьор.   Мисля, че трябва да засилим присъствието и в различни области на обществения живот. Специални квоти от депутатските мандати, както и от по-апетитните служби в държавната администрация, може да бъдат разигравани на Лотария.   Гробни места, места в детски градини, училища и университети, болнични легла и медали от спортни състезания - също.   Очаквам в специално изявление премиерът Борисов да защити изконното демократично право на българина да търка талончета свободно и неограничено!", "date": "2018.05.16", "title": "За изконното право на българина да търка талончета"}
{"url": "http://www.classa.bg/%D1%81%D0%B2%D1%8F%D1%82/item/382020-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%88%D0%B0%D0%BF%D0%BA%D0%B0-%D0%BD%D0%B5%D0%B2%D0%B8%D0%B4%D0%B8%D0%BC%D0%BA%D0%B0-%D0%B7%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8%D1%82%D0%B5", "text": "Екип от американски учени, водени от Аманда Г. Ханфорд, от Държавния университет в Пенсилвания, е разработил \"шапка невидимка\" от наночастици, която пренасочва звуковите вълни около един обект, без разпръскване на енергията на вълните, криейки така обекта от вражеските сонари, информира EurekAlert.   \"Идеята за този тип материали често изглежда абстрактна, невъзможна да се приложи на практика, но математическите изчисления показват, че всички тези свойства са реални. Сега създаваме материали и се опитваме да разберем какви са техните възможности\", коментира Ханфорд в навечерието на представянето на проекта на годишната среща на американското акустично дружество във Вашингтон. В бъдеще \"шапка невидимка\", направена от такъв метаматериал, ще може да се използва, за да се скрият подводниците.   Метаматериалите често показват изключителни свойства, които не се срещат в природата, като например отрицателната плътност. За да работи, елементарната клетка - най-малкият компонент на метаматериала - трябва да бъде по-малка от акустичната дължина на вълната в изследването.   След многократни опити, екипът е създал пирамида с височина един метър, със стоманени плочи с отвори, които абсорбират и трансформират акустичните вибрации. Структурата се тества в голям резервоар за подводни изследвания.   Вътре в резервоара е монтиран хидрофон, който произвежда акустични вълни между 7000 Hz и 12 000 Hz и около резервоара са поставени няколко приемника хидрофони. Вълната, отразена от метаматериала, съвпада с фазата на вълната, отразена от повърхността на обекта. В допълнение, амплитудата на вълната, отразената от обекта, увит в метаматериала, се е понижила.   Тестовете показват, че такъв метаматериал може да направи обекта невуловим за подводно оборудване като сонарите.", "date": "2018.05.16", "title": "Американски учени създадоха \"шапка невидимка\" за подводниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382022-%D1%81%D0%BB%D0%B5%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D1%82%D0%B5-%D0%BB%D0%B8-%D1%89%D0%B5-%D1%81%D1%87%D1%83%D0%BF%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Случи се. И по-добре, че се случи късно, отколкото преди да е прекалено късно. Най-накрая медицинските сестри се осмелиха да протестират. На 12 май те пътуваха от различни градове и се стекоха и от разнопосочни места в София, за да призоват пред Министерски съвет за достойни условия на труд.   Протестът мина. Настъпи време за равносметка и бавно наместване на везните. От едната страна натежава огорчението от липсата на адекватна реакция от властите, от другата страна – удовлетворението, че медицинските работници се събраха без реалната подкрепа от профсъюзите. Приятно изненадани, организаторите коментираха, че са очаквали доста по-малко хора да дойдат от 5000 протестиращи. Но макар и да се радват на този дружен жест на енергичен протест, участвалите, а и наблюдавалите отблизо и далеч, са огорчени.   Важно е да се спрем на психологическата ситуация, в която са се озовали медицинските ни сестри, притиснати от социалните условия в страната. От една страна те търпят от дълго време положението, опитвайки се не само да оцеляват, но и да помогнат и на пациентите да сторят същото. Пример за това е медицинска сестра, която години наред работи в единственото кардиологично отделение за деца у нас. Тя продължава своята работа, но е дълбоко огорчена.   От какво ли? От отношение, условия на труд и на работа. Може би и от това, че за нормалното функциониране на инфраструктурата на болницата липсват 20 медицински сестри, което означава, че пада огромен товар на плещите на останалите на работа там. Или по-правилно – на плещите на тези, които все още не са си тръгнали. Всичко това лежи от другата страна на везната.   За подобна ситуация психологията има вълшебно изчерпателна дума – когнитивен дисонанс. Това е сблъсъкът между убежденията и нагласите на индивида и между постъпилата информация от обкръжаващото. С подобряване на средата биха могли да нараснат и изискванията към медицинските сестри. Неща като специално отношение, допълнителни грижи, за които сега част от тях е възможно да нямат сили или мотивация.   „Единственият начин да ни забележат, е да напуснем за половин час работните си места“, казва една медицинска сестра в обсъждане в социалната мрежа по повод протестите.   Друга дава непосредствен израз на емоциите си: „Защо се самозалъгваме, нищо няма да се промени. Ще продължаваме да работим на по две, три места, защото сме страхливи! С протест нищо няма да се промени. БАПЗГ (б.а. Българска асоциация на професионалистите по здравни грижи) ни замазаха очите, оправдаха парите от членски внос и безумните цени на удостоверения без особена стойност. Цялото здравеопазване в България е фарс, бизнес“.   „Аз се гордея с професията си и искам с цялото си сърце да я упражнявам в България, но не смятам, че 4-5 годишен труд, безсънни нощи в учене трябва да бъде толкова грозно потъпкан…“, пише трета.   И наистина, как е възможно толкова дълго време медицинските сестри да живеят почти на фотосинтеза (виж повече тук) ? Нима е реалистично човек, който работи (натоварва се в силна степен) интензивно часове наред, грижейки се за болни; човек с непрекъснат досег със зарази, бактерии, болести, със смъртта, а на битово ниво - досег с кръв, урина и т.н.; човек, който бди над хората и на нощни дежурства, да получава средно 600 лв.?   „Близо 5 млрд. лева отделя държавата за здравеопазване.Разбирам ги, но не може всеки, който иска пари, да дойде под прозорците ни и на другия ден… Не е правилно така, ще счупим държавата накрая. Болниците получават огромни пари от Министерството на здравеопазването и по клинични пътеки от Здравната каса“.   Тези думи на премиера още кънтят в ушите на медицинските сестри. И тук е моментът да се вгледаме в нещо съществено. Освен това колко пари се вливат (което разбира се е важно) трябва да се вгледаме и как и в какво се вливат те.   През 2018 г. бяха заложени 407 млн. лв. повече в здравния бюджет. Здравното министерство увеличи финансирането за клинични пътеки със 150 милиона лв. през февруари. Това стана основно в отговор на протести на общинските болници и след множество индикации за влошаване на финансовото състояние на болниците.   Финансовата инжекция позволи увеличение на около половината от клиничните пътеки главно за педиатрия и пулмология, за гинекология, неврология и вродени малформации. Съществуват критики обаче, че увеличението 12 % от общия бюджет на Националната здравноосигурителна каса не е достатъчно. Трябва да се има предвид и че заплащането на медицинския персонал се осигурява основно от оборота от здравните пътеки, но здравните приходи служат и за покриване на много други брънки от веригата.   Всъщност здравната ни система буксува по този начин от 2000 г. насам, когато се въвежда работещият в други страни, но изкривен у нас модел на здравните пътеки.   Нека видим какво пише по въпроса д-р Аспарух Илиев, който е сред немалкото лекари (подобно на медицински сестри), ориентирали се към работа извън България.  „От десетилетия здравният мениджмънт се занимава подробно с въпроса за разпределението на сумите за здравни услуги. Известно е, че поне 10 % от приходите трябва да се заделят с цел изплащане на апаратурата и инвестиции. Към тях се добавят разходите за режийни разноски – един компютърен томограф е енергоемък, без да коментираме цената му в милионен размер. Да не забравяме болничното отопление през зимата и климатизирането през лятото. Очевидно е, че сумата от 160 лв. на пациент (б.а. става дума за конкретна клинична пътека) не може да се доближи дори до 2 %, да не говорим да се осигури и адекватно заплащане на медицинския персонал“.   Илиев посочва и че най-сигурното решение за подобряване на качеството на здравеопазването (оттам и заплащането на медицинския персонал) е касата „да реимбурсира реално разходите на болниците. Нещо, което тя очевидно в момента не прави.   Безспорно увеличението със 150 млн. на здравните пътеки е позитивна стъпка. Тя обаче може да се покаже недостатъчна. Също така, трябва да се има предвид сложността на почти катастрофалната ситуация на болниците у нас, част от които имат хилядни или милионни натрупани дългове към настоящето, които също ще попият от свежия иначе финансов приток. Само болницата в Ловеч, която с право е наричана „съсипана“ в медиите, към края на 2017 г. има натрупан дълг в размер на 7 млн. лв.   Същевременно, над 90 % от плащанията по клинични пътеки на Врачанската болница отиват за погасяване на дългове. Затова през май персоналът на болницата е получил заплатите си за февруари, и то директно от здравното министерство - поради запори на старите дългове. С оглед на тези детайли, за какво излишество на средства, (които оставало само да бъдат разпределени и всичко ще се оправи!) говорим? Не е трудно дори и за човек неспециалист да разбере ситуацията.   В северните страни е обичайно мъже да практикуват професията медицинска сестра. У нас такива бели врани са по-скоро рядкост. Както знаем според един негласен, за съжаление съществуващ закон, когато една професия е силно феминизирана, обикновено тя е недооценена от обществото. А професията медицинска сестра у нас е продънена на няколко места галера, в която робите все още не са се отказали да гребат, но която все по-осезаемо се пълни с вода. Освен обидно ниското възнаграждение в повечето държавни болници, има и още пробойни. Сред тях са непосредствените условия на работа, инфраструктурата. По отношение на инфраструктура държавните ни болници са се превърнали в гигантски китове, излезли на брега да издъхнат.   Примерите са много. В Майчин дом например през 2017 г., в едно от крилата за настаняване на родилки, 30 жени имаха на разположение единствено две бани. А след двата часа, в които духът им едва-едва си намира предишните телесни контури след раждане, те биват проснати на стари, дюшеци с деформирани пружини, на които болящото тяло се опитва да се намести. По отношение на оборудване също има примери, макар че там болниците ни се борят храбро. В страната ни и досега няма локомат, робот, който помага с рехабилитацията на хора с двигателни проблеми (в Австрия има няколко такива). Българката Анелия Хохвахтер, офтамолог във Виена, усилено работи, за да снабди страната с такъв.    В тълковен речник думата милосърдие е обяснена така: „Готовност да се помогне на някого от състрадание“, и като синоним на съчувствие, състрадание. Православието я обяснява като „действена и практическа любов“. У нас думата рядко се използва в контекст, свързан с медицинските сестри, макар че употребата й в този смисъл е правилна лексикално. Но не само думата е позабравена, а и самите медицински сестри. Защото забравяме, че и най-милосърдният човек ще се изтощи, ако само се взима от него. А и има разлика между това да взимаш от някого и между това да го обезкръвиш. Това, което прави системата у нас, е именно обезкръвяване.   Спомняме си, че след Чернобил храната в България е била обезопасена единствено в оазиса на властимащите – хотел „Рила“. В разговор един човек заяви, че единствено ако правителствената болница в „Лозенец“ остане без медицински сестри властващите биха разбрали колко е сериозна опасността да осакатим окончателно здравеопазването си, допускайки растежа на дефицитите.   Впрочем само недалновидни властимащи биха бездействали дълго още при наличие на толкова силен спонтанен протест от страна на медицинските сестри. Би трябвало да се знае, както гласи един афоризъм в бранша, че работата на медицинската сестра е незабележима, но става забележима когато не се върши. Нека се молим да не забележим болезнено огромната национална ценност и крехкостта на този ресурс. И нека протестираме с медицинските сестри следващия път. Защото техният протест е всъщност наш.", "date": "2018.05.16", "title": "След протеста на медицинските сестри. Те ли \"ще счупят държавата\"?"}
{"url": "http://www.classa.bg/%D1%81%D0%B2%D1%8F%D1%82/item/382018-%D0%BD%D0%B0%D1%81%D0%B0-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D1%81%D0%BF%D1%8A%D1%82%D0%BD%D0%B8%D0%BA-%D0%BD%D0%B0-%D1%8E%D0%BF%D0%B8%D1%82%D0%B5%D1%80", "text": "Учените са открили доказателства за наличието на водни потоци на луната Европа, един от спътниците на Юпитер. Откритието се базира на данни, събрани от сондата на НАСА през 1997 г., информира The Verge. Откритието, чиито резултати бяха публикувани във вторник, е станало възможно благодарение на това, че космическата мисия Галилео на НАСА за проучване на Юпитер и неговите луни, стартирала през 1989 г., е прелетяла над един от водните потоци на Европа. През 1997 г. сондата \"Галилео\" предава неочаквани сигнали близо до повърхността на Европа, които учените тогава не са могли да обяснят.   Досега единственото доказателство за наличието на водни потоци на Европа са предоставени от данните космическия телескоп Хъбъл, който улавя изображения на гейзери вода на ледената луна през 2012 г. и 2016 г. Въпреки това, изображенията на Хъбъл са замъглени и не бяха считани за надеждни доказателства.   Космическият учен от университета в Мичиган и водещ автор на изследването, Сияндзе Цзя, смята че откритието на Галилео представлява \"най-силното доказателство получено досега\" що се отнася до наличието на потоци на Европа.   Смята се, че тези водни потоци идват от подземен океан със солена и течна вода, което прави Европа главен кандидат за търсене на извънземен живот в Слънчевата система.   Присъствието на потоците предлага на учените възможност да изследват океана на Европа, за да разберат дали това небесно тяло е дом на живот. През 2022 г. НАСА планира да стартира космическата мисия Europa Clipper, за да събере проби от потоците.", "date": "2018.05.16", "title": "НАСА с изненадващо откритие на спътник на Юпитер"}
{"url": "http://www.classa.bg/%D1%81%D0%B2%D1%8F%D1%82/item/382017-%D0%BF%D0%B8%D0%BB%D0%BE%D1%82%D1%8A%D1%82-%D0%BD%D0%B0-%D0%BF%D0%BE%D0%BB%D0%B5%D1%82-%D0%BC%D0%BF370-%D1%81%D1%8A%D0%B7%D0%BD%D0%B0%D1%82%D0%B5%D0%BB%D0%BD%D0%BE-%D0%B5-%D1%80%D0%B0%D0%B7%D0%B1%D0%B8%D0%BB-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D1%81-239-%D0%B4%D1%83%D1%88%D0%B8-%D0%BD%D0%B0-%D0%B1%D0%BE%D1%80%D0%B4%D0%B0", "text": "Загадката около изчезването на полет MH370 би могла да приключи след анализа на траекторията на самолета, извършен от авиационни експерти.   Според данните, събрани и анализирани от изследователи от австралийската телевизионна програма „60 минути\", капитанът на самолета, Захарие Ахмад Шах, е извършил серия от маневри, точно изчислени, така че да се избегнат радарите и да се гарантира, че самолетът ще изчезне в отдалечено място.   Общо 239 души пътуваха на борда на Boeing 777, който изчезна на 8 март 2014 г. по маршрута между Куала Лумпур и Пекин.", "date": "2018.05.16", "title": "Пилотът на полет МП370 съзнателно е разбил самолета с 239 души на борда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382019-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%BD%D0%B0%D1%80%D0%BE%D0%B4%D0%B0-%D0%B4%D0%B0-%D0%BC%D0%B8%D1%80%D0%B8%D1%88%D0%B5-%D1%88%D0%BE%D0%BA%D0%BE%D0%BB%D0%B0%D0%B4", "text": "\"Лотарията накара хората отново да мечтаят. Сега ние мечтаем политиците да не им отнемат и това!\"     Тъй рече Захари Бахаров - най-добрият актьор на България за 2018 г. Звездата от \"Под прикритие\". Молецът от \"Дзифт\". Революционерът Драсов от \"Възвишение\". Бае Славе от \"Чамкория\". Голямата мечка на Народния театър, човека, когото полякът Доналд Туск разпозна като по-известен от Вазов сред по-младите българи.   Сега - срам, не срам - Захари Бахаров гледа втренчено в аутокю от сив екран, декламира някаква безумна справка за ДДС и обороти от хазарт, настоява, че е \"време да покажем, че сме европейци\" и приканва уважаемия зрител да се подпише в подкрепа на... маржа на печалбата, генерирана през последните 5 години от \"Националната лотария\".  Частната лотария се оказа новата национална кауза след присъединяването в ЕС. Търкането на билети - патриотичен дълг на всеки лоялен гражданин. Мечтата на народа - да мирише \"Шоколад\".   Щом Марешки влезе в парламента с литър дизел за 1,59 лв, защо хазартното лоби да не събере 500 000 подписа за референдум \"Да задължим учениците да търкат \"Златна пирамида\" преди началото на всеки час\". Ще го спечели, без майтап.   Не гняв, а съжаление провокира последната роля на Бахаров. Всеки има право на избор дали да ритне трудовата си книжка в разцвета на силите си. В златните си години Христо Стоичков и Любо Пенев рекламираха мутренския бизнес на \"ВИС-2\", Слави Трифонов възпяваше \"лошите в страшния филм\", докато гущерът на \"Мултигруп\" си късаше опашката, Тити Папазов, Нешка Робева и Влади Въргала сигурно още сълзят за добрата стара КТБ.   Не актьорът е виновен за върховния цинизъм на посланието в клипа - някой друг му е написал репликите.   Само че този \"някой\" никога няма да излезе с лицето, името, репутацията и прякора си, за да проси всенародна подкрепа за персоналната си хазартна империя.   Няма да видите Васил Божков на кръстосан разпит в сутрешните блокове на националните телевизии.   Дума да не става. Там водещите журналисти го \"играят\" герои на Захари Бахаров по принуда, за да не ги командироват безсрочно в лайфстайл-рубриката на Цолова.   Иначе щяха да обърнат внимание, че законът на Валери Симеонов нито вдига данъците върху хазарта, нито забранява на \"Лотариите\" да спонсорират спорта и културата, нито пречи на гражданството да харчи пари за игри на късмета и да плаща доброволен данък \"Гладна кокошка Дубай сънува\".   Щяха да обърнат внимание и на факта, че в България вече има забрана за пряка реклама на специфични стоки като спиртни напитки, цигари и наркотични вещества, към които може да се развие патологична зависимост - също както към хазарта.   Този натиск, на който е подложен парламентът в момента, не е случайно явление. Колкото по-дълбоко дреме гражданското общество, толкова по-податлива става периферията му на подигравки от страна на продавачите на евтина надежда. Тези, които допуснаха хазартният балон да се надуе до 3% от БВП на България (по данни на Тихомир Безлов), сега ще трябва да си понесат отговорността.", "date": "2018.05.16", "title": "Мечтата на народа - да мирише \"Шоколад\""}
{"url": "http://www.classa.bg/%D1%81%D0%B2%D1%8F%D1%82/item/382010-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D1%81%D0%B2%D0%B0%D0%BB%D0%B8-%D1%80%D0%B5%D0%B6%D0%B8%D0%BC%D0%B0-%D0%B2-%D0%B8%D1%80%D0%B0%D0%BD", "text": "Оттегляйки се от споразумението, подписано през 2015 г., американският президент почти не крие, че крайната му цел е да постигне смяна на режима в Иран, като поразклати още малко икономиката на тази страна.   След като заяви във вторник - 8 май, че се оттегля от Виенското споразумение, Доналд Тръмп не само възстанови изцяло вдигнатите вече санкции срещу Иран, но обяви и други, още по-сурови. Същевременно заплаши американските и европейските компании с репресивни мерки, ако правят бизнес с Техеран.   Докато Иран спазваше поетите ангажименти, както впрочем потвърди МААЕ в 11 поредни доклада, а после и чрез своя президент Юкия Амано, САЩ съзнателно решиха да не изпълняват своите, което всъщност ги изолира на международната арена. Никоя от страните, подписали документа, не последва примера им, приветстван единствено от Саудитска Арабия и Израел, традиционни съюзници на САЩ.   Знае се, че американският президент продължава да руши наследеното от своя предшественик Барак Обама. Но “скъсвайки споразумението”, той почти не крие, че крайната му цел е да постигне смяна на режима в Иран, като поразклати още малко икономиката на тази страна. Процесът между другото е в ход още от 2016 г.   Международната консултантска фирма “МакКинзи” прогнозира през юли 2015 г. 1000 милиарда долара инвестиции в Иран за двайсетгодишен период. Но близо три години след подписването на споразумението Иран е получил едва 10 милиарда от заявените 200 милиарда. Защото въпреки вдигането на първите международни санкции, свързани с ядрената му дейност, американците оставиха в сила наложените преди споразумението от 2015 г. заради неспазването на човешките права и твърденията, че Иран подкрепя тероризма. В страх да не си навлече наказателни мерки от САЩ никоя банка не пожела да гарантира финансирането на мащабни проекти.   Тъй че Иран среща все повече трудности и то на фона на изтощителната суша, която трае вече пет години, в съчетание с 40-процентната девалвация на валутата му спрямо долара от три месеца насам. Същевременно американското “предателство” засилва позицията на консерваторите в конфликта им с умерения президент Хасан Рохани - според тях Иран е сгрешил, приемайки условията на Виенския документ, заради който жертва близо 100 милиарда долара инвестиции в ядрената сфера.   Не са далеч от тази мисъл и жителите на Иран. Независимо дали става дума за ядрената дейност или за гражданските свободи (блокирано бе приложението Телеграм), Рохани не можа или не съобрази как да промени нещата. Духът на иранците е отслабнал дотам, че мнозина - от таксиджии до шефове на предприятия, мислят да се изселят в чужбина.   Европейците предлагат съдействие, за да остане в сила споразумението от Виена. Дали обаче подкрепата им днес ще е по-ефикасна отпреди, особено щом САЩ заплашват с икономически санкции техните компании?   Американците искат впрочем завинаги да забранят на Иран обогатяването на уран (безпрецедентно посегателство срещу суверенитета на коя да е държава), да поставят под надзор програмата му за балистични ракети и да го принудят да изтегли войските си от Близкия изток.   Защото след победата над общия враг - “Ислямска държава”, военният принос на Иран, в която бе сметнат за легитимен, Вашингтон вижда вече проблем в иранските сили, оставени в Ирак и Сирия, за да подкрепят местните режими и да създават нови военни бази. И наистина, това геополитическо преподреждане прави Иран непосредствен съсед на Израел. Така еврейската държава вижда на север Хизбула, и то спечелила преди три дни парламентарните избори в Ливан, на юг - Газа, станала съюзник на Иран в сунитския арабски свят, а си дава сметка и за иранската заплаха, тегнеща над Голанските възвишения.   Американците показаха колко държат на дадената дума - възможно ли е някакво ново споразумение и дали ще се спазва то? С оглед високите залози и днешното положение на самия Иран преговорите, макар и единствено възможно решение, може да се окажат извънредно трудни за Ислямската република.", "date": "2018.05.16", "title": "Истинската цел на Тръмп: да свали режима в Иран"}
{"url": "http://www.classa.bg/%D1%81%D0%B2%D1%8F%D1%82/item/382011-%D0%B2-%D0%BA%D0%B0%D0%BD%D0%B0%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%BE-%D0%B4%D0%B0-%D0%B7%D0%B0%D1%82%D0%B2%D0%B0%D1%80%D1%8F%D1%82-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0", "text": "  Още на 26 април 2018 г. местното държавно управление по образованието единодушно гласува за закриване на местното общообразователно християнско училище (Cornerstone Christian Academy of Camrose), в гр. Кемроуз. Причината е идеологическа:    При това, канадските власти вече обявиха, че окончателно ще закрият християнското училище, още в края на тази учебна година, на 30 юни 2018.         Отношенията на училището с канадското «районно» управление за образование започнаха да се нарушават преди около година, когато властите поискаха училището да прекрати да преподава някои Библейски истини, които осъждат мъжеложството и «обиждат» хомосексуалистите.   Училището се опитва да се защитава, и обществеността вече е подала оплакване в съда, надявайки се да постигне съдебна забрана за закриването на училището. Но властите вече дадоха ултиматум на училището: или училището ще оттегли иска си, или властите прекратяват всички по-нататъшни преговори.   Ситуацията се усложнява, понеже училището притежава само сградата, а учителите са държавни служители, и тях ги е наемало на работа «районното управление», а и по-голямата част от училищното обзавеждане също е държавно, в лицето на същото “районно“.   Миналата 2017 година властите наредиха на училището да не публикува на сайта си определени текстове от християнските свети Писания, на училищния сайт.  Текстовете, които толкова разтревожиха районните началници на това училище, били напечатани в училищна брошура, за учениците и за родителите им. И наистина, в някои от включените в тази брошура цитати от Библията се говори за вредата от начини на живот, които за християните са «греховни». Например, в цитатите се споменават следните пороци: прелюбодеяние, блуд, магьосничество, вражди, кавги, завист, гняв и ереси.   Въпреки че това били само цитати от Библията, за да запазят своето училище, ръководителите му отстъпили на властите и се съгласили «да изрежат» от брошурата всичките откъси, които толкова “наскърбявали“ властите.  Но само изпълнението на искането на либералната цензура, за властите се оказало недостатъчно. След забраната на цитатите от Библията, осъждащи «хомосексуализма», властите веднага поискали от християнското училище, напълно да се премахне от учебния процес, всяко споменаване на думата «грях».   Сега, от една страна, медиите споменават, че искането на държавните органи, да забрани на това училище, да използва в процеса на обучението цитати от Библията, противоречи на споразумението между канадското «районно» и християнското училище, защото в официалното споразумение, подписано между училището и властите, държавата се задължава “да не се опитва да променя същността на учебната програма”.         Алберта» все още разрешава на християнските училища да имат право, както да са сред училищата, управлявани от държавата, така и, да си имат алтернативни учебни програми.  Родителите от пострадалото християнско училище, считат, че спорът с цитатите от Библията е бил само повод за закриване на училището. Иначе този спор би бил бързо разрешен, и всичко което властите пожелаят би било изпълнено бързо от християнското училище. Но, изглежда, днес властите в Канада все повече и повече искат да съдят и да затварят християнските училища, отколкото да преговарят и да се договарят с тях.   Затова, Председателят на родителския съвет на „опасното“ християнско училище Диана Маргел подчертава, че опитите на канадското «районно» управление да цензурира християнското учение, критикуващо «греха», си остава крайъгълният камък в спора и е основната причина за закриването на християнското училище.   „Опасното“ християнско училище посещават 170 ученика от 100 семейства. И след закриването на училището, тези семейства ще бъдат принудени да губят по около два часа на ден, в опасно превозване на своите деца, до най-близкото друго училище.   Самото християнско училище в г. Кемроуз, Канада, е основано 1989 година. До 2009 година училището било частично финансирано от държавата. Но 2009 година получило акредитация в «районното», за алтернативна учебна програма в системата на държавните училища. Така че, ако училището бъде закрито и пожелае отново да даде заявка за откриване, в канадското «районно», изобщо не е сигурно, че при новата, насочена към хомосексуализма, държавна политика, християнските училища в Канада, ще получат такава акредитация в бъдеще.   Родителите на учениците от “опасното“ училище заявяват в медиите, че новата радикално-либерална система в Канада (идеологията на хомосексуализма), разрушава бъдещето на децата от християнските семейства.     ", "date": "2018.05.16", "title": "В Канада започнаха принудително да затварят християнските училища"}
{"url": "http://www.classa.bg/%D1%81%D0%B2%D1%8F%D1%82/item/382012-%D0%B7%D0%B0%D0%BF%D0%BE%D1%87%D0%B2%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0-%D0%BE%D1%80%D0%B3%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "В столицата на хазарта и греха Лас Вегас ще бъде организирана най-голямата сексуална оргия, която ще претендира за рекорд, съобщава в. “Метро”, цитирани от БТА.   Проявата, планирана за 2 юни, ще премине под патронажа на организацията “Менидж лайф”, в която членуват предимно “сексуално освободени хора”.   Целта е да се подобри предишния японски рекорд от 2007 година, при който 500 двойки правиха секс в склад.   Предполага се, че в Лас Вегас ще се съберат над 1000 души за оформянето на двойки и шведски тройки.      Таксата за участие е равностойността на 145 британски лири за двойки и 18 лири за непридружени жени. Ще бъдат раздавани много презервативи, лубриканти, хавлиени кърпи и мокри кърпички. Организаторите обещават да оборудват чисто и комфортно място за поставянето на рекорда. Ще бъдат обособени и специални пространства за изхвърлянето на отпадъците след оргията.     За да не се разкрива идентичността на рекордьорите ще бъдат раздавани и специални маски за покриване на лицата им. Желаещите могат да се явят в свои секси костюми. Но за разочарование на мераклиите от мъжки пол, на проявата няма да бъдат допускани непридружени от дами мъже.", "date": "2018.05.16", "title": "Започва най-голямата сексуална оргия в света"}
{"url": "http://www.classa.bg/%D1%81%D0%B2%D1%8F%D1%82/item/382013-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B5%D1%80%D0%B4%D0%BE%D0%B3%D0%B0%D0%BD", "text": "Кралица Елизабет II се срещна с турския държавен глава Реджеп Ердоган. Той беше приет от кралицата в Бъкингамския дворец.   Официалната среща отбелязва началото на посещението на Ердоган в Лондон. Президентът се срещна и с премиера Тереза Мей, при което определи Великобритания като \"съюзник и стратегически партньор, но и истински приятел\". Ердоган допълни, че вижда стратегическото партньорство между двете държави като необходимост, а не само просто като избор.     Той припомни, че през юли 2016-а Лондон осъди антиправителствения преврат в Турция и каза, че никога няма да забрави този акт на солидарност. Според него по-сдържаните реакции на други европейски лидери са били осъдителни.   Освен това си постави за цел да засили търговските взаимоотношения между Великобритания и Турция, особено в светлината на процедурата по Брекзит.   Анкара е готова да си сътрудничи с Лондон и след излизането на страната от ЕС. Посещението на турският държавен глава беше посрещнато и с протести като на \"Даунинг стрийт\" се стигна до кратки сблъсъци с полицията.", "date": "2018.05.16", "title": "Елизабет II се срещна с Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382014-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%82%D0%B5%D0%BE%D0%B4%D0%BE%D1%80-%D0%BE%D1%81%D0%B2%D0%B5%D1%89%D0%B5%D0%BD%D0%B8", "text": "  Теодор, наричан още Освещен, защото единствен в целия манастир имал свещенически сан, бил един от любимите ученици на  .      От ранни години той горял от любов към Бога и четиринадесетгодишен дошъл в Тавена при преподобни Пахомий, желаейки да служи на Господа. Великият подвижник го приел, като видял в него истински призвание към монашески живот. И момъкът, укрепен от Божията благодат, с радост понасял всякакви трудове и всякакви лишения и от ден на ден преуспявал по пътя на светостта. По-късно – след смъртта на свети Пахомий – Теодор станал игумен на Тавена и другите му обители. Той умрял около 360 година.", "date": "2018.05.16", "title": "Св. преподобни Теодор Освещени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382015-16-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1204 г. Балдуин IX Фландърски е коронован за първи император на Латинската империя.    През 1717 г. Волтер е арестуван и затворен в Бастилията заради сатиричните си стихове.    През 1770 г. 14-годишната Мария-Антоанета се омъжва за 15-годишния Луи Август, който по-късно става крал на Франция.    През 1804 г. Наполеон се провъзгласява за император на Франция.    През 1888 г. е открит астероидът Паулина.    През 1899 г. е открито 10. Обикновено Народно събрание.    През 1915 г. по време на Първа Световна война Антантата връчва първа нота на България, като c предлага да нападне Турция и да завземе Източна Тракия.    През 1920 г. Жана д'Арк е канонизирана от Католическата църква в Базилика Свети Петър в Рим от папа Бенедикт XV.    През 1929 г. в Холивуд е проведена първата церемония по връчване на „Наградите на Академията\".    През 1946 г. Северен Лас Вегас получава статут на град.    През 1960 г. в Малибу (Калифорния), Теодор Майман демонстрира първия лазер.    През 1969 г. съветската космическа сонда „Венера 5\" каца на Венера.    През 1975 г. японката Джунко Табей става първата жена, изкачила връх Еверест.    През 1996 г. французойката Шантал Модюи става първата жена, изкачила четвъртият по големина връх в света Лхотце.    През 2005 г. стартира проектът \"Древни цивилизации\".    През 2003 г. в Казабланка, Мароко е извършен атентат от Ал Кайда в заведение, посещавано често от чужденци. Загиват 33 души, а над 100 са ранени.    През 2007 г. общото събрание на ООН обявява 2008 г. за Международна година на езиците, след като приема, че многоезичността развива единство в многообразието и международно разбирателство.      ", "date": "2018.05.16", "title": "16 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382016-%D0%B0%D1%82%D0%B0%D0%BD%D0%B0%D1%81-%D0%B1%D1%83%D1%80%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D1%8A%D1%82,-%D0%B7%D0%B0-%D0%BA%D0%BE%D0%B3%D0%BE%D1%82%D0%BE-%D0%BF%D1%80%D0%B8%D0%BD%D1%86%D0%B8%D0%BF%D0%B8%D1%82%D0%B5-%D0%B8-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE%D1%82%D0%BE-%D0%B7%D0%BD%D0%B0%D1%87%D0%B5%D1%85%D0%B0-%D0%B2%D1%81%D0%B8%D1%87%D0%BA%D0%BE", "text": "Когато говорим за национални герои, обикновено става въпрос за всички онези, които са се били за свободата на България и за националния идеал, които са проливали кръв за родината. Атанас Буров е такъв човек. Дори има орден \"За Храброст\" от Балканската война. И все пак не затова заслужава да го тачим като герой.   Наистина едва ли някой свързва героичното с професията на банкера и политик. Дори напротив - това са образи, които сме свикнали да мразим. Именно в тази си роля обаче Атанас Буров успява да направи за България повече, отколкото цели полокове със смели войници са успявали.   Дори сред видните възрожденци и борци за свобода, които сме свикнали да идеализираме в историята си, се срещат хора с толкова развито чувство за личнa чест и достойнство, за правда и за родолюбие.    Самият Буров произхожда от богато семейство. Богатството идва от копринените буби, които фамилията отглежда от поколения и които докарват големи постъпления. Така до времето, когато родът бил оглавяван от Атанас Буров старши - дядото на големия политик - Бурови разполагали с лихварска къща, цех за производството на коприна, търговски операции с алкохол (вино и ракия) и отглеждали големи количества едър рогат добитък - богатство трупано с поколения на разумно управление на капиталите и смели инвестиции.     Майката на баща му, Стана Бурова, по баща Михайловска, е сестра на изтъкнатия възрожденски деец, борец за църковна независимост и Търновски митрополит Иларион Макариополски, чийто род произхожда от преселенеца Андроник от Грузия. Негов близък родственик, братовчед на баща му, е известният български писател и общественик Стоян Михайловски.   В тази среда Атанас Буров няма как да не получи и най-доброто за времето си образование. Първо учи в родния си град и в Априловската гимназия в Габрово, откъдето обаче е изключен заради участието си в организацията на социалистическа стачка в училището. Завършва като частен ученик и с оценките си от матурите е приет в Сорбоната в Париж, където през 1903 г. завършва политически и финансови науки.   През 1895 г. бащата на Атанас, Димитър Буров, основава в Русе \"Българската търговска банка\", а покрай нея и свързаните с нея предприятия по-късно ще се оформи и политическата сила -Народната партия.    Делото на Димитър Буров е трябвало да бъде продължено от двамата му сина. По-големият син, Иван Буров, завършва Търговската Академия във Виена, след което работи в „Credit Lyonnais” в Марсилия. След завръщането си в България поема ръководството на Свищовския клон на „Българска търговска банка”. През 1909 г. Иван Буров се премества в София и става член на Управителния съвет на „Българска търговска банка”.   След завръщането си от Париж Атанас Буров също навлиза в банковото дело. Освен това обаче се увлича от политика и журналистика. Активен член на Народната партия, той става народен представител. Политическите си възгледи излага във вестник \"Мир\".   През 1912 г. започва Първата Балканска война. По това време Атанас Буров е вече оформен и изявен политик от Народната партия. След школовката на Третото ВНС (9 юни - 9 юли 1911 г., приело промяната на чл. 17 от Конституцията), в което е секретар на Бюрото, в 15 ОНС (15 октомври 1911 - 23 юли 1913 г.) е отново секретар на Бюрото, а от 1 февруари 1912 г. и подпредседател на Народното събрание.   Противно на всичко очаквано от един толкова голям политик, Атанас Буров се отказва от възможността да остане на сигурно място в София, а се записва като доброволец в Българската армия - единственият български депутат, който го прави. Малко преди самото избухване на войната той е завършил ускорено Школата за запасни офицери.   На фронта той успява да се изяви, повеждайки атака на нож, която за малко не му коства живота. В битката при Чаталджа поручик Буров се разминава с най-лошото на косъм, когато един турски куршум се забива в металната му запалка в горния джоб. За самата битка е отличен с орден \"За храброст\".   Именно престоят му на фронта прави още по-болезнена за него националната катастрофа, която идва от Междусъюзническата война.    Той има лошия късмет по това време да е министър на търговията и индустрията в кабинета на Стефан Данев. Привидно хитрия ход на цар Фердинанд да подтикне главнокомандващия на армията ген. Михаил Савов да нападне съюзническите части в крайна сметка се оказва пълен провал, който вкарва страната в първата си национална криза. Буров до края на живота си е убеден, че тези действия на царя с били \"престъпното безумие\", което лишава България от постигнатото в първата Балканска война.   В едно свое интервю за в. \"Заря\" година след обявяването на Междусъюзническата война той ще даде бурен и емоционален коментар на събитията:   \"16 юни бе последната безумна експлозия на един дълго тъкмен комплот против политиката на отговорното правителство, хвърляне България на въздуха, за да се провали тази политика и да се услужи на интересите на Австрия. Престъпление, непредвидуемо поради своето безумие и поради високото положение на човека, който го извърши.   Има хора и партии в България, които искат да омаловажат и потулят тая дата. Те са или съучастници във великото престъпление, или късогледи политици и дворцови угодници, които виждат, че с това си поведение способстват за едно повторение на тая дата, което тоя път може да тури край на съществуването на България.\"   Краят на войната е еднозначен - България е унизена и трябва да се справи с огромните политически и икономически проблеми, които ще я измъчват повече от десетилетие. Въпреки това само две години по-късно страната влиза в Първата световна война на страната на Централните сили. Трагичният развой на войната води до излизането на преден план на Александър Стамболийски, който организира правителство на широката коалиция.   Там Буров също заема министерски пост - министър на търговията, промишлеността и труда. В тази си роля той успява да въведе тежки реформи, които обаче в крайна сметка успяват максимално да запазят българската икономика през войната на фона на всичките репарации и контрибуции, които държавата е задължена да плати по Ньойския мирен договор.   Може би най-значителното нещо, което успява да направи за България, е в един от следващите му мандати като министър, този път в кабинета на Андрей Ляпчев като външен министър.    Там, от една страна, той успява да осигури свежи пари за икономиката от \"Стабилизационния заем\" (по време, когато никой не е искал да отпусне пари на България), а от друга - да вдигне от държавата голяма част от огромния дълг, наложен от Ньойския мирен договор.   Когато в Обществото на народите в Женева се поставя на дневен ред обсъждането на дълговете на победените държави, Буров полага неимоверни усилия и използва познанството си с тогавашния френски външен министър Аристид Бриан, с който е състудент, за да облекчи тежката участ на България. Френският министър вербува за българската кауза английския представител, а в Женева тежи думата на Англия и Франция.   На 20 януари 1930 г. в Хага се подписват договори за финансовите задължения на България. Те значително да намалят дълговете като изцяло се премахва остатъкът от окупационния дълг, който е 12 млн. златни франка. Репарационният дълг, който възлиза на 1,7 млрд. златни франка също се премахва. Друг транш от същия дълг се заменя с плащания от 11 млн. златни франка годишно при 5.5% годишна лихва и трябва да се плати за 35 години, а условията са сумите да се увеличат, когато икономиката на страната укрепне.   До намаляването на дълга се стига след блестяща реч на Буров, произнесена на френски език. По този повод австрийският канцлер казва: \"Искрено се радвам, че и България, към която храня искрени чувства на симпатия и вяра в нейното щастливо бъдеще, можа благодарение на такта, самоувереността и отличната пледоария на нейните държавници в Хага да постигне такива високи резултати, които поставят върху една здрава основа нейното финансово и стопанско заздравяване\".   Заради впечатляващото му поведение е предложен от британския външен министър Остин Чембърлейн за член на политическата подкомисия на Обществото на народите и е бил избран.   Това, което си заслужава да се каже за Буров обаче, е, че през цялото време той бил човек на принципите. По време на Втората световна война Атанас Буров е противник на съюза с Германия и на 2 септември 1944 година става министър без портфейл в правителството на Константин Муравиев, образувано като последен опит да се предотврати нападението на Съветския съюз срещу България. Идеята била да бъдат използвани всички политически връзки и ресурси, с които Буров разполага, за да се осигури възможно най-добра сделка за България.   Кабинетът на Муравиев обаче издържа само 7 дни, а след него идва превратът на Отечествения фронт и комунистите. Самият Буров е срещу комунистите, но като русофил той е демонстрирал многократно добрите си отношения към Русия. При прекъсването на дипломатическите отношения между България и Русия, преди да ни обявят война на 5 септември 1944 г., руският посланик Ларисчев последно си взима сбогом като отива в дома на банкера.   Затова и по много други причини той избира да остане в България, вместо да бяга в чужбина, както му предлагат мнозина. Висши държавници дори го изкушават с идеята за правителство в изгнание, което той да оглави. Той обаче категорично отказва.   До последно вярвал, че западните държави няма да оставят България просто така в ръцете на комунистите. Накрая обаче той се сблъскал със суровата реалност.   Държавна сигурност определя Буров като \"идеолог на българската буржоазия\". Народният съд го осъжда на една година затвор. За разлика от много други политици той е почти помилван, тъй като гласно се обявява срещу съюза с Германия и помага за излизането на страната от войната.   Помилван е и е освободен в навечерието на изборите през 1945 година. Той веднага се присъединява към опозицията срещу комунистическото правителство. През 1947 година се обявява срещу смъртната присъда на Никола Петков. На 25 октомври е интерниран в Дряново, през 1949 година е изпратен в концентрационния лагер край Дулово.   През 1950 година е арестуван и на 13 ноември 1952 година е осъден на 20 години затвор, след като е признат за виновен по три обвинения – че е работил за „събарянето и отслабването“ на правителството, че през 1946 година е обещавал създаването на чужда военна база във Варна и че е подбуждал „други държави и обществени групи в чужбина“ към враждебни действия срещу България. Присъдата си излежава първо в Шуменския, а след това в Пазарджишкия затвор.   Именно там на 15 май 1954 г. намира смъртта си. Днес в центъра на града има издигнат негов паметник.   През цялата си кариера той се отличава с принципност, политическа мъдрост и липсата на склонност да прави компромиси с вижданията си. Това му печели уважението на съюзници и противници, но също така му носи и ударите на съдбата. Дали е можел да избере по-лесния път - със сигурност и то не само в един случай.   След комунизма името на Атанас Буров излиза от забвението, за да можем да си спомняме за един наистина светъл пример в българската политика.", "date": "2018.05.16", "title": "Атанас Буров - политикът, за когото принципите и достойнството значеха всичко"}
{"url": "http://www.classa.bg/%D1%81%D0%B2%D1%8F%D1%82/item/382008-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B0%D0%BA%D1%8A%D0%B4%D0%B5-%D1%81-%D0%B1%D0%BE%D0%BA%D0%BB%D1%83%D0%BA%D0%B0", "text": "Досега Германия си беше решила проблема така: изнасяше в Азия голяма част от битовите си отпадъци, а останалата преработваше сама. Но след като Китай спря вноса, Германия се оказва със сериозен проблем.             Накъде с боклука, след като Китай спря почти целия внос на битови отпадъци от Германия? Това затруднение обаче може да се окаже и шанс за германското отпадно стопанство. До неотдавна Германия изнасяше по 1,5 млн. тона пластмасови отпадъци в Китай и Хонконг. Китай се нуждаеше от тези суровини и ги преработваше на гумени играчки или пуловери. Бизнесът с боклука беше изгоден и за Германия: Азиатците плащаха по около 20 евро повече за тон пластмасови отпадъци, отколкото германските рециклиращи фирми. Тези времена обаче отминаха, защото Пекин инсталира собствена система за рециклиране на отпадъци.   Все повече стара пластмаса се трупа на сметищата между Хамбург и Мюнхен. Да бъдат преработени чакат също и тонове текстил, хартия и шлака. В цяла Германия не достигат инсталациите за разделяне на боклука и за рециклирането му. Общините явно не са очаквали подобен проблем.   При това китайското решение да спре вноса на отпадъци не дойде изненадващо, казва Петер Курт – президент на Федералното сдружение на фирмите от отпадното стопанство. Той смята, че е нужно да се осигури по-ефективен кръговрат в използването на суровините в Германия: „Не става дума само за това по-добре да се събират и разделят пластмасовите отпадъци от останалия боклук. Сега на ход са производителите на опаковки\", казва той.   Нужна е промяна   Опаковъчната индустрия произвежда торбички, целофани, чашки и чинийки от многопластови материали, чието рециклиране изисква значителни усилия и време. Според експертите, това трябва да се промени. Петер Курт например настоява да се въведат по-строги изисквания и правила за рециклирането на отпадъците и за по-справедливо разпределение на обществените договори между фирмите от отпадното стопанство. Според него, малките и средни фирми трябва да имат същите права като градските комунални служби.   В края на 2018 и началото на 2019 предстои и промяна в европейските директиви, свързани с рециклирането. До 2022 делът на рециклираните пластмасови опаковки постепенно трябва да нарасне от 36 на 63%. В Германия отдавна се полагат усилия в тази насока, а съвременните постижения в бранша могат да се видят на изложението IFAT, което се провежда от 14 до 18 май в Мюнхен.   Особено проблематични от гледна точка на повторното оползотворяване на суровините са многопластовите опаковъчни фолия. За тяхното производство се слепват полимери с хартия, изкуствени тъкани и скъпи регранулати. За да се разделят след това отделните съставки е нужни специална техника, която може да отделя напр. полиетилен от полиамид.   Не само опаковъчни материали трябва да бъдат разделяни на съставните им части. Фирмите за рециклиране трябва да могат да обработват също биомаса и вещества с минерален произход.   \"Този проблем е решим\"   Китайски нископлатени работници сортират пластмасови бутилки в център за рециклиране в провинция Ляонинг   Щефан Румел, шеф на международното изложение IFAT в Мюнхен, е убеден, че проблемът на Европа с пластмасовите отпадъци може да бъде решен: „Освен от радикална промяна в поведението на всички се нуждаем и от система за устойчив кръговрат на суровините, така че с помощта на нашето ноу-хау и новите технологии да осигурим повторното използване на всички пластмасови отпадъци\", посочва той.   Политиците и производителите на опаковки също са в дълг към обществото. Лидерът на Зелените Роберт Хабек настоява да се въведе общоевропейски данък върху пластмасовите изделия и продуктите за еднократна употреба: „Петролът, който се превръща в пластмасови изделия, трябва да бъде облаган с данък по същия начин, по който се облагат и горивата\", казва той. Германската министърка на екологията Свеня Шулце обаче отхвърли предложението на Хабек за по-висок данък, с който да се облагат например найлоновите торбички в магазините. Според нея, потребителите с неудоволствие биха плащали по няколко допълнителни цента за тях, но това едва ли щяло да ги накара да променят поведението си.   Зеленият евродепутат Свен Гиголд обаче твърди, че подобни данъци върху найлоновите торбички вече са довели до значително намаляване на употребата им в редица европейски страни, например в Ирландия или Дания. Министърката на свой ред смята, че защитата на околната среда от пластмасови отпадъци не се нуждае от нов данък, а от „интелигентно направлявана система, която да води до намаляване на отпадъците и увеличаване на дела на рециклираните суровини\".", "date": "2018.05.16", "title": "Германия: накъде с боклука?"}
{"url": "http://www.classa.bg/%D1%81%D0%B2%D1%8F%D1%82/item/382009-%D0%BA%D0%B0%D0%BA-%D1%85%D0%B0%D0%BC%D0%B0%D1%81-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%B7%D0%B2%D0%B5%D1%80%D1%81%D1%82%D0%B2%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D0%B0%D0%B7%D0%B0", "text": "Няма да превеждам дословно (от   - б.р.). Хронологията следва един логичен ход:   1.Терористи запалват гуми, за да създадат димна завеса пред оградата с Израел.   2. Четирима терористи подгонват пред себе си тълпа насила доведени цивилни от Газа и започват да стрелят по джип на приближаваща бойна единица от Израел. Тълпата цивилни се разбягва.   3. Войниците отвръщат на огъня и отстрелват четиримата. След малко нова тълпа цивилни са подгонени към оградата, други 4 терористи започват да хвърлят гранати, д а стрелят по войниците.   5. Войниците ликвидират и тези четирима. Изнасят на показ въоръжението на терористите от Хамас - всякакви оръжия плюс клещи за рязане на бодливата тел на оградата.   Целта е чрез жертви на цивилното население да се проникне на територията на Израел през бодливата тел и да се вземат израелски войници като заложници.   Цял ден слушам съобщения по нашето радио как невъоръжени жители на Газа мирно протестират срещу посолството на САЩ в Израел. Все едно слушам новини от 70-те и 80-те години.   Що за журналисти, що за редактори, що за експерти по Близкия Изток. Така ли се правят новини?", "date": "2018.05.16", "title": "Как Хамас произвежда новини за \"израелски зверства\" на границата с Газа"}
{"url": "http://www.classa.bg/%D1%81%D0%B2%D1%8F%D1%82/item/382006-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D1%81-%D0%B5%D1%80%D0%B4%D0%BE%D0%B3%D0%B0%D0%BD-%D0%B0%D0%B2%D1%82%D0%BE%D0%B3%D0%BE%D0%BB-%D0%B7%D0%B0-%D0%B9%D0%BE%D0%B7%D0%B8%D0%BB-%D0%B8-%D0%B3%D1%8E%D0%BD%D0%B4%D0%BE%D0%B3%D0%B0%D0%BD", "text": "Германските национали Месут Йозил и Илкай Гюндоган - единият само с германско, а другият с германско и турско гражданство - се снимаха с президента Ердоган. И си вкараха класически автогол               Какво ли си е помислил Дениз Юджел, когато е видял снимките на засмените национални футболисти Йозил и Гюндоган с Реджеп Тайип Ердоган? Може би журналистът начаса си е припомнил за едногодишния си престой в предварителния арест в ердоганова Турция, задържан по подозрение в „терористична пропаганда\". Или пък правозащитникът Петер Щойтнер, прекарал и той няколко месеца в турска килия за подпомагане на въоръжена терористична групировка, при вида на връчената от Гюндоган на Ердоган фланелка на клубния му отбор „Манчестър Сити\" с посвещението: „На моя уважаван президент – с дълбоко почитание\". Голов пас за Ердоган   Месут Йозил и Илкай Гюндоган, и двамата родени в Гелзенкирхен, в германската Рурска област, съзнателно или просто от глупост се хванаха в изкуствената засада, поставена им от Ердоган. Да, впоследствие Гюндоган го нарече жест на обикновена любезност, но това не попречи на ердогановата Партия на справедливостта и развитието веднага да качи в социалните мрежи снимката с „турските футболисти от Premier League\". Което пък подава идеален голов пас на Ердоган в навечерието на предсрочните избори за парламент и президент през юни.   Но то е златен пас и за онези в Германия, които от доста време критикуват най-вече полузащитника Йозил задето нито веднъж за своите 89 мача с националната фланелка не си отвори устата в съпровод на германския химн. И които сега гръмогласно настояват двамата да бъдат изритани от национални отбор по футбол. Снимките с Ердоган отново наляха масло в огъня на разпалените дебати за интеграцията в Германия и за пореден път насочиха цялата огнева мощ на критиката срещу двойното гражданство. За сведение: Йозил притежава само германски паспорт, Гюндоган има и германско, и турско гражданство.   Хитрият като лисица тактик Ердоган трябва да е много доволен - пропагандният му удар успя отвсякъде. След като Йозил и Гюндоган му удариха по едно предизборно рамо, сега той спокойно може да изчака реакцията на Германския футболен съюз. Като при това може само да спечели. А на лудите националистически глави в Германия трябва да им е ясно едно: ако Футболният съюз беше изхвърлил двамата халфове от националния отбор за Световното първенство в Русия, това щеше да бъде и най-големият предизборен подарък за Ердоган. И изобщо нямаше да му трябват предизборни срещи с турското население в Германия, за да мобилизира избирателите в своя подкрепа.   За наказание - оранжев картон     Германският футболен съюз, начело с президента Райнхард Гриндел, който от години води кампания за интеграция, толерантност и респект, остро разкритикува фото-сесията. Но това не е достатъчно. Ако наистина приемат нещата на сериозно, футболните ръководители трябва да покажат на Йозил и Гюндоган оранжев картон. От политическа и от спортна гледна точка ще бъде глупаво да ги изхвърлят от националния отбор. Съвсем не е глупаво обаче да им се изиска ясна и недвусмислена идентификация с ценностите на Германския футболен съюз. Може би няма да е лошо Месут Йозил и Илкай Гюндоган да поканят Дениз Юджел в подготвителния лагер преди световното първенство и да му подарят по една своя фланелка от националния отбор. А най-добре да ги надпишат така: „В името на свободата на словото!\"", "date": "2018.05.16", "title": "Снимките с Ердоган - автогол за Йозил и Гюндоган"}
{"url": "http://www.classa.bg/%D1%81%D0%B2%D1%8F%D1%82/item/382007-%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5", "text": "Реализмът изисква да признаем, че правото на съществуване на Израел не бива да бъде поставяно под съмнение. Както и това, че палестинците също имат права, пише К. Франкенбергер по повод  насилието в Близкия Изток.             В понеделник бяха написани още редове в двата разказа за Близкия Изток. В единия се говори за това, как преди 70 години е била основана държавата Израел. В един регион с много деспотични режими възникна една единствена по рода си общност, силна във военно отношение и икономически преуспяваща, иновативна и демократична, модерна и същевременно вярна на традициите си. Дотук тя успешно устоява на всички (екзистенциални) заплахи. Защото - особено след Холокоста - готовността за отбрана никога не е била и няма да бъде поставяна под съмнение в Израел - политически и психологически, във военно и в материално отношение.     В понеделник бяха добавени нови редове и във втория разказ за Близкия Изток: този на палестинците, които виждат в основаването на държавата Израел истинска катастрофа за себе си. Цели поколения са израснали с това усещане. При масовите протести на границата с Израел в ивицата Газа бяха убити десетки палестинци, а стотици бяха ранени. Недоволството беше породено от откриването на американското посолство в Ерусалим.   Преместването на посолството на САЩ от Тел Авив в Ерусалим представлява триумф за израелския министър-председател Бенямин Нетаняху. За арабите обаче това е трагедия. Много държави, в това число и западни, са убедени, че едностранните действия на САЩ отдалечават във времето постигането на решение чрез преговори. Защото така Вашингтон унищожава надеждата за собствена държава на палестинците, които смятат Ерусалим и за своя столица. Те черпят своята ярост от чувството за безнадеждност. Голяма вина за това обаче носят и техните лидери, които пропагандират терора, вместо да използват шансовете за помирение.   Мъдро ли постъпва Вашингтон?   Правителството на Доналд Тръмп застана твърдо на страната на израелското правителство - не само по отношение на преместването на американското посолство в Ерусалим. Вашингтон обосновава стъпката си с това, че такава е действителността и че е крайно време да я приемем. Може и така да е. Но дали това е мъдър ход във време, когато навсякъде наоколо ври и кипи? Близко е до ума, че - с оглед на случващото се - Израел все по-малко ще бъде готов да приеме решение на принципа на двете държави.   Реализмът изисква да признаем, че правото на съществуване на Израел никога не бива да бъде поставяно под съмнение. Както и това, че палестинците също имат права.  ", "date": "2018.05.16", "title": "А правата на палестинците?"}
{"url": "http://www.classa.bg/%D1%81%D0%B2%D1%8F%D1%82/item/382005-%D0%B5%D0%B4%D0%B8%D0%BD-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%BD%D0%B0-%D0%B8%D0%BC%D0%B5-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "И отново се питаме: какво ли е в главата на този човек, който с лека ръка пали пожар след пожар? Кървавите сблъсъци в ивицата Газа, провокирани от едно решение на Тръмп, ясно показват опустошителните  сили на този човек.             Какво ли е в главата на този човек, който реши символичното ново откриване на американското посолство в Израел да се състои тъкмо в деня на 70-годишнината от прокуждането на палестинците от днешните израелски територии? Още повече, че става дума за сграда, която отчасти се намира на територията на Източен Ерусалим. Точно там, където палестинците смятаха да издигнат своята нова правителствена сграда, когато възникнат двете държави. Истински дипломатически шамар в лицето на толкова много палестинци. Да, това не оправдава избухналите насилия, но донякъде съзнателно ги провокира и в този смисъл част от вината пада върху онзи, който е взел въпросното решение. Казано в прав текст: Доналд Тръмп носи част от отговорността за многобройните убити и ранени.   Над всичко и всички. И без план Б.   Какво ли е в главата на този човек, който с един подпис унищожи тъй трудно постигнатия ядрен компромис с Иран, при това без да се посъветва с досегашните си европейски партньори и съюзници и да съгласува с тях по-нататъшните действия? И по този начин най-малкото мълчаливо прие поредната ескалация в Близкия изток. Да не говорим, че като страничен ефект 70-годишният мирен ред в Европа пропада в тежка екзистенциална криза.   Какво ли е в главата на този човек, който очевидно полага всички усилия да унищожи постиженията на своя предшественик, без обаче да разполага с какъвто и да било план за действията си след разрушаването?   Доналд Тръмп никога преди не е работил като демократично избран политик. Не е минал през школата на онази специфична дейност, която се състои от взимане и даване, от мъчителните усилия да се постигне компромис, от балансирането между предимства и недостатъци, като в добрия вариант винаги се мисли за последствията от политическите действия - включително и онези, които са прицелени далеч в бъдещето.   Достатъчно е да погледнем символите на неговата власт, които той лично си е избрал. Името му, изписано със златни букви върху неговите небостъргачи, което самохвално тръби: Вижте ме, аз съм над всички. И мога да правя каквото си искам. Надписи, които демаскират неговата истинска мотивация: не Америка, а Тръмп „преди всичко\".   Всичко това не е ново. Но през последните дни съвсем ясно проличават опустошителните сили на този човек. Доналд Тръмп няма план Б. Той не мисли за последствията, които може да станат осезаеми евентуално чак след четири или след осем години. На него му е все едно какво ще последва от действията и от словесните му атаки срещу страни извън САЩ.   Той упражнява власт, просто защото може. И винаги мисли главно за това: да привлече колкото е възможно повече внимание. А внимание най-лесно се привлича, когато с велик апломб съсипваш и разрушаваш. Тъкмо поради това той премести американското посолство именно на дата като вчерашната. И пак тъкмо поради това унищожи сделката с Иран, без да е помислил какво ще последва.     Европа, пробуди се!   За Германия и за Европа това означава едно: време е най-сетне да се пробудим. Седем десетилетия след края на Втората световна война Европа трябва най-сетне да влезе в пълнолетието. Което включва и това: да поеме отговорността си в областта на външната политика и политиката за сигурност. Германия най-сетне трябва да си сложи ръка на сърцето и да започне да инвестира пари в Бундесвера.    Нищо, че досега мнозина бяха доволни да имат просто една полу-боеготова армия. Британците пък ще трябва да се замислят дали след излизането си от ЕС ще искат и ще могат да си сътрудничат с Франция и Германия в областта на отбранителната политика и политиката за сигурност. И най-вече: Европа е длъжна да намери изход от процеса на вътрешно разпадане и да вложи всичките си сили в изграждането на една бъдеща нова общност.   Все големи предизвикателства, едно обаче е сигурно: на държава, която се управлява от човек като Доналд Тръмп, не само вече не можем, но и не бива да разчитаме. Кадрите, които достигат до нас от ивицата Газа, са тъжно доказателство за нуждата от спешни мерки.", "date": "2018.05.16", "title": "Един разрушител на име Доналд Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382000-%D0%B4%D0%B5%D1%81%D0%B8-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F%D1%82%D0%B0-%D1%82%D0%BE%D1%82%D0%B0%D0%BB%D0%BD%D0%BE-%D0%B8%D0%B7%D0%BF%D0%BB%D0%B8%D1%81%D0%BA%D0%B0", "text": "Деси Фотосесията е тотално изтрещяла откакто призна в ефир, че мечтата й е да бъде известна и да се снима професионално като модел, пише HotArena. Изглежда, че няма кой да й прави професионални фотосесии и затова си прави аматьорски такива в домашни условия. Вероятно помните как щракна „най-милото\" си с резен от половин лимон. След като видя кадъра какъв шум вдигна, реши, че този тип селфита имат бъдеще и ще продължи да ги прави.      Бърза справка с профила й в Инстаграм сочи, че има подобни фотоси с роза между срамните устни, чаша кафе върху триъгълника й, докато в едната си ръка държи изгасен фас с марихуана.      Отделно не по-малко Деси обича да снима изкуствените си гърди, аранжирайки ги по различен начин. Едно от хрумванията й е да опре нож до зърното си.", "date": "2018.05.16", "title": "Деси Фотосесията тотално изплиска!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382001-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B5%D0%BC%D0%B8%D0%BB%D0%B8-%D1%80%D0%B0%D1%82%D0%B0%D0%B9%D0%BA%D0%BE%D0%B2%D1%81%D0%BA%D0%B8", "text": "Тя не изпитва обикновено особено чувство за свян и често се хвали и показва тялото си в социалните мрежи. Емили Ратайковски отново провокира всички като се появи почти гола в последния й пост в \"Инстаграм\". 26-годишната моделка привлече всички погледи като позира по голи гърди в бански костюм от нейната линия Inamorata. Емили показва горещата си фигура като застава в различни съблазнителни пози .      В друга фотосесия красавицата е паднала на колене до прозорец, за да позира по бикини. Преди известно време тя бе споделила: \"Гърдите са забавни. Те болят понякога, а понякога те са това, което ме кара да се чувствам могъща. Те са ключ към моята сексуалност\".              ", "date": "2018.05.16", "title": "Горещата Емили Ратайковски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382002-%D0%BC%D0%B0%D0%B9%D0%BA%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D1%81-%D0%BC%D0%B5%D1%87%D0%BA%D0%B0", "text": "В американския щат Колорадо една черна мечка атакува петгодишно дете, съобщава Associated Press. Инцидентът се случил в неделя, 13 май. Момичето решило, че кучето й е в двора и изтичало от къщата. Скоро майка й дочула виковете на дъщеря си и видяла голяма черна мечка, която носела детето й. Жената се развикала и уплашила хищника. Той оставил дъщеря й и избягал. Животното ухапало момичето по гърба и крака, но жизненоважните органи не били засегнати, като за щастие нямало и фрактури.      В болницата детето получило 77 шева за външни рани и няколко вътрешни шевове. Пострадалата е в добро състояние и лекарите вярват, че раните скоро ще се излекуват. Вечерта на същия ден, в близост до друга къща, на 800 метра от мястото на атаката, била забелязана черна мечка. Екослужители предположили, че именно тя е тази, която се е опитала да изчезне с момичето. Те поставили три капана, а след това убили животното, без да чакат, докато влезе в тях, за да избегнат възможни атаки срещу хората.", "date": "2018.05.16", "title": "Майка се справи с мечка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382003-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%BC%D0%B0%D0%B9", "text": "ОВЕН ( 21 март - 20 април ) Очакват ви много шансове, с които може да излезете победители от трудни ситуации. Не се натоварвайте с работата, която всички колеги отказват. Комуникацията с деца и роднини, ще ви носи психологически комфорт. Вечерта, ще си изясните нещо, което интуитивно сте си мислели, че е безсмислено. За срещи изберете друг ден. ТЕЛЕЦ ( 21 април - 21 май )  Ще имате много надеждни съюзници в личния бизнес. Ако покажете издръжливост и мъдрост, може да разчитате на добра печалба. Ако решите да подновите отношенията си с бивш възлюбен, всичко ще бъде прекрасно. Може да се подготвите за сватба. БЛИЗНАЦИ ( 22 май - 21 Юни ) Очаква ви прекрасен ден, в който слънцето и топлината, ще бъдат повече от облаците. Няма да имате нужда от подкрепа, защото ще може сами да преодолеете всичко. Особено, ако въпросът докосне парите и кариерата. Ако приятел ви предложи съвместен проект, то трябва да се съгласите. Бъдещите перспективи не са само близки, но вече са влезли в живота ви.   РАК ( 22 юни - 23 юли ) Трябва така да разпределите силите си, че да са достатъчни за основната работа и домашните задължения. Можете дори да покажете \"зъбите си\", ако ситуацията го изисква. В любовта, ще бъдете щастливи, но сутринта ще изглежда различно. Симпатична персона, ще ви завладее не само с чар, но и с безпрецедентна решителност. ЛЪВ ( 24 юли - 23 август ) Въздържайте се от рискове и експерименти. Вие сте толкова самонадеяни, че може лесно, сами да си създадете пречки . Мъдрите решения, ще ви помогнат да установите отношения с онези, с които сте в конфликт. Опитайте се, да устоите на натиска на хората, тогава светът ще изглежда по-красив. Вечерта ви чака, неочакван подарък от приятел. ДЕВА ( 24-ти август - 23 септември ) Ще може лесно да повишите стандарта си на живот, от материална гледна точка. Само не трябва да се отклонявате от правилата и традициите, които сами сте установили. Всичко трябва да е ясно и обективно. Семейните взаимоотношения може да се подобрят, ако усмирите своите желания. Смирете се с това, което е невъзможно да промените. ВЕЗНИ( 24 септември - 23 октомври) Не ви очаква стабилност във финансите, но това за вас, изобщо не е трагедия. Опитайте се, да използвате тези средства, които вече сте спестили. Стратегическият план за действие, ще ви помогне да напреднете по-бързо от другите колеги. Възможни са проблеми със стомаха, при тези от вас, които обичат да опитват екзотични ястия.   СКОРПИОН ( 24 октомври - 22 Ноември ) Трябва да бъдете по-сдържани в изявленията, в противен случай няма да избегнете конфликти. Пазете дистанция в комуникациите, в това отношение бъдете по-консервативни. Не обръщайте гръб на перспективите, които водят до успех и печеливши сделки. В любовта, може да преживеете преломен момент.   СТРЕЛЕЦ ( 23 Ноември - 21 Декември ) Трябва да се съсредоточите върху самодисциплина. Ако покажете небрежност и липса на воля, ще загубите всичко, към което се стремите. В отношенията с хората, изключете гордостта и амбицията. За да може положителните тенденции да влезат в живота ви, трябва да работите върху себе си. Това важи за личната и професионалната сфера. Пазете се от настинки и грип. КОЗИРОГ (22 Декември - 20 януари ) Ще успеете да постигнете просперитет, ако започнете активно да се трудите, още от ранно сутринта. Забележете, че ако закъснеете за работа, не може да мечтаете за бонус или нова длъжност. В отношенията с роднините, трябва да сте по-лоялни и търпеливи. В края на краищата, от вашето поведение зависи, колко бързо ще бъдат решени проблемите свързани с наследство или пари.  ВОДОЛЕЙ ( 21 януари -  19  февруари ) Опитайте се, да се противопоставите на изкушенията, яжте по-малко мазни храни и ходете повече. Ако вземете всичко това под внимание, тогава, ще се чувствате прекрасно този ден. Много усилия, ще трябва да положите в любовната сфера. Трябва да отделяте по-голямо внимание на любимия, не само да го засипвате с комплименти. Вечерта, си легнете по-рано.   РИБИ ( 20 февруари - 20 март ) В никакъв случай, не се надявайте на лесен успех. На него могат да разчитат, само най-упоритите и твърди по дух личности. Добър ден за започване на бизнес, търговия и инвестиране на пари. Любовната активност, ще намалее, но това не е причина да се отдръпнете или пренебрегвате избраника си. Заемете се с дребните проблеми.", "date": "2018.05.16", "title": "Дневен хороскоп 16 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382004-%D0%B5%D1%82%D0%BE-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-21-%D0%B2%D0%B5%D0%BA", "text": "Невръстни деца с пречупен кръст на гърдите, портрети на Ленин, Сталин и Путин, сърпове, чукове, петолъчки: това е България през 21 век. Страна, в която се шири деградация.  И в която тиранията отново посяга на свободата.             Българският 9 май започна с тържествено вдигане на европейския флаг пред президентството, с декларации в Народното събрание и с митинг пред Паметника на Съветската армия. И завърши с поредния организиран тормоз за гражданите на София, в какъвто се е превърнало практикуваното тук подобие на футболната игра. На пръв поглед между тези събития няма нищо общо. При по-внимателно вглеждане обаче ще открием в тях отгласи от едно страшно минало и стряскащи знаци за неговото неусетно завръщане.   Забравената част от историята   Сутринта оратори се редяха на опашка, за да повтарят, че Денят на Европа нямало да е възможен без Деня на победата. Призоваваха „да оценим достойно и спокойно миналото\", но както стана ясно от думите им, за тях Денят на победата означава единствено ден на победата на съветската армия. Само президентът се сети да спомене във Фейсбук и другите държави, без които тази победа нямаше да е възможна.   \"Е, и как е при капитализма?\" - пише на този плакат с лика на Ленин   Да, Денят на Европа и Денят на победата са исторически свързани. Но онези, които представят тази връзка като проста и автоматична причинно-следствена зависимост, умишлено забравят много неща.   Когато говорят за 9 май 1945, за „кафявата чума\" и почитта към милионите нейни жертви, забравят за другата кървава тоталитарна идеология на 20 век и за нейните милиони жертви. Забравят за пакта Молотов-Рибентроп и тайния му протокол, за подялбата на Полша, войната срещу Финландия, присъединяването на Литва, Латвия и Естония. Забравят за Катинската гора - първото масово убийство от началото на войната. За общите военни паради и дружеските срещи между съветски и германски офицери. Както и за това, че съветският НКВД предава на Гестапо своето ноу-хау за концлагерите и дългогодишния опит от ГУЛАГ.   Когато пък говорят за 9 май 1950, за Декларацията на Шуман и „хуманистичния идеал на Обединена Европа\", забравят, че тогава този идеал е далеч от осъществяването си, защото половината от континента, „освободена\" от същата тази съветска армия, остава в плен на сталинския терор и последващите му мутации. Когато казват, че „антифашизмът е вграден в ценностния фундамент\" на обединена Европа, забравят да споменат, че в този фундамент в същата степен е вградено и отрицанието на съветския тоталитаризъм. Защото Европейският съюз е синоним на свободата и антипод на всяка тирания.   Днешните издънки на тиранията   Късата и избирателна памет за историята не е само български патент. Днес навсякъде в Европа може да се види как политическите и идеологическите издънки на двете тирании, странно преплетени една в друга, все по-неприкрито избуяват, набират сила и дори посягат към властта. Пъстър букет от крайнодесни, националисти и популисти проповядват и практикуват омраза, нетърпимост и агресия към различните и инакомислещите. Мини-диктатори, оплетени в мафиотски мрежи, под формата на защита на националните ценности с охота прилагат тоталитарни практики срещу върховенството на закона, демократичните институции, опозицията, свободата на медиите и гражданското общество.   Забележителното е, че всички те черпят пример и вдъхновение от Москва и несменяемия владетел в Кремъл, който си позволи да застраши мира на континента, като прекрои следвоенните граници. Нещо повече: включиха се активно като пионки в неговата голяма хибридна игра - да раздели и разбие Европейския съюз. Затова чувствата са взаимни, затова той им отговаря със симпатии и финансова подкрепа. Така тиранията от миналото все по-осезаемо се завръща, завладява територии и отново посяга на свободата и „хуманистичния идеал на Обединена Европа\".     Всичко това ясно се вижда и на български терен. Леви и десни се надпреварват (а на 9 май стигнаха почти до бой) да доказват кой е по-предан на Русия и кой служи по-вярно на интересите на Кремъл. Опашка от национал-популисти и обикновени шмекери неуморно громят ЕС, натискат се да се запишат при крайнодесните в Европа, а после тичат да се кланят в Крим и на Червения площад. На 9 май дефилираха в София под руски знамена, заедно със сърповете и чуковете, червените петолъчки и портретите на Сталин и Ленин. Повели със себе си и невръстни деца.   Деградация   А вечерта камерите заснеха други две малки деца, пуснати на пистата на Националния стадион голи до кръста, за да се видят изрисуваните им тела. Едното с пречупен кръст на гърдите, другото с вдигната за хитлеристки поздрав ръка. Днес те са невинни жертви, но когато пораснат, могат да се превърнат в лицата на едно грозно и страшно бъдеще.   Всъщност, и настоящето вече е достатъчно грозно и страшно. Футболът в България отдавна не е спорт, който носи радост и удоволствие (нивото му е толкова деградирало, че има много малко общо с оригиналната игра, която се играе по света). Нито пък е бизнес, който носи приходи (поне така твърдят собствениците на клубове, които въпреки това, кой знае защо, продължават да влагат пари в него). Футболът е по-скоро развъдник на долни страсти, омраза и насилие. Забавление за шепа хулигани, чиято единствена цел изглежда е да се псуват, замерят и бият помежду си на стадионите и извън тях, да чупят всичко по пътя си, да тероризират всички останали. А в свободното си от футбола време да създават хаос и безредици по поръчка.   Сега за пореден път властите обещават „жестоки\" мерки срещу футболното хулиганство, но това едва ли ще помогне. Защото футболът е само един от белезите на същинския проблем. А той е ширещата се деградация - морална, ценностна и интелектуална. За нея усилено „работят\" хулиганстващи политици и медии. Тя също е в услуга на тиранията, която отново посяга на свободата ни.   И още нещо - за да е по-пълна картината на българския 9 май. В края на въпросния мач ликуващият президент на победилия отбор свали червената си блуза, за да се преоблече за награждаването в бяла фланелка с лика на Путин във военна униформа и с надпис \"Армия России\".   С лика на Путин   Някои ще кажат: голяма работа, какво толкова, миналото е необратимо. Но нека не се заблуждаваме: улеснено от късата и избирателна памет, то има склонност да се връща, ако знаците му не бъдат разпознати и посочени навреме.", "date": "2018.05.16", "title": "Ето как изглежда България през 21 век"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381999-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B3%D0%BE%D1%80%D0%B4%D0%B5%D0%B5-%D1%81%D1%8A%D1%81-%D1%81%D0%B2%D0%BE%D1%8F%D1%82%D0%B0-%D1%85%D1%83%D0%B1%D0%BE%D1%81%D1%82", "text": "България ще бъде домакин на световното първенство по художествена гимнастика от 10 до 16 септември. Елитът на най-красивия спорт се събира в зала „Армеец“. Днес Илиана Раева, Мария Петрова, Мария Гигова и част от националния отбор дадоха първа съвместна пресконференция, на която обявиха част от подробностите около организацията.     Световното в София ще има своя талисман. В тази роля ще влезе доскорошната състезателка по художествена гимнастика Радина Филипова. Изключително красивата българка вече работи върху различни проекти. Част от тях включват заснемане на фотосесии и видеа, с които България ще се представи пред света.     Дизайнерът Александър Михайлов разкри повече:  „Талисманът е по-различен от всичко, което сте срещали. Това е събирателен образ свързан с имиджа на българската художествена гимнастика и образа на „златните момичета“. Ще допълним образа със символа на града Света София – вяра, надежда и любов. Визуалните ефекти ще бъдат допълнени със стилистични елементи от образите на българските царици. Така талисман ще бъде богинята на грацията Радина Филипова. Тя ще участва в 8-минутен филм, който ще покажем на откриването на Световното“.       Радина краси постерите и рекламните материали за последните световни купи в София. Тя е родена през 1997 година, но контузия прекрати рано кариерата й. За националия отбор Филипова игра на Световното през 2014-а в Измир, където записа седмо място отборно и 31-о в индивидуалната квалификация за многобоя.   Със сигурност България се гордее с най-красивия талисман в историята на художествената гимнастика.                  ", "date": "2018.05.16", "title": "България се гордее със своята хубост!"}
