{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381105-%D0%B1%D1%83%D1%80%D0%BD%D0%BE-%D0%BC%D0%BE%D1%80%D0%B5", "text": "Когато Реджеп Ердоган посети Гърция в края на миналата година, първата подобна визита на турски президент от над 6 десетилетия се появиха надежди, че той и домакините му биха могли да създадат формула за намаляване на напрежението. Последните два месеца разочароваха оптимистите. Вместо да се заемат със старите си проблеми, Турция и Гърция създават нови – по въздух и вода. На 27 март турски съд отказа да пусне под гаранция двама гръцки войници, арестувани седмици преди това след пресичането на границата с Турция. Те казват, че са се заблудили на турска територия поради силен снеговалеж и мъгла. Прокурорите ги обвиниха в шпионаж. Гръцкият премиер Алексис Ципрас нарече Ердоган султан и го обвини, че е превърнал войниците в заложници. Турция неколкократно натисна Гърция да екстрадира 8 турски войници, избягали през Егейско море след осуетения преврат през 2016 г. С помощта на подстрекатели от двете страни споровете за въздушните и морските граници, отровили двустранните отношения от десетилетия, отново се разгарят. Спорът за няколко необитавани острова в Егейско море, който почти тласна към война двете натовски съюзнички през 90-те години, се разпали през февруари, когато турски кораб, обикалящ района, се сблъска с гръцки съд. Неотдавна гръцки изтребители прехванаха турски дрон, кръжащ над Родос. Породилите се полемики не са от полза. Турският премиер предупреди гърците да престанат „да се правят на пирати\". Ердоган, желаещ да поддържа националистическата полуда преди изборите догодина, припомни турската победа над нахлулата гръцка армия през 1922 г. На 4 април гръцкият военен министър заяви, че страната му ще „смаже\" всяка турска инвазия, и обяви дислокацията на още 7000 войници на границата. Пречки: Турция вече осуети плановете на Кипър да разработи някои офшорни залежи Откриването на запаси от природен газ в Източното Средиземноморие, някога приветствано като ключ към мира в района, покачи залозите, изправяйки Турция срещу редица страни, включително Гърция. Турция вече осуети плановете на Кипър да разработи някои офшорни залежи. По-рано тази година бойните ѝ кораби попречиха на платформа на италианска енергийна компания да сондира за газ източно от острова, разделен между международно признатия кипърски гръцки Юг и окупирания от Турция Север. (Турция, която е единствената членка на ООН, която не признава Кипър, не признава и морските му граници.) Освен това Турция се противопостави на Египет, който неотдавна се съгласи да разработва някои газови находища заедно с Кипър. Плановете за изграждане на тръба за доставка на израелски и кипърски газ на Гърция, които вече са под търговска проверка, сега са изправени и пред растящо геополитическо напрежение, казва бившият служител на Белия дом Мат Бриза. Замразен е и проект, свързващ Израел с Турция, поради несъгласието на двете страни със ситуацията в Газа и статуса на Ерусалим. (Сега изглежда по-вероятно Израел да изнася офшорния си газ в Йордания и през Египет.) Турската дипломация на канонерките увеличава изолацията ѝ. „Създава се нова ос между Египет, Израел, Кипър и Гърция за противопоставяне на Турция, която според тях нарушава международното право, казва енергийният експерт Мехмед Огутчу. – Турция смята, че това е конспирация с цел да бъде отрязана от Средиземно море.\" Силен сблъсък по море, независимо дали случайно, или преднамерено, може да е само въпрос на време.", "date": "2018.04.20", "title": "Бурно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381106-%D1%87%D0%B0%D1%81%D1%82%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D1%82%D0%B0%D1%87%D0%BA%D1%83%D0%B2%D0%B0-%D0%BB%D0%B8", "text": "Освен с 28 млн. финансова помощ, здравното министерство ще помогне на общините да преструктурират губещите болници. Това заяви заместник–здравният министър Бойко Пенков. Той коментира, че едва 10% от лечебните заведения са пред фалит и кризата в случая не е толкова финансова, колкото управленска. Според зам.-министъра на здравеопазването трябва да има преструктуриране и реорганизация на дейността в губещите болници. „Има 126 общински болници, има и 130 частни. Да сте видели частните да стачкуват, защото не им стигат парите? Всяка болница трябва да си прави много строго сметка на парите и да си прецизира разходите. Еднакво е заплащането и за едните, и за другите\", заяви Пенков. „С парите, които се отделят на човек на година – 679 лв. общо, се правят чудеса. Хората получават изключително добро здравеопазване за този ресурс, който имат\", заяви Пенков.", "date": "2018.04.20", "title": "Частна болница стачкува ли?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381107-%D0%BF%D0%B8%D1%80%D0%BE%D0%B3%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D1%81%D1%82%D1%80%D1%83%D0%BA%D1%82%D1%83%D1%80%D0%B8%D1%80%D0%B0", "text": "УМБАЛСМ „Пирогов\" трябва да бъде преструктурирана. Това стана известно от думите на министъра на здравеопазването Кирил Ананиев пред журналисти в парламента. „Ще влезем следващата седмица в „Пирогов\" с конкретен оздравителен план. Той ще подобри в значителна степен финансовото й състояние, както ще оптимизира разходите, така ще оптимизира и структурите вътре в болниците\", отбеляза министърът. Той подчерта, че болница „Пирогов\" има нужда от преструктуриране на отделенията. „Има например четири хирургии, четири ортопедични отделения, просто ненужни структури, ненужни началници, управленски персонал, когато може да се оптимизират тези структури\", коментира Ананиев. Попитан дали ще бъдат съкращавани началници в „Пирогов\", министърът уточни: „Не го приемайте като съкращаване на началници на отделения, а оптимизиране на отделенията, което означава по-малко административни разходи и повече разходи за лечение на хората\". Засега няма болница, която да е в състояние на фалит, заяви министърът в отговор на въпрос. Направихме оздравителни планове на всички болници и най-вече на най-тежките, които се изпълняват и с всеки месец финансовото им положение се подобрява, допълни той. В отговор на въпрос Ананиев заяви, че на този етап не обмисля смяна на директори на болници, тъй като не се е доказала тяхна вина. Попитан за отношенията му с управителя на НЗОК министърът заяви, че уважава проф. Плочев като прекрасен специалист и човек. Може би в един момент не прецени добре какви трябва да му бъдат отношенията с мен и сбърка, допълни Ананиев.", "date": "2018.04.20", "title": "Пирогов трябва да се  преструктурира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381098-%D1%82%D0%BE%D0%BB%D1%81%D1%82%D0%BE%D0%B8%D0%B7%D0%BC%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D1%81%D0%B5%D0%B3%D0%B0-%D0%B8-%D0%BF%D1%80%D0%B5%D0%B4%D0%B8-%D0%B9%D0%BE%D1%80%D0%B4%D0%B0%D0%BD-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B5-%D0%B5%D0%B4%D0%B8%D0%BD-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5", "text": "В началото на миналия век шестима млади мъже създават толстоистка комуна в странджанското село Ясна поляна. Преводът на тогавашното турско име на селото Алан Кайряк е „място на припек“. Останал е спомен за изисканите младежи, които помолват кмета да останат в селото – желание, което бива удовлетворено въпреки тогавашното обществено мнение срещу толстоистите. Колонията започва да живее според разбиранията си за доброто, простотата и ненасилието в осигурена от кметството къща. Занимават се основно със земеделие, не използват домашни животни за обработката на земята. Поддържат кореспонденция и със самия Лев Толстой. Създават сп. „Възраждане“, като изпращат на писателя всеки брой, а той реагира със симпатия и им изпраща 11 непубликувани в Русия свои статии, които те отпечатват. Не само публикациите на Толстой са забранени в Русия, но въпреки популярността на учението му в цял свят, той е отлъчен от руската църква и учението му е обявено за секта. Враждебно е общественото мнение и в България, макар че тук учението среща и много привърженици, включително сред силната партия на БЗНС. За съжаление две години след създаването си комуната в Ясна поляна се разпада – поради обществения натиск, а според други - поради близостта на комуната до граничен район. Колонията обаче оставя трайна следа в живота на селото. Името Ясна поляна то получава през 1934 г. по предложение на местен учител. Тогава се преименуват селища, които са били с турски имена. Днес в селото има музей, създаден е през 1998 г. Той е музейна сбирка към местното читалище „Лев Н. Толстой“. Ценности там са български толстоистки печат и дареното 90-томното издание на Толстой на руски език, което е било собственост на толстоиста Йордан Ковачев от Пловдив. Последната толстоистка комуна в България е в с. Мечкар, основана е през 1926 г. Има издадена книга за историята й, както и документи в архива на Ковачев. След 1944 г. е сочена за пример на ТКЗС-та в България. Съществувал е специален устройствен план на селото, като град-градина. Председателят й Илия Енчев е назначен като секретар на Министерството на образованието. Разтурена е от комунистите през 1958 г. По-точно, през 1958 г. е превърната в ТКЗС насила, като налагат на комуната друг правилник. Принуждавали са ги да гледат и животни за клане, а те са били вегетарианци. Морално учение, изпълнимо от всеки човек. Така Йордан Йорданов описва движението на толстоизма. Един от последните съвременни толстоисти у нас, той живее скромно и тихо. Работи „в строителството“ във Варна. Отказва да сподели снимка във връзка с настоящата статия. За себе си казва, че причината да следва течението е, че е трябвало „да избере дали да бъде грешник или маймуна“, но от Толстой научава, че е „Божий син. „Не в смисъл на „избраник“, а на човек, изпълняващ моралния закон на Христос, допълва“. Йордан е роден в село Брестак, Варна, през 1963 г. Следва българска филология във Висшия педагогически институт в Шумен. През 1988 г. напуска института и се усамотява в Странджа. През 1990-1993 г. е активист и библиотекар. Автор е на стихосбирка. Той посочва, че повече са поклонниците на писателския талант на Толстой и „много малко желаят да разберат вярата му”. Заема се с по-малко популярната част от творчеството му и издава избрано от религиозно-социалните му съчинения под заглавие “Но какво да правим?” (2006). „Още преди да разбера толстоизма не пиех никакъв алкохол, не пушех, бях вегетарианец. Толстой промени отношението ми към физическия труд. Той е нормалният за човека, ако не е в повече. Четири часа физически труд действат много добре,  но именно този труд е най-експлоатираният и е  непосилен за работещия, защото е осем и повече часа. От този прекомерен труд се губи всичко морално в човека“, казва Йордан. Споделя тъжната причина да потърси нещо, което да го спаси от безизходицата, след като негов много близък човек слага край на живота си. След разтърсващото преживяване започва да чете религиозните разсъждения и разбира, че трябва да промени начина си на живот. Започва да „живее не за себе си“, а заради „Бога в човека“. Най-важно за него е религиозното в толстоизма - че всеки човек е Божий син“. Видове толстоизъм Не се знае колко приблизително последователи на толстоизма има в България сега, както и от кой вид са те. Исторически се обособяват два вида толстоизъм – индивидуален и основан на комуна (с участие в земеделски култури). След разпадането на комуната в Ясна поляна се създават немалко други у нас. Журналистката Виктория Георгиева пише, че активен толстоизъм се развива само в България и Холандия. Ако в Русия голяма част от последователите са от селячеството (макар и не само), у нас те са идвали от средите на интелигенцията. Днес Йордан няма данни за други съвременни последователи на Толстой, освен за малък кръг във Варна. Той съществува като народно читалище „Ясна поляна-2014”. Засега хората там са индивидуалисти и не живеят в комуна. „Най-вече обсъждаме религиозно-философските трудове на Толстой, защото не се познават в дълбочина. Издадохме съвместно с издателство цензурираните места от дневниците му. Сега предстои издаване на детските му и народни разкази“. Предстои толстоистите да създадат и земеделско опитно поле за варненските училища. Целта на Йордан, освен работата около библиотеката и самодейността, е събуждане на българина към селото и земята. Как толстоизмът се прилага към съвремието и българското общество? Според Йордан той е неприложим в съвременния свят и у нас. „Защото най-важното в човека е премълчавано и потъпквано – моралният закон на човека Христос. Надявам се, че вече е дошло друго време и ще се раждат други хора, които първо ще отговорят на въпроса – кой съм? Най-важен е личният пример – първо ти направи това, което искаш от другите“. Толстоизмът учи на непротивене на злото, Има ли разлика в реакцията на толстоиста, когато се сблъска със зъл човек, насочен лично срещу него, и в реакцията спрямо социално зло, застрашаващо обществото? Йордан обяснява гледната си точка, че толстоизмът е религиозна философия на корените на човешката духовност. Решава да се фокусира върху злото вътре в нас. Според него за разлика от Достоевски, Толстой смята, че няма толкова голяма духовна борба в човека при избора му на кого да служи - на моралния закон или на плътските наслади и социалното лицемерие.   „Лично смятам, че в това той  не е прав, но безценното е, че дава идеалната морална страна на човешкото съзнание. Ние трябва да потискаме едната си част от насилие и похот и да следваме светлата си божествена част на съзнанието. Непротивенето на злото Толстой разбира като един дълъг процес на себепознание и възпитание – това не е аксиома за този момент. Непротивенето включва отказ от вербално и физическо насилие. Само когато този отказ стане всеобщо лично  и политическо верую ще има някакъв напредък в моралното развитие на човечеството. В малки кавги можеш да откажеш да отвърнеш и да понесеш обиди и физическо насилие – по твой избор. А примерът ще е първата лястовица. Но когато пред теб става тежък побой или убийство – само луд няма да се намеси. Толстой издига този принцип на Христос като философска категория и лек за съществуващото зло“. Универсалното зло Йордан обяснява като насилие в името на егоизма, икономическия интерес, гордостта… Той вярва, че както е изчезнало робството, така един ден след дълга борба ще изчезне и насилието като отношение между хората. „Колкото до социалното зло - това е експлоатацията на труда. И не с насилие то ще бъде премахнато, а с осъзнаване на божествената духовна същност на всеки човек, който ще се себеизчиства от пороците си в името на това да е човек, а не животно с образование или без. Когато единиците в обществото са морални, то и системата им ще е морална“. Йордан обобщава, че толстоизмът е извън времето и пространството, защото поставя и решава най-важните вечни въпроси, които са неудобни на много хора, избрали да са само материалисти или суеверни. Отправям въпрос към Йордан защо Толстой отхвърля съда, полицията, войската, дори държавата и т.н. като форми на зло и насилие и как се интерпретира това днес. „Това са неверни твърдения за омаловажаване делото на Толстой за спасението на човека. Писателят е отхвърлил съществуващия и днес съд, полиция, войска и държавата именно защото се основат на насилие и служат на определени религии, прослойки, съсловия, класи от обществото, създадени от политико-икономическите системи през вековете. Напротив, той не отхвърля реда, но е само за ред, който е основан на равенството на човека, независимо от професията – ще има разпоредители, но без прилагане на насилие, защото няма да има привилегии… Толстой не говори за бъдещо социално устройство, а само за моралния дълг на човека,разрешаващ всички проблеми. Ганди се опитва да създаде ненасилствена държава през 1948 г., но е убит“. Консервативният философ Иван Илин вижда противоречие в толстоизма, тъй като, от една страна, Бог е „любов” и иска от хората взаимно „състрадание”, „единение”; от друга – той позволява злодейството и безнаказаността на злодеите. Как ще коментира това, е въпросът към Йордан? „Ако погледнем примитивно то твърдението на Илин, то е правилно. Универсалното философско-религиозно твърдение на Христос да не се противим на злото, обяснено от Толстой, не можем да го прилагаме в нашата действителност при всеки случай – касае се за концепция която бавно ще навлиза в живота и постепенно насилието ще изчезне, когато човек според обстоятелствата го приложи или не. Злодеите са злодеи, защото, както са се отнасяли с тях, така и те се отнасят към другите“, казва Йордан. Политиката според Йордан също не признава моралния закон и затова е „античовешка“. А ислямският фундаментализъм, тероризма и войните за икономически интереси имат една основа – „невежеството на човека и народите“. „Не можем да знаем бъдещето си - знам само, че ако следваме моралния закон, светът ще е добро място за живеене“, заключава Йордан. В началото на миналия век шестима млади мъже създават толстоистка комуна в странджанското село Ясна поляна. Преводът на тогавашното турско име на селото Алан Кайряк е „място на припек“. Останал е спомен за изисканите младежи, които помолват кмета да останат в селото – желание, което бива удовлетворено въпреки тогавашното обществено мнение срещу толстоистите. Колонията започва да живее според разбиранията си за доброто, простотата и ненасилието в осигурена от кметството къща. Занимават се основно със земеделие, не използват домашни животни за обработката на земята. Поддържат кореспонденция и със самия Лев Толстой. Създават сп. „Възраждане“, като изпращат на писателя всеки брой, а той реагира със симпатия и им изпраща 11 непубликувани в Русия свои статии, които те отпечатват. Не само публикациите на Толстой са забранени в Русия, но въпреки популярността на учението му в цял свят, той е отлъчен от руската църква и учението му е обявено за секта. Враждебно е общественото мнение и в България, макар че тук учението среща и много привърженици, включително сред силната партия на БЗНС. За съжаление две години след създаването си комуната в Ясна поляна се разпада – поради обществения натиск, а според други - поради близостта на комуната до граничен район. Колонията обаче оставя трайна следа в живота на селото. Името Ясна поляна то получава през 1934 г. по предложение на местен учител. Тогава се преименуват селища, които са били с турски имена. Днес в селото има музей, създаден е през 1998 г. Той е музейна сбирка към местното читалище „Лев Н. Толстой“. Ценности там са български толстоистки печат и дареното 90-томното издание на Толстой на руски език, което е било собственост на толстоиста Йордан Ковачев от Пловдив. Последната толстоистка комуна в България е в с. Мечкар, основана е през 1926 г. Има издадена книга за историята й, както и документи в архива на Ковачев. След 1944 г. е сочена за пример на ТКЗС-та в България. Съществувал е специален устройствен план на селото, като град-градина. Председателят й Илия Енчев е назначен като секретар на Министерството на образованието. Разтурена е от комунистите през 1958 г. По-точно, през 1958 г. е превърната в ТКЗС насила, като налагат на комуната друг правилник. Принуждавали са ги да гледат и животни за клане, а те са били вегетарианци. Морално учение, изпълнимо от всеки човек. Така Йордан Йорданов описва движението на толстоизма. Един от последните съвременни толстоисти у нас, той живее скромно и тихо. Работи „в строителството“ във Варна. Отказва да сподели снимка във връзка с настоящата статия. За себе си казва, че причината да следва течението е, че е трябвало „да избере дали да бъде грешник или маймуна“, но от Толстой научава, че е „Божий син. „Не в смисъл на „избраник“, а на човек, изпълняващ моралния закон на Христос, допълва“. Йордан е роден в село Брестак, Варна, през 1963 г. Следва българска филология във Висшия педагогически институт в Шумен. През 1988 г. напуска института и се усамотява в Странджа. През 1990-1993 г. е активист и библиотекар. Автор е на стихосбирка. Той посочва, че повече са поклонниците на писателския талант на Толстой и „много малко желаят да разберат вярата му”. Заема се с по-малко популярната част от творчеството му и издава избрано от религиозно-социалните му съчинения под заглавие “Но какво да правим?” (2006). „Още преди да разбера толстоизма не пиех никакъв алкохол, не пушех, бях вегетарианец. Толстой промени отношението ми към физическия труд. Той е нормалният за човека, ако не е в повече. Четири часа физически труд действат много добре,  но именно този труд е най-експлоатираният и е  непосилен за работещия, защото е осем и повече часа. От този прекомерен труд се губи всичко морално в човека“, казва Йордан. Споделя тъжната причина да потърси нещо, което да го спаси от безизходицата, след като негов много близък човек слага край на живота си. След разтърсващото преживяване започва да чете религиозните разсъждения и разбира, че трябва да промени начина си на живот. Започва да „живее не за себе си“, а заради „Бога в човека“. Най-важно за него е религиозното в толстоизма - че всеки човек е Божий син“. Видове толстоизъм Не се знае колко приблизително последователи на толстоизма има в България сега, както и от кой вид са те. Исторически се обособяват два вида толстоизъм – индивидуален и основан на комуна (с участие в земеделски култури). След разпадането на комуната в Ясна поляна се създават немалко други у нас. Журналистката Виктория Георгиева пише, че активен толстоизъм се развива само в България и Холандия. Ако в Русия голяма част от последователите са от селячеството (макар и не само), у нас те са идвали от средите на интелигенцията. Днес Йордан няма данни за други съвременни последователи на Толстой, освен за малък кръг във Варна. Той съществува като народно читалище „Ясна поляна-2014”. Засега хората там са индивидуалисти и не живеят в комуна. „Най-вече обсъждаме религиозно-философските трудове на Толстой, защото не се познават в дълбочина. Издадохме съвместно с издателство цензурираните места от дневниците му. Сега предстои издаване на детските му и народни разкази“. Предстои толстоистите да създадат и земеделско опитно поле за варненските училища. Целта на Йордан, освен работата около библиотеката и самодейността, е събуждане на българина към селото и земята. Как толстоизмът се прилага към съвремието и българското общество? Според Йордан той е неприложим в съвременния свят и у нас. „Защото най-важното в човека е премълчавано и потъпквано – моралният закон на човека Христос. Надявам се, че вече е дошло друго време и ще се раждат други хора, които първо ще отговорят на въпроса – кой съм? Най-важен е личният пример – първо ти направи това, което искаш от другите“. Толстоизмът учи на непротивене на злото, Има ли разлика в реакцията на толстоиста, когато се сблъска със зъл човек, насочен лично срещу него, и в реакцията спрямо социално зло, застрашаващо обществото? Йордан обяснява гледната си точка, че толстоизмът е религиозна философия на корените на човешката духовност. Решава да се фокусира върху злото вътре в нас. Според него за разлика от Достоевски, Толстой смята, че няма толкова голяма духовна борба в човека при избора му на кого да служи - на моралния закон или на плътските наслади и социалното лицемерие. „Лично смятам, че в това той  не е прав, но безценното е, че дава идеалната морална страна на човешкото съзнание. Ние трябва да потискаме едната си част от насилие и похот и да следваме светлата си божествена част на съзнанието. Непротивенето на злото Толстой разбира като един дълъг процес на себепознание и възпитание – това не е аксиома за този момент. Непротивенето включва отказ от вербално и физическо насилие. Само когато този отказ стане всеобщо лично  и политическо верую ще има някакъв напредък в моралното развитие на човечеството. В малки кавги можеш да откажеш да отвърнеш и да понесеш обиди и физическо насилие – по твой избор. А примерът ще е първата лястовица. Но когато пред теб става тежък побой или убийство – само луд няма да се намеси. Толстой издига този принцип на Христос като философска категория и лек за съществуващото зло“. Универсалното зло Йордан обяснява като насилие в името на егоизма, икономическия интерес, гордостта… Той вярва, че както е изчезнало робството, така един ден след дълга борба ще изчезне и насилието като отношение между хората. „Колкото до социалното зло - това е експлоатацията на труда. И не с насилие то ще бъде премахнато, а с осъзнаване на божествената духовна същност на всеки човек, който ще се себеизчиства от пороците си в името на това да е човек, а не животно с образование или без. Когато единиците в обществото са морални, то и системата им ще е морална“. Йордан обобщава, че толстоизмът е извън времето и пространството, защото поставя и решава най-важните вечни въпроси, които са неудобни на много хора, избрали да са само материалисти или суеверни. Отправям въпрос към Йордан защо Толстой отхвърля съда, полицията, войската, дори държавата и т.н. като форми на зло и насилие и как се интерпретира това днес. „Това са неверни твърдения за омаловажаване делото на Толстой за спасението на човека. Писателят е отхвърлил съществуващия и днес съд, полиция, войска и държавата именно защото се основат на насилие и служат на определени религии, прослойки, съсловия, класи от обществото, създадени от политико-икономическите системи през вековете. Напротив, той не отхвърля реда, но е само за ред, който е основан на равенството на човека, независимо от професията – ще има разпоредители, но без прилагане на насилие, защото няма да има привилегии… Толстой не говори за бъдещо социално устройство, а само за моралния дълг на човека,разрешаващ всички проблеми. Ганди се опитва да създаде ненасилствена държава през 1948 г., но е убит“. Консервативният философ Иван Илин вижда противоречие в толстоизма, тъй като, от една страна, Бог е „любов” и иска от хората взаимно „състрадание”, „единение”; от друга – той позволява злодейството и безнаказаността на злодеите. Как ще коментира това, е въпросът към Йордан? „Ако погледнем примитивно то твърдението на Илин, то е правилно. Универсалното философско-религиозно твърдение на Христос да не се противим на злото, обяснено от Толстой, не можем да го прилагаме в нашата действителност при всеки случай – касае се за концепция която бавно ще навлиза в живота и постепенно насилието ще изчезне, когато човек според обстоятелствата го приложи или не. Злодеите са злодеи, защото, както са се отнасяли с тях, така и те се отнасят към другите“, казва Йордан. Политиката според Йордан също не признава моралния закон и затова е „античовешка“. А ислямският фундаментализъм, тероризма и войните за икономически интереси имат една основа – „невежеството на човека и народите“. „Не можем да знаем бъдещето си - знам само, че ако следваме моралния закон, светът ще е добро място за живеене“, заключава Йордан.", "date": "2018.04.20", "title": "Толстоизмът в България – сега и преди. Йордан Йорданов е един от последните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381099-%D1%82%D0%BE%D0%BA%D1%8A%D1%82-%D0%BD%D0%B0-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%B5-3,5-%D0%BF%D1%8A%D1%82%D0%B8-%D0%BF%D0%BE-%D1%81%D0%BA%D1%8A%D0%BF-%D0%BE%D1%82-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BF%D0%BB%D0%B0%D1%89%D0%B0%D0%BC%D0%B5-%D0%BD%D0%B0-%D1%87%D0%B5%D0%B7", "text": "Преди пет дни ви показах бурканчето, в което приятелката на министър Теменужка Петкова събира постъпленията си от продажбата на тока, произведен от шестте нейни фотоволтаични парка, а по-специално от първия от тях, но предположително ситуацията е същата и с останалите пет. Днес ще видим, с колко се е променило количеството събрани пари в бурканчето, а също така и за какво количество ток са се увеличили спестяванията. Така ще получим най-точна и вярна престава за цената, на която Гинка Върбакова продава стоката си на всички нас. Първо да припомня, че информацията идва от интернет сайт на водеща германска компания в областта на фотоволтаичната индустрия. А ето и как изглеждаха нещата с произведената и осребрена електроенергия от първата слънчева централа на Гинка около 14-ти април, (за по-добър преглед и прочит кликайте с мишката върху снимките): Числото над бурканчето показва количеството произведен и продаден ток от влизането на инсталацията в експлоатация (през февруари 2011-та г.) до последния уикенд, в кило-Ват-часа, а числото под бурканчето – каква общо сума е получила Гинка за това. За удобство е по-добре горното число да се раздели на 1000, за да се превърне в Мега-Ват-часа (МВт.ч). А сега да видим същото бурканче към вчерашния ден или ЧЕТИРИ ДНИ след първата засечка:         Забелязвате ли разликата? Превърнахте ли и второто число над бурканчето в МВт.ч? Ако сте готови можем да проведем и окончателните сметки? Първо определяме разликата в произведения и продаден ток:   12 386 МВт.ч – 12 330 МВт.ч = 56 МВт.ч   После определяме разликата на парите в бурканчето:   8 659 062.18 лева – 8 619 883.92 лева = 39 178.26 лева   Второто число разделяме на първото и получаваме 699 лева/МВт.ч, което е равно на 70 стотинки/кВт.ч, а ние плащаме на ЕРП-тата малко над 20 стотинки за дневна тарифа.   Същата сума получихме и миналият път, когато ви показах първото бурканче, но тогава не бяхме сигурни, че цената е все още такава. На практика имаме гигантски грабеж. Никакви дългосрочни договори, сключвани по времето на Трайчо Трайков, не могат да оправдаят такива кражби. Тази инсталация на Гинка е само около 5-6% от общото количество притежавани от нея фотоволтаични инсталации, които най-вероятно продават на ЕРП-тата на същите цени? На германския интернет сайт няма данни зя другите и мощности. Ето специализирания портал от където направих горните снимки:     Този път ще дам и адреса му: В интерес на истината не е само Гинка Върбакова, която ни краде по този нагъл начин. Това означава, че със сигурност можем да говорим за ВЕИ мафия, като крило от добре известната ни политико-медийно-енерГЕПИйна мафия.  ", "date": "2018.04.20", "title": "Токът на Гинка Върбакова е 3,5 пъти по-скъп от това, което плащаме на ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381100-%D0%B0-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BD%D0%B0%D1%88%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8-%D1%81%D0%B2%D0%B5%D1%82%D1%8F%D1%82-%D0%BE%D0%B1%D0%BB%D1%8F%D0%BD%D0%B8-%D0%B2-%D0%BA%D1%80%D1%8A%D0%B2-%D0%B8-%D1%81%D1%8A%D0%BB%D0%B7%D0%B8-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F", "text": "Обляни с кръвта на жертвите при всеки дъжд, защото мафията краде парите за изграждане на диги и почистване на речните корита.   Обляни с кръвта на загиналите при катастрофи българи, защото мафията строи некачествени магистрали само за да открадне едни пари.   Обляни с кръвта на починалите от различни болести български деца, жени и мъже, защото пари за тяхното лечение няма, но пари за охрана на Буда,  Цацаров и Доган има.   Обляни с кръвта на десетките пребити, изнасилени и убити баби и дядовци по селата български, защото държава няма, а властва беззаконието!         Обляни със сълзите на стотици хиляди българи, чиито деца и близки заминаха в чужбина прокудени от мизерията и зверската корупция.   Обляни със сълзите на старците, останали като болни щъркели да доизживяват в самота и беднотия последните си дни в пустите български села и градчета превърнати в призраци.   И прожектори и лампи не са нужни за да видим кръвта по ръцете им. Защото мафията убива. Корупцията убива. Некадърността убива. Убива хора, убива мечти, убива съдби, убива надежди. Убива народ, убива държава.   Това зло има много лица и много имена. Ченгета, мутри, комунисти, мафиоти, олигарси, престъпници и корумпирани типове оглозгват, като лешояди костите на този народ година след година. А народа чезне. И това зло само няма да си отиде. Само няма да спре с грабежа.  Свободата си трябва сами да извоюваме и браним всеки ден. И ако кръв се пролее, не наша ще е отговорността.  ", "date": "2018.04.20", "title": "А ръцете на нашите управници светят обляни в кръв и сълзи от десетилетия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381101-%D0%B1%D1%8A%D1%80%D0%B7-%D0%BA%D1%80%D0%B5%D0%B4%D0%B8%D1%82-%D0%BF%D0%BE%D0%B4%D0%BA%D1%83%D0%BF", "text": "\"Не се лъжете, полицията не работи с ваши пари. Ако трябва да даваме пари, които да бъдат маркирани, ние ще ги дадем на вас\" - с тази клетва вътрешният министър Валентин Радев разобличаваше поредната схема за телефонни измами, в която мними \"служители на МВР\" събираха спестяванията на пенсионери уж за да правят клопки за измамници с тях.   С какъв бюджет за подкупи работи МВР, не стана ясно. Арестът на кметицата на \"Младост\" Десислава Иванчева обаче доказа едно: борбата с тежката корупция се води само с материали на клиента.     Оказа се, че анонимният строител - сътрудник на прокуратурата в разследването срещу Иванчева, лично е осигурил сумата от 70 000 евро в брой за постановъчната взятка. Нещо повече: от притеснение, че няма да успее да осигури покдупа със собствени средства, е теглил банкови кредити и е търсил още пари на заем.   Ръководителят на Спецпрокуратурата Иван Гешев си призна, че  \"нашите служби не разполагат с фонд за такива случаи - да се дават пари на изнудвано лице\".   По-голямата част от белязаните пари беше раздиплена пред ТВ-камерите пред Спортната палата по време на ареста на кметицата във вторник, а в продължение на повече от 5 часа следователите брояха и описваха серийните номера на пачките по 100 евро, банкнота по банкнота.   Ето така парите на строителя придобиха твърде скъп статут - на веществени доказателствени средства, които подлежат на изземане от прокуратурата и предаване за съхранение в БНБ или търговска банка, обслужваща държавния бюджет.   Доказателствата се пазят, докато завърши наказателното производство. Има вариант да се върнат преждевременно на правоимащия (т.е. на изнудвания гражданин) с разрешение на прокурора - но само ако това няма да затрудни разкриването на обективната истина и ако те не са предмет на административно нарушение.   В най-добрия случай, омастилените 70 хиляди евро ще отлежават в трезор с нулева доходност поне няколко месеца, преди да се върнат в собственост на изнудвания гражданин .   Гражданинът, от своя страна, ще бъде длъжен да си плаща заемните задължения и лихвите по подкупа, да го декларира пред НАП и да му внесе дължимия данък.   Едва ли може да се надява на обезщетение за пропуснатите ползи от спящите пари, доколкото ги е предал напълно доброволно за целите на антикорупционната борба.   Подобен казус не е прецедент - спомняте ли си случая с \"храбрия архитект\" Георги Янев от 2008 г? Отново ставаше дума за изнудване по проект за строителство, само че във Фонд \"Републиканска пътна инфраструктура\". Янев сигнализира службите и осигури 10 000 лева за нуждите на операцията по ареста на корумпираните чиновници. Службите му се \"отблагодариха\", като не запазиха в тайна самоличността му и не връщаха иззетите пари в продължение на 2 години.   Прокурорът Гешев даде заявка, че битката срещу корупцията по високите етажи \"ще е докрай\", а първият важен тест очевидно е делото срещу Десислава Иванчева.   Не просто заради евентуалната присъда, а заради сигнала към всички анонимни рекетирани лица, изправени пред дилемата \"И сега к'во правим\": дали да се примирят и да си спестят допълнителния тормоз, или наистина си струва да се борят за справедливост в държавата на гумените печати.  ", "date": "2018.04.20", "title": "Бърз кредит \"Подкуп\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381102-%D1%81%D0%BF%D0%B5%D1%82%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%BE,-%D1%84%D1%83%D1%82%D0%B1%D0%BE%D0%BB%D0%BD%D0%B8-%D0%BB%D1%83%D0%BC%D0%BF%D0%B5%D0%BD%D0%B8", "text": "Какво още трябва да се случи, за да разкарат веднъж завинаги лумпените от стадионите в България?   Това е главният въпрос след мача между ЦСКА-София и Левски, който без малко не костваше живота на една жена от службите на реда. За нея футболната среща завърши в болницата с окървавена глава и увредено зрение от взривена бомбичка.   Каквото и да се случи, все тая. Нищо, че става въпрос за опит за убийство. Вече две десетилетия социопатите, фашизоидите и селяндурите от футболните агитки няма кой с пръст да ги пипне. Те са нужни на политиците когато се зададат избори, или ако се налага да бъдат организирани безредици и всякакви други „мокри поръчки”.     Затова, щат не щат, службите за сигурност пасуват. Най-много да арестуват някого от кумова срама, както вероятно ще стане и сега.   Но изродите могат да бъдат спокойни за бъдещето си във футбола ни, без значение от цвета на отбора.   Помните ли ликвидирания с бомба Младен Младенов? Тогава, през 2000 г., властите се биеха в гърдите, че са заловили извършителя. Но накрая се оказа, че няма доказателства. Всички видове съдебни инстанции оправдаха задържания. И, което е по-лошото, бомбичките продължиха да си гърмят безнаказано.   От тях например пострада 22-годишната Гергана Орлова, обезобразена от взрив на стадиона. Виновникът мина с условна присъда. „Хората не искат и нямат желание да се учат от грешките. Това е…”, каза наскоро пострадалото момиче по повод някакъв идиот, който едва не си откъсна ръката, докато приготвял самоделни устройства за футболна бомбардировка. Така е, властите също нямат желание.   Знаете ли какво е да ви разбият черепа със стъклена бутилка на стадиона?   Журналистът Крум Савов едва прескочи трапа, с парчета стъкло и кости в мозъка. А фоторепортерката Емануела Захариева беше ударена тежко с камък в главата. Там дори и виновни не се намериха. И всичко си продължи по старому, до ден днешен.   Интересно, че и футболните клубове години наред търпят всичко това с изумително овчедушие.   И дори си плащат на същите тези типове, което си е откровен рекет. Не толкова отдавна Тодор Батков стигна дотам да каже: „Биха нашите деца”. Всъщност ставаше въпрос за нашарени с татуировки здравеняци, изпотрошили трибуната във финала за Купата на България. Защо тогава да се учудваме, че един треньор се оказа публично съблечен по време на пресконференция, а гамените за пореден път минаха между капките?   Ами побоищата на „Лаута”? Пресен пример от този сезон. Най-малко половината от заснетите по телевизията да нахлуват на пистата и до днес си ходят по мачове. Нищо, че има достатъчно кадри за разпознаване и съд. Сакън да не разлютим агитките! Да спи зло под камък.   Егати държавата, егати и футболът...", "date": "2018.04.20", "title": "Спете спокойно, футболни лумпени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381103-%D0%B8%D0%B7%D0%BD%D1%83%D0%B4%D0%B2%D0%B0%D0%BD%D0%B8-%D0%BE%D1%82-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B7%D0%B0-%D1%80%D0%B5%D0%BA%D0%B5%D1%82%D0%B0-%D0%BD%D0%B0%D1%82%D0%B8%D1%81%D0%BA%D1%8A%D1%82-%D0%B1%D0%B5%D1%88%D0%B5-%D0%B1%D1%80%D1%83%D1%82%D0%B0%D0%BB%D0%B5%D0%BD", "text": "Моето семейство има терен, който е предвиден още от началото за застрояване. Отгоре искаме да си построим жилище. Многоетажна сграда. Моето запознанство с Иванчева беше по този казус. Нашият инвестиционен проект потъна. Проектът е от 2013, битката е титанична. Целият проект е одобрен. Стигнахме до разрешителното за строеж, точно когато Иванчева дойде на власт. Това заяви в ефира на \"Здравей, България\" потърпевшата от своеволията на кметицата на район \"Младост\" Елена Николова. \"Разрешение за строеж не ни се издаде. При справка стана ясно, че преписките са заключени в кабинета на Иванчева. Срокът за забавяне на разрешението на строеж е 14-дневен. Архитект Стефан Стефанов - архитект на \"Младост\", каза сам, че тези книжа са при нея. Имала съм две срещи с нея. Първата беше по нейна покана. Имаше граждани и инвеститор. Обстановката беше брутална, хората излязоха с имената и проектите си и бяха посрещнати с възгласи \"Вие трябва да се махнете от тук\". Това го казваха представители на \"Зелен Младост\". Един заплаши с жалба. На втората ни среща тя ни викна в кабинета си, беше със заместничката си. Тя вербално постоянно ни натискаше ние да заменим имота си и да се откажем от намеренията си. С официално писмо ние казахме, че не искаме да участваме в нещо такова и сме изрядни пред закона. Тя ни каза, че ние, ако не се съгласим, тя няма да придвижи пропуските. Тя ни предложи да участваме в замяна с терен на \"Софийски имоти\". Тя намеси и Фандъкова, каза, че тя й е дала картбланш да преговаря. Това е тотална лъжа\", каза Николова. В студиото бе и друга пострадала от своеволията на закопчаната кметица: \"Ние правим градоустройсвена процедура все още, тоест сме на доста по-ранен етап.        До момента преписката ни е при госпожа Иванчева, въпреки че се води при архитекта, който реално носи отговорност. В разговор с Иванчева ми се каза, че преписката е в нея и, ако искаме да я съдим, тя няма да я пусне. На нас също ни предлагаха имот. Тя ни предлагаше място със сходни характеристики\", каза Светлана Дементиенко.  \"Тя ни принуждаваше да участваме в такива нечисти сделки. Това е изнудване\", включи се отново Николова.  \"Направих справка със \"Софийски имоти\". Стана ясно, че тя ми предлага нещо, което не е нейно и не може да ми предлага\", каза Дементиенко. В ефир се включи и пиарът на община \"Младост\" Петър Кърджилов \"Факт е, че има случаи на фалшифициране на документи. От друга страна голяма част от имотите, които инвеститори искат да се придвижат за застрояване, са върху зелени площи. Има такива преписки, но забавянето не е престъпление. То се прави от госпожа Иванчева и нейния екип, за да се изяснят въпросителните.    Има какво да се разследва и да се окаже съдействие на Столична община, за да се стигне до истината. Това, което ще повторя е, че имаме сигнал за явна фалшификация на документи на един от строежите\", каза той. \"Имаше разминаване на версиите на хората, които говориха на пресконференциите. Не е ясно дали са открити пръстови отпечатъци върху банкнотите. Опитва се да се измества фокуса на казуса. Прокуратурата си позволи недостоен и непрофесионален език. Позволиха си реплики, че Иванчева имала бурен нощен живот. Това е уронване на престижа.    Започнахме собствено разследване и според нас всичко е инсценирано и вече имаме доказателства за това. Имаме информация за човек от общината, който е съдействал за тази инсценировка\", каза той. От студиото двете дами се обадиха веднага: \"Това беше демагогия и популизъм. Ние сме радетели на зелената идея. Те имаха законовата възможност да я реализират. Те намериха терените, които бяха отредени за строеж и излязоха с фалшиви протести и започнаха едно изнудване. Лично аз съм водила разговори с всички пострадали\", каза Николова \"Зовем всички, които са потърпевши от действията на Иванчева, да не се крият\", завърши Дементиенко.", "date": "2018.04.20", "title": "Изнудвани от Иванчева разказаха за рекета: Натискът беше брутален!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381104-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B5%D0%B4%D0%B8%D0%BD%D0%B5%D0%BD-%D0%BE%D1%80%D0%B3%D0%B0%D0%BD-%D0%BA%D1%8A%D0%BC-%D0%BD%D0%BE%D0%B8-%D0%B7%D0%B0-%D1%82%D0%B5%D0%BB%D0%BA", "text": "Предлага се един контролен орган към НОИ да следи цялата система по ТЕЛК освидетелстването, съобщи заместник-социалният министър д-р Султанка Петрова след среща в Министерския съвет с национално представителните организации на хората с увреждания. На срещата са присъствали вицепремиерът Красимир Каракачанов и управителят на НОИ Ивайло Иванов. Единният контролен орган ще упражнява контрол върху всички издадени ТЕЛК решения, също и върху детските ТЕЛК решения, тъй като до момента няма контрол върху тях, допълни Петрова. По думите й отделно, при сигнал, комисията ще има възможност съгласно българското законодателство да направи съответните проверки на място. В НОИ имат териториални дирекции и те могат по места да извършват чрез експерти контролни дейности, уточни заместник-министърът. Предложението за промяна предстои да бъде обсъдено с организациите на хора с увреждания и след това ще бъде внесено в НС, предаде БТА. В момента има девет комисии, които трябва да извършват контрол върху цялата верига по ТЕЛК освидетелстването и това е заложено в Закона за здравето. Тук влизат Министерството на здравеопазването, социалното министерство, НОИ, НЗОК, регионалните здравни инспекции, регионалните картотеки. Идеята е да се направи един контролен орган, защото от съществуването на девет комисии досега няма ефективност и липсва контрол, отбеляза Петрова. Национално представителните организации на хората с увреждания отдавна предлагат да бъде създадена подобна единна комисия за контрол. Обсъдено е и лекарите, които злоупотребяват и допускат издаване на документи с невярно съдържание, да носят наказателна отговорност. Когато се установи, че лицето няма увреждане, а се възползва от системата години наред, то ще бъде принудено да възстанови сумата, която е получавало през годините. Представителите на правителството и хората с увреждания са се обединили около тезата, че трябва да се модернизира цялата система, каза вицепремиерът Красимир Каракачанов. По думите му хвърчащите удостоверения на ТЕЛК, които се издават на лист хартия, трябва да се въведат в електронно досие, в електронна здравна карта и електронна социална карта. Трябва да се направи регистър на хората с увреждания, както и на децата с увреждания, за да може системата да бъде проверявана във всеки един момент, допълни Каракачанов. Според него основният проблем, поставен на днешната среща по искане на организации на хората с увреждания, е, че системата не работи и по това няма различия. Усилията на правителството ще бъдат насочени в две посоки – по изработване на справедлива система, при която хората с увреждания ще бъдат подпомагани, и, от друга страна, завишаване на контрола чрез по-сериозни санкции към длъжностните лица, които издават неправомерни документи с невярно съдържание. Поех като ангажимент всички законодателни промени да бъдат съгласувани с хората с увреждания, каза още вицепремиерът и допълни, че това е и позицията на премиера Борисов. Каракачанов отбеляза, че към момента никой не може да каже какъв процент са неправомерно получаващите инвалидни пенсии от общо около 517 хиляди български граждани с такива. Той допълни, че има абсолютно здрави хора, които получават средства от социалните фондове по корупционни схеми незаслужено. По думите му парите са необходими за действително нуждаещите се, на които им трябват повече средства за здравна грижа и включване в обществото. Заместник – председателят на Националния съвет за интеграция на хората с увреждания Адриана Стоименова каза, че дебатът и битката продължават. Обединени сме от общо становище, че срещу злоупотребите трябва да има противопоставяне, контрол и бъдещи наказания, каза Стоименова. Тя отново напомни, че хората с увреждания очакват концепцията за експертиза на работоспособността да бъде изтеглена, като организациите заявяват готовност и експертност да бъде преработена в посока на комплексна оценка на индивидуалните нужди на хората с увреждания. Предстои да излезе всеки момент официалният превод на Международната класификация на уврежданията. Хората с увреждания настояват бъдещата концепция, която ще се разработи с експертното им мнение, да бъде национална програма за кардинална реформа в посока лицето с увреждане още от раждането до последния си дъх да получи такава подкрепа и такова социално включване, че то да бъде активно през целия си живот, допълни тя.", "date": "2018.04.20", "title": "Предлагат единен орган към НОИ за ТЕЛК"}
{"url": "http://www.classa.bg/%D1%81%D0%B2%D1%8F%D1%82/item/381092-%D0%BF%D1%80%D0%B8%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82%D0%B5-%D0%BF%D1%80%D0%B0%D0%B2%D0%B8-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82", "text": "Италианската компания Aviointeriors е разработила седалка за пътниците на търговски самолети, които да останат прави по време на пътуването.   Фирмата е представила модела Skyrider 2.0 по време на последното издание на изложбата Aircraft Interiors Expo, на която бе домакин Хамбург (Германия), през миналата седмица.   Това е подобрена версия на подобен прототип, създаден през 2010 г. и е предназначена за да увеличат авиокомпаниите процента на преминаване до 20%.   В някои кратки полети, пътниците \"ще яхат\" по подобие на ездач, една по-малка седалка, почти седло, до вертикална тръба, като държат краката си на пода.", "date": "2018.04.20", "title": "Пригответе се да пътувате прави със самолет"}
{"url": "http://www.classa.bg/%D1%81%D0%B2%D1%8F%D1%82/item/381093-%D1%80%D1%83%D1%81%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D1%82%D0%BE%D0%BB%D0%B5%D1%80%D0%B8%D1%80%D0%B0%D0%BC%D0%B5-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D0%BF%D0%B8%D1%82%D0%B8-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B4%D0%BE-%D0%BD%D0%B0%D1%88%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8", "text": "Русия \"е обречена да бъде близо\" до Северна Корея и да си сътрудничи с Китай, независимо от политическите процеси, които са в ход, независимо дали са положителни или отрицателни, заяви руският посланик в Северна Корея, Александър Масегора в интервю за обществената телевизия OTV-Prim.   Докато Москва \"изпълнява всички точки\" на резолюцията на ООН относно Северна Корея, които ограничават сътрудничеството с Пхенян в икономическите и други сфери, тя няма планове да се сложи край на сътрудничеството със съседната страна, но в същото време признава, че севернокорейската ядрена програма \"е голям проблем\".   \"Ние казваме на нашите севернокорейски партньори честно, че техните ядрени тестове не могат да ни развеселят и да ни радват\", каза Масегора. \"Нашата позиция е, както следва: не можете да гарантирате собствената си сигурност за сметка на сигурността на съседа си\", добави руският посланик, който припомни близостта на руския град Владивосток със севернокорейския полигон.   Руският дипломат подчерта, че в резултат на териториалната близост, Москва не може да \"си затваря очите за това, което се случва и по тази причина подкрепя международните санкции срещу Северна Корея, като ги съветва да разрешават проблемите на националната сигурност, като се вземат предвид интересите на всички държави, които са в региона, за поддържането на мир, спокойствие и стабилност \".   Северна Корея се е показала забележително войнствена по време на правителството на Ким Чен-ун, което се характеризира с интензифицирането на националната оръжейна програма. Един от аргументите, до който Пхенян прибягва за да оправдае развитието на ядрената си програма, са военните действия на САЩ и техните съюзници в близост до Корейския полуостров.   Южнокорейските военновъздушни сили потвърдиха участието си в съвместните учения със САЩ Сребърното знаме 2018, което ще се проведе на американския остров Гуам и ще продължи 11 дни. Маневрите ще включват и представители на Сингапур и Австралия.", "date": "2018.04.20", "title": "Русия: Не можем да толерираме ядрените опити на Северна Корея до нашите граници"}
{"url": "http://www.classa.bg/%D1%81%D0%B2%D1%8F%D1%82/item/381094-%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BA%D0%B8%D0%BC-%D1%87e%D0%BD-%D1%83%D0%BD,-%D0%B0%D0%BA%D0%BE-%D0%B4%D0%B8%D0%B0%D0%BB%D0%BE%D0%B3%D1%8A%D1%82-%D0%BD%D0%B5-%D0%B5-%D0%BF%D0%BB%D0%BE%D0%B4%D0%BE%D1%82%D0%B2%D0%BE%D1%80%D0%B5%D0%BD", "text": "На съвместна пресконференция с японския премиер Шиндзо Абе, американският президент Доналд Тръмп изрази готовността си да проведе среща със севернокорейския лидер Ким през следващите седмици, съобщава TASS.   Освен това президентът на САЩ потвърди, че няма да има проблем да напусне срещата с Ким Чен-ун, ако диалогът не е плодотворен.   Целта на срещата между двамата лидери е да се обсъди денуклеаризацията на Корейския полуостров. Тръмп подчерта надеждата си за успеха на срещата и че Корейският полуостров \"може да живее в мир и просперитет\". САЩ ще продължат да притискат Корейската народнодемократична република, докато не премахне ядрената си програма, според Тръмп.", "date": "2018.04.20", "title": "Тръмп обещава да напусне срещата с Ким Чeн-ун, ако диалогът не е плодотворен"}
{"url": "http://www.classa.bg/%D1%81%D0%B2%D1%8F%D1%82/item/381095-%D1%81%D0%B0%D0%BA%D1%81-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%80%D0%BE%D1%81%D1%82%D0%BE-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%B7%D0%B0%D1%89%D0%BE-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D1%81%D0%B8%D1%80%D0%B8%D1%8F", "text": "„Участието на САЩ в сирийския конфликт е грешка\", която е започнала преди седем години, заяви известният американски икономист Джефри Сакс, който вярва, че Доналд Тръмп трябва да обърне внимание на неговите \"инстинкти\" и да се изтегли от арабската страна.   В програма на MSNBC ,Сакс, който е и ръководител на Института на Земята в Колумбийския университет, припомни деня, когато тогавашният президент на САЩ, Барак Обама, заяви в същото предаване, че Башар Асад \"трябва да си отиде.\" \"И аз казах: Хей, как ще направите това, къде е политиката за това?   Според Сакс \"ЦРУ и Саудитска Арабия заедно в тайни операции се опитват да свалят Ал Асад\", което се превръща в \"бедствие\". Въпреки това, САЩ продължават \"да копаят все по-дълбоко и създадоха война в Сирия, която е убила 500,000 души и изселила 10 милиона\", заяви икономистът, като припомня, че преди седем години е прогнозирал как ситуацията ще доведе до пълен хаос.   \"Седем години бяха бедствие при Обама и след това при Тръмп. Това е перманентно състояние\", каза Сакс, който призова президента на САЩ да \"напусне сега, да не продължи стартирането на ракети и да няма конфронтация с Русия. \"   В действителност Сакс подчерта - въпреки че на първоначално инстинктът на Тръмп бе да се изтегли , той след това се поддаде на натиска на истаблишмънта, който твърди, че тази стъпка ще бъде \"безотговорна\". \"Но инстинктът му е прав: изтеглете се\", казва професорът, подчертавайки, че САЩ вече са нанесли \"достатъчно вреди и сега наистина сме застрашени от конфронтация с Русия, което е изключително опасно и безразсъдно\".", "date": "2018.04.20", "title": "Сакс предлага просто обяснение защо САЩ трябва да напуснат Сирия"}
{"url": "http://www.classa.bg/%D1%81%D0%B2%D1%8F%D1%82/item/381096-%D0%B2%D0%B8%D1%81%D1%88%D0%B5%D1%82%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5-%D0%B2-%D1%81%D0%B0%D1%89-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B4%D0%B0-%D1%81%D0%B5-%D0%B2%D1%8F%D1%80%D0%B2%D0%B0-%D0%B2-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D1%80%D1%83%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%B8", "text": "Генералът от военновъздушните сили на САЩ, Джон Хайтън, заяви, че Вашингтон не разполага с доказателства, че Русия има \"непобедими\" свръхзвукови ракети, но иска да се вярва на думите на руския президент Владимир Путин, за модерните оръжия, разработени от Москва, според специализирания портал DefenseNews.   Хайтън, който е ръководител на американското стратегическо командване (StratCom), обясни, че въпреки че не е видял новата руска ракета, американските военни са отбелязали, че Русия и Китай оперират свръхзвукови ракети с различен капацитет.   \"Няма да ви дам никакви подробности относно средствата, които използваме, за да наблюдаваме това, няма да ви дам нито една от техническите спецификации за възможностите на тези ракети\", каза генералът пред репортери на ежегодния форум Space Symposium във вторник. \"Но мога да ви кажа, че сме наблюдавали както Русия, така и Китай, да тестват свръхзвукови възможности\", разкри той.   Коментарите на Хайтън идват след като руският президент Владимир Путин заяви през март, че Русия успешно е тествала ракетата \"Кинжал\", нова ракета, способна да лети с хиперзвукова скорост, десет пъти по-голяма от звука и която може да мине през всички съществуващите системи за противовъздушна и противоракетна отбрана, с капацитет да поразява с ядрени и конвенционални бойни глави цели на разстояние до 2 000 километра.   Хайтън не уточни дали това оръжие е в етап на развитие или вече е било подложено на оперативни тестове, но е очевидно, че военните са приели твърде сериозно изявленията на руския президент.   \"Трябва да повярваме на всичко, което Владимир Путин е казал за това, което те развиват\", каза той пред репортери.   Въпреки че Съединените щати са направили няколко теста на хиперзвукови устройства през последните години, те \"нямаха пълен успех, така че военните спряха тяхното развитие и се прегрупират\", казва DefenseNews.", "date": "2018.04.20", "title": "Висшето стратегическо командване в САЩ настоява да се вярва в силата на новите руски ракети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381097-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D0%B8%D0%B7%D0%B1%D0%BE%D1%80-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B7%D0%B0%D0%BF%D0%B0%D0%B4%D0%B0", "text": "              В интервю за швейцарския \"Нойе Цюрхер Цайтунг\" (НЦЦ) премиерът Бойко Борисов не оставя и грам съмнение относно западната принадлежност на България, но в същото време предупреждава, че не бива да се проявява прекалена твърдост спрямо Русия. Тук сме подбрали още акценти от това интервю: На провокативния въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: „Аз съм човек, който иска да върши добрини за обществото\". По-нататък премиерът отбелязва, че е радостен от постигнатото през последните години и споменава в тази връзка новите автомагистрали и метрото в София. \"Българите няма да забравят солидарността на Европа\", с чиято помощ бяха изградени тези обекти, уверява Борисов в интервюто.   По-нататък премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов. На въпрос на НЦЦ защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние в България казваме: Глас народен - глас Божи\". По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование. По-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер, този отказ се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие\".     На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов.   На въпрос защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина.   Във връзка с българското европредседателство и стратегията на Еврокомисията за прием на страните от Западните Балкани, Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.", "date": "2018.04.20", "title": "Борисов: \"Изобщо не става дума за избор между Русия и Запада\""}
{"url": "http://www.classa.bg/%D1%81%D0%B2%D1%8F%D1%82/item/381088-e%D1%81-%D0%B8-%D1%81%D0%B0%D1%89-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D1%83%D0%BA%D1%80%D0%B0%D0%B9%D0%BD%D0%B0-%D0%B2-%D1%8F%D0%B4%D1%80%D0%B5%D0%BD%D0%BE-%D0%B3%D1%80%D0%BE%D0%B1%D0%B8%D1%89%D0%B5", "text": "Чуждестранните компании ще извозват ядрените отпадъци в Украйна и така ще превърнат страната в ядреното гробище на Европа и света: депутатите от украинския парламент поставиха кръст на здравето на украинците. \r\n   Върховната Рада подкрепи законопроекта № 6089 «За внасяне на промени в някои закони на Украйна относно усъвършенстване на законодателството по въпросите за радиоактивните отпадъци», който предполага въвеждането на четири вида радиоактивни отпадъци — много нискоактивни, нискоактивни, средноактивни и високоактивни. \r\n   «ЗА» гласуваха 229 депутати. \r\n   \r\n     Говорителят на Радата Андрей Парубий постави законопроектът три пъти на гласуване, защото при две от гласуванията не стигнаха гласовете, много от народните избраници изразиха опасения, че Украйна просто ще се превърне в ядрено гробище на Европа и САЩ. \r\n Това от трибуната заяви народният депутат от «Радикалната партия» Игор Мосийчук още преди гласуването. \r\n   \r\n   Според него, напълно е вероятно чуждестранните компании, които ще се включат по въпроса, да извозят всички ядрени отпадъци от Европа в Украйна. \r\n   Според пояснителната бележка, експертите от ЕС са счели, че съхранението на всички радиоактивни отпадъци в Украйна при подобно деление ще коства на страната около 750 млрд гривни, а това било твърде много. \r\n   Затова предложили отпадъците да се разделят съобразно тяхната активност на четири класа и те да бъдат разположени в специално предназначени за целта хранилища — повърхностни, приповърхностни, хранилища за съхранение на радиоактивни отпадъци на средна дълбочина и геологически хранилища. \r\n   Повърхностните хранилища трябва да бъдат оборудвани в сгради, траншеи или на повърхността на земята. \r\n   Приповърхностните — на повърхността или на дълбочина до няколко десетки метра. \r\n   Хранилищата на средни дълбочини предполагат разполагането на разстояние от няколко десетки до сто метра от повърхността. \r\n   Геологическото хранилище — на дълбочина няколкостотин метра и повече. \r\n   \r\n  ", "date": "2018.04.20", "title": "EС и САЩ превръщат Украйна в ядрено гробище"}
{"url": "http://www.classa.bg/%D1%81%D0%B2%D1%8F%D1%82/item/381089-wp-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D1%81%D0%B5%D0%BA%D1%80%D0%B5%D1%82%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D0%BD%D0%B0-%D1%86%D1%80%D1%83-%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "  , позовавайки се на два неназовани източника. Необикновената среща между един от най-надеждните емисари на Тръмп и авторитетния ръководител на КНДР целеше да положи основата за преки преговори между Тръмп и Ким Чен Ун по програмата за ядрените въоръжения на КНДР.  Тази тайна мисия, за която по-рано нищо не се съобщи, се е състояла скоро след като Помпео бил издигнат за поста държавен секретар. Този вторник президентът на САЩ Доналд Тръмп явно намекна за тази екстраординарна лична среща между Ким Чен Ун и Майк Помпео, заявявайки, че Вашингтон е провел преки преговори с Пхенян «на много високо ниво» Но американският лидер не съобщи никакви детайли. Тръмп увери също, че на масата на преговорите с Ким Чен Ун той ще седне вероятно в началото на юни, «ако не и по-рано». Срещата на Помпео с лидера на КНДР, както отбелязва изданието, е най-сериозният контакт между двете страни от 2000 година,  когато Мадлин Олбрайт, заемаща поста държавен секретар на САЩ, се срещна за обсъждане на стратегическите въпроси с тогавашния севернокорейски лидер Ким Чен Ир.  Някъде седмица след пътуването на Помпео до КНДР американските официални лица потвърдиха готовността на Пхенян да обсъди денуклеаризацията на Корейския полуостров. Както отбелязва  The Washington Post, САЩ нямат дипломатически връзки със Северна Корея, но американските дипломати все още посещават тази страна, освен това, Вашингтон е използвал за общуването с Пхенян няколко негласни канали.  ", "date": "2018.04.20", "title": "WP разказа за напълно секретната среща между директора на ЦРУ и Ким Чен Ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381090-%D1%81%D0%B2%D0%B5%D1%82%D0%B8%D1%82%D0%B5%D0%BB-%D0%B0%D0%BD%D0%B0%D1%81%D1%82%D0%B0%D1%81%D0%B8%D0%B9-%D1%81%D0%B8%D0%BD%D0%B0%D0%B8%D1%82-i,-%D0%B0%D0%BD%D1%82%D0%B8%D0%BE%D1%85%D0%B8%D0%B9%D1%81%D0%BA%D0%B8-%D0%BF%D0%B0%D1%82%D1%80%D0%B8%D0%B0%D1%80%D1%85", "text": "  В тридесет и петата година от царуването на   (царувал от 527 г. до 565 г.) , след кончината на Антиохийския патриарх Домн Младши  (управлял патриаршеската катедра от 546 г. до 560 г.) , на патриаршеския престол встъпил Анастасий, наречен Синаит поради това, че бил взет за светителската Катедра от Синайската планина. През това време в Църквата започвали смутове по повод на неблагочестивото мъдруване на някои личности относно Божествената Христова плът, а именно - че по време на пребиваването на Спасителя сред хората до Неговите доброволни страдания, плътта Му сякаш не била изпитвала страдания, не се подчинявала на природните потребности и едва ли не нашият Господ Иисус Христос приемал храна и питие допреди страданията и възкресението Си по същия начин, както Той вкусвал, когато се явявал на апостолите Си, след възкресението  (към такива мисли се придържали така наричаните еретици автардокети, от гр. \"нетленни\", отрасъл на ерестта на монофизитите) . Това нечестиво мъдруване се зародило в Константинопол. Подробно за него е написано в  .     Към това еретическо мъдруване отначало се присъединил и съблазненият от еретиците император Юстиниан (но после той изоставил тази ерес), който и искал да издигне това еретическо учение в догмат на вярата. Вследствие на това в църквата настанало такова голямо объркване, че бил свален от патриаршеския престол патриарх Евтихий, който се възпротивил на ереста.   Всички, които поради незнанието си се колебаели дали да приемат това учение, или не, чакали съвет и указания от анти-охийския патриарх Анастасий Синаит, тъй като свети Анастасий бил мъж твърде запознат с Божественото Писание, твърд в изповядването на православната вяра и свят по живот. Еретиците положили всички усилия, за да привлекат свети Анастасий на своя страна, с надеждата, че ако той е благосклонен към тяхното учение, всички православни ще последват примера му. С тази цел те се обърнали за помощ към царя, но не постигнали успех, тъй като свети Анастасий писмено изобличил царя за неговата заблуда. Също така той изпратил свои пастирски послания и по всички Сирийски области до духовенството и миряните, като ги поучавал да се пазят от споменатата ерес. Освен това в Антиохия той ежедневно поучавал в църквите, като повтарял апостолското наставление: (Гал. 1:8)   Като научил за всичко това, император Юстиниан се разгневил срещу светейшия патриарх и поискал да го свали от престола, както и Константинополския патриарх Евтихий, но изведнъж почувствал, че се приближава смъртта му и се отказал от намерението си. Умирайки, царят се покаял за ереста и написал в завещанието си патриарх Евтихий да бъде върнат от заточението на своята катедра. Така Юстиниан умрял в разкаяние и бил причислен към благочестивите царе; а в Църквата отново се въдворил мир.       След смъртта на Юстиниан управлението на държавата приел неговият племенник, Иустин Младши  (Иустин II царувал от 565 г. по 578 г.) . Подучен от еретиците, той свалил от Антиохийския престол Божия архиерей Анастасий Синаит, като хвърлил върху него несправедливи обвинения. Така най-напред свети Анастасий бил обвиняван в това, че не пазел църковните пари и ги разхищавал напразно; после в това, че е злословил за царя, като отвърнал на зададения му въпрос, защо не пази църковното имущество, така: :за да не го вземе всемирният пагубник Иустин.\"    Дори добавили, че когато Анастасий заел антиохийския престол, Иустин завеждал при чичо си царските палати и очаквал от Анастасий подарък. Но свети Анастасий не му дал нищо, като справедливо разсъдил, че не е добре да се дава злато за получаването на духовен сан, който не със злато се придобива, но се дава по благодатта на Светия Дух. Оттогава Иустин започнал да се гневи на Анастасий. А когато след смъртта на чичо си той приел управлението на държавата, започнал да търси обвинения срещу в нищо невиновния светител Анастасий и, като се възползвал от лъжливите обвинения, го свалил от престола.   След като Анастасий бил низвергнат, на Антиохийския патриаршески престол бил назначен, против неговата воля, игуменът на фаранската лавра Григорий, мъж също преукрасен с благочестие, споменаван с похвали в Лимонария на светейшия иерусалимски патриарх Софроний.   След смъртта на този Григорий блаженият Анастасий Синаит след двадесет и три годишно пребиваване в изгнание при царуването на император Маврикий, отново бил върнат на антиохийския патриаршески престол  (Святой Анастасий Синаит управлявал патриаршеската катедра от 561 г. до 572 г., а след това от 596 г. до 601 г.).   По това време папа на Рим бил  , наречен Двоеслов, или Събеседник. Този светец пребивавал в най-искрено духовно общение с блажения Анастасий, като бил в преписка с него. Когато светият папа Григорий чул, че Анастасий се е върнал на престола си, незабавно, сърадвайки се на неговото възвръщане, изпратил до него послание, в което му написал следното:   - Слава в небесата Богу, на земята да бъде мир и радост, тъй като пълноводната река, която някога изостави антиохийската камениста почва, сега отново се завърна в руслото си и напоява долините, през които протича.   В друго писмо той отново говори:   - Ти ми съобщаваш, свети отче, че ако би било възможно, ти би искал да водиш разговора с мен без хартия и перо и съжаляваш, че за това пречи твърде голямото разстояние между изтока и запада. Но аз говоря истината, че и на хартията твоята мисъл води разговор с мен като че без хартия. От думите на твоя разговор аз виждам твоята любов към мен и ние, съединени по благодатта на всесилния Бог, чрез съюза на любовта, не сме разделени от разстоянието. Защо би искал да имаш позлатени гълъбови крила, като вече ги имаш? Защото тези крила са любовта към Бога и ближния. На тези крила възлита светата Църква, с тях тя превъзхожда всичко земно. Ако ти, свети отче, нямаше тези крила, то не би прелитал до мен с такава любов в писмата. И тъй, умолявам те, моли се за мен, немощния, та чрез твоите молитви Господ по-скоро да ме освободи от толкова големите бедствия и вълнения (причинявани на Рим от лангобардите) и да ни доведе до пристанището на вечния покой.    Аз с благодарност приех твоите добри благопожелания, които ти, човеко Божий, понеже си смирен духом, изрази към мен, и относно които казваш: какво може да даде нищият освен това, което принадлежи на нищия? Но ако ти не бе направил себе си нищ духом, то не биха били толкова щедри твоите благословии. Всесилният Бог да те защити под Своя Покров от всякакво зло. И тъй като твоят живот е твърде важен за всички добри хора, то само след като изминат много години, да те пресели Всевишният във вечните обители на небесното отечество.   От това послание на свети Григорий, папа Римски, до блажения Анастасий, патриарх Антиохийски, става очевидна взаимната любов на двамата в Светия Дух и едновременно в това послание се свидетелства за благочестието и светия живот на Анастасий.   Блаженият Атанасий, проживял шест години след възвръщантето си на престола, се представил на Господа в четиринадесетата година от царствуването на император Маврикий.     След този св. Анастасий Синаит встъпил друг Анастасий, но вече без името Синаит  (Анастасий II управлял антиохийския патриархат от 602 г. до 610 г.) . Той бил убит от юдеите по време на управлението на императора-гонител на християните Фока  (Император Фока царувал от 602 г. до 610 г.) , и бил почитан от вярващите като Христов мъченик.   Следва да отбележим, че е имало двама Анастасия с името \"Синаит\". Първият - този антиохийски патриарх, който се представил при царуването на император Маврикий, и другият - игумен на Синайската планина, който починал при царуването на император Ираклий  (царувал от 610 г. до 641 г.) - приемник на гонителя Фока, който убил Маврикий.   В тези времена имало и други преподобни отци с името Анастасий, които се прославили с добродетелен живот, но не били Синаити, като този Анастасий, който встъпил на патриаршеския престол в Антиохия след Анастасий Синаит, и бил убит от юдеите. Освен това в Лимонаре в 48-ма и 49-та глави се споменава авва Анастасий, който бил ключар на живоносния Гроб и на църквата Възкресение Христа Бога нашего.", "date": "2018.04.20", "title": "Светител Анастасий Синаит I, антиохийски патриарх"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381091-20-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1792 г. Франция обявява война на Австрия, което слага начало на поредица Революционни войни.   През 1841 г. във Филаделфия Едгар Алън По публикува „Убийство на улица Морг\", смятан за първия криминален разказ.   През 1846 г. в Лайпциг Иван Богоров издава първия брой на първия български вестник „Български орел\".   През 1876 г. избухва Априлското въстание, насочено срещу османското владичество в България.   През 1935 г. започва да функционира автобусният транспорт в София.   През 1940 г. в САЩ е демонстриран първият електронен микроскоп.   През 1941 г. по време на Втората световна война, Втора българска армия окупира Беломорска Тракия.   През 1943 г. започва избиването на евреи във Варшавското гето.   През 1968 г. Deep Purple правят първия си концерт в градчето Таструп, Дания.   През 1972 г. „Аполо 16\" каца на Луната.   През 1984 г. Христо Проданов става първият български алпинист, който изкачва връх Еверест, при завръщането си от който, два дни по-късно, загива.   През 2010 г. експлозия на нефтената платформа Дийпуотър Хърайзън в Мексиканския залив причинява най-големият нефтен разлив в историята на нефтената индустрия.​      ", "date": "2018.04.20", "title": "20 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/381087-%D0%B4%D0%B0-%D1%81%D0%BF%D0%B0%D1%81%D0%B8%D1%88-149-%D0%B4%D1%83%D1%88%D0%B8-%D0%BE%D1%82-%D0%B0%D0%B2%D0%B0%D1%80%D0%B8%D1%80%D0%B0%D0%BB-boeing-737", "text": "\r\n   \r\n   \r\n   \r\n   \r\n   \r\n \r\n Ситуацията на борда на полет 1380 на Southwest Airlines e изключително напрегната: авария в един от двигателите чупи прозорец на фюзелажа, а 43-годишна пасажерка е засмукана от декомпресията. Спътниците й едва успяват да я издърпат обратно в кабината, но жената умира вследствие на тежките си наранявания. \r\n   Записът от комуникацията между пилотите на самолета и кулата във Филаделфия обаче не издава с нищо тревогата на екипажа при подготовката за аварийно кацане. \r\n   \r\n   Спокойствието, с което командирът на полета - 56-годишната Тами Джо Шулц - се справя с извънредното положение, беше посрещнато с благодарности и похвали от страна на пътниците в повредения Boeing 737. \r\n   Шулц е бивш военен пилот, присъединява се към армията през 1985 г., след като завършва висшето си образование по биология и управление на земеделското стопанство. Първоначално отказват да я приемат във Военновъздушните сили, но това не я спира - кандидатства за служба във Военноморските сили. \r\n   Тами Джо Шулц е една от първите жени - военни пилоти в САЩ. Служи в звеното за тактическа електронна отбрана VAQ-34 в Пойнт Мугу, Калифорния. Екипът й помага за обученията на корабни екипажи за реакция при евентуална ракетна заплаха от СССР. \r\n   Шулц е една от първите жени-пилоти, които се прехвърлят в тактическите военновъздушни сили. По-късно тя става инструктор за обучаващите се пилоти на EA-6B Prowler - палубен самолет, който се използва за блокиране на радарни системи и за събиране на радиоелектронна разузнавателна информация. Шулц тренира и пилоти за F/A-18 - тя е и първата жена, която е летяла на този многоцелеви изтребител. \r\n   От 1993 до 2001 г. Шулц е част от резерва на ВМС, след което се пенсионира с чин лейтенант-командир, с два медала за принос към Военноморските сили и с медал за служба на националната отбрана. \r\n   Военната подготовка обяснява спокойствието и въздържаността, с която тя описва ситуацията на борда на самолета си, докато се намира на 9000 м височина. \r\n   \"Военноморските сили правят страхотна подготовка за извънредно положение в симулатор. Живеем на принципа: Лети, навигирай, комуникирай. Първата стъпка при подобни случаи винаги е да се запази контрола върху самолета. Капитан Шулц постига тази задача, като контролира асиметричото ускорение и управлява енергията на машината. След това сменя височината, за да заходи плавно към кацане, докато разговаря ясно със служителя от въздушния контрол. При обучението в армията тренираме извънредни кацания, в които се симулира горящ двигател. След толкова много опити това се превръща във втора природа\", разказва военният пилот Артър Ескрибано пред Форбс. \r\n   Самолетът се снижава до 3000 м над земята за по-малко от пет минути, за да може да кацне аварийно. Въпреки стремителното спускане на машината при спирането на двигателя, пилотът успява да удържи контрола и да информира пасажерите, че се готви кацане във Филаделфия. \r\n   След тежкото кацане Тами Джо Шулц излиза от кабината си и отива при пътниците, за да разговаря с всеки от тях и да ги успокои. 43-годишната Дженифър Риърдън, която понася тежки наранявания при инцидента, умира от раните си. Седем души са приети в болница с по-леки травми. Общо 149 души на борда на авариралия самолет преживяват инцидента. \r\n   \"Тази жена има нерви от стомана. Аплодирам я, ще й пратя картичка за Коледа, ще й купя подарък за това, че ни приземи живи и здрави. Беше прекрасна\", казва една от жените, пътували на борда на полет SWA1380. \r\n   Самата Тами Джо Шулц и помощник-пилотът Дарън Елисор публикуваха кратко изявление, в което казват: \"Ние просто си свършихме работата. От името на целия екипаж, благодарим за подкрепата от обществото и колегите ни, и скърбим за тежката загуба на едно семейство\". \r\n       \r\n   \r\n", "date": "2018.04.20", "title": "Да спасиш 149 души от аварирал Boeing 737"}
{"url": "http://www.classa.bg/%D1%81%D0%B2%D1%8F%D1%82/item/381081-%D0%BA%D0%BE%D0%B3%D0%B0%D1%82%D0%BE-%D0%B5%D0%B4%D0%B8%D0%BD-%D1%88%D0%B2%D0%B5%D0%B9%D1%86%D0%B0%D1%80%D0%B5%D1%86-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%BE%D1%82%D0%BA%D1%80%D0%B8-%D0%B4%D1%80%D0%BE%D0%B3%D0%B0%D1%82%D0%B0-lsd", "text": "През 1943 в Европа бушува Втората световна война. И докато американците работят над атомната бомба, в Швейцария химикът Алберт Хофман случайно открива една друга \"бомба\": наркотика LSD.           През 1943 година швейцарският химик Алберт Хофман работи за фармацевтичния концерн \"Sandoz\". Тогава той е на 37 години и провежда изследвания на човешкото кръвообращение. По време на работа в лабораторията един ден той случайно поглъща минимално количество от веществото диетиламид на лизергиновата киселина, съкратено LSD. \"Виждах многообразно всичко, което си представях. И това ме караше да се чувствам щастлив. Всичко продължи около три-четири часа\", спомня си Хофман на стотния си рожден ден през 2006 година.     Всичко това събужда любопитството на Хофман и три дни по-късно химикът решава да се самоподложи на експеримент: той поглъща 250 микрограма от веществото. И така на 19 април 1943 година се ражда един от най-мощните халюциногени, създадени от човека - дрогата LSD. Най-напред на химика му се струва, че ще умре, но после започва да изпитва приятни усещания и то много интензивно. В дните след това той си спомня много прецизно всичко преживяно - без следа от някакви физически оплаквания. Точно обратното - веществото му помага да възприеме света по \"нов\" начин.     Фармацевтичният концерн, за който работи Хофман, проявява огромен интерес към субстанцията, която влияе така силно на съзнанието без никакви физически странични ефекти. И под името \"Delysid\" предоставя безвъзмездно веществото на водещите изследователски институти по света.    В същото време дрогата бързо си спечелва популярност сред хората на изкуството и интелектуалните среди. Веществото бързо е забелязано и от току-що създаденото в САЩ ЦРУ. Американското разузнаване започва да експериментира с него. В един от тайните експерименти като доброволец се включва и авторът на \"Полет над кукувиче гнездо\" Кен Киси. Именно неговият опит с веществото LSD заляга в основата на сюжета на книгата, която през 1962 година излиза на пазара и се превръща в бестселър.   Опити с LSD правят и американските военни - в търсене на субстанция, която може да извади от строя вражеските войници. Поради непредсказуемостта на действието на веществото обаче по-късно военните се отказват от изследванията.   LSD постепенно навлиза успешно в медицината - лекарите постигат добри резултати при лечението на алкохолизъм; субстанцията се използва и в психотерапията. LSD навлиза сериозно и в културните и музикалните среди. Цяло едно поколение - хипитата - живее с новото наркотично вещество. Постепенно обаче нещастните случаи с неговата употреба зачестяват, включително и поради предозиране. Така славата на LSD започва да отминава, а положителният тон в медиите се обръща. През 1965 американският президент Линдън Джонсън подписва документ за забрана на веществото, а фармацевтичната компания \"Sandoz\" спира производството му. И така дрогата излиза в нелегалност.   Забраната поставя край и на научните проучвания, свързани с веществото. Едва три десетилетия по-късно в научните среди отново се позволяват изследвания на въздействието на LSD, при които се оказва, че веществото влияе много добре на пациенти с депресия. \"LSD - моето проблемно дете\" - така откривателят на тази дрога Алберт Хофман озаглавява автобиографията си, излязла през 1979 година. До смъртта си, застигнала го на 102 години, той обаче така и не губи надежда, че неговото \"проблемно дете\" LSD отново може да се превърне във \"вундеркинд\".", "date": "2018.04.20", "title": "Когато един швейцарец случайно откри дрогата LSD"}
{"url": "http://www.classa.bg/%D1%81%D0%B2%D1%8F%D1%82/item/381082-%D0%B5%D1%82%D0%BE-%D0%B7%D0%B0%D1%89%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D1%8A%D1%80%D0%B7%D0%B0-%D1%81-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "          Преди една година турският президент спечели с малка преднина инициирания от него референдум за конституционни промени, които заменят парламентарната система с президентска. Малко след това Ердоган увери, че промените ще влязат в сила едва след новите избори, които трябваше да се проведат през ноември 2019. Сега обаче турският държавен глава обяви, че президентските и парламентарни избори ще се проведат още тази година - на 24 юни.     Всъщност още след оспорвания референдум беше ясно, че Ердоган не иска да чака дълго, за да придобие свръхсилите на супер президента, гарантирани от новата президентска система. Въведеното извънредно положение в страната обаче направи това чакане поносимо за него: то му позволи да управлява така, сякаш президентската система вече е въведена.   Сега извънредното положение беше удължено за седми пореден път - с още три месеца. Но на турското правителство му става все по-трудно да намира аргументи за удължаването, а критиките стават все по-силни. При това не само от опозицията, но и от средите на турската икономика. Защото извънредното положение плаши инвеститорите и гони чуждите капитали, от които страната се нуждае спешно.     Именно икономическата ситуация в страната може да е една от водещите причини за това бързане. На хартия турската икономика може да се похвали със завиден растеж - през миналата година тя е нараснала с цели 7,4 процента. До голяма степен този растеж обаче се дължи на амбициозните строителни проекти на турското правителство и поради това той не се смята за особено устойчив.   Освен това много турски компании са натрупали сериозни дългове в долари и евро. През последните 12 месеца турската лира загуби почти една трета от стойността си и много експерти се опасяват, че това може да доведе до вълна от фалити на малки и средни предприятия. Турските потребители и днес вече усещат обезценяването на лирата - например на бензиностанциите. И Ердоган очевидно иска да ги накара да гласуват още преди турската икономика да е тръгнала надолу, а настроенията да са се обърнали срещу него.   Същевременно голяма част от турците смятат турската военна операция в Сирия за много успешна. И Ердоган очевидно иска да използва и този импулс, за да извлече ползи на изборите.     За турската опозиция тази много ранна дата за избори е, меко казано, силно предизвикателство. Още в условията на извънредно положение те успяха да се убедят, че и дума не може да става за равни шансове. Техните предизборни прояви преди референдума биваха или забранявани, или пък всячески им се пречеше. А в същото време Ердоган кръстосваше страната с хеликоптер - от среща на среща.   Засега турската опозиция има само един представител, който може да отмъкне гласове от Ердоган - Мерал Акшенер, бивша министърка на вътрешните работи и председателка на новата националноконсервативна \"Добра партия\". Тя обаче би се справила значително по-добре, ако имаше повече време да популяризира програмата си. Насрочването на изборите за 24 юни усложнява задачата ѝ.   Както изглежда, Ердоган има достатъчно причини да бърза с тези избори. С тях той предприема дълъг скок към още повече сила и още повече власт.", "date": "2018.04.20", "title": "Ето защо Ердоган бърза с изборите"}
{"url": "http://www.classa.bg/%D1%81%D0%B2%D1%8F%D1%82/item/381083-%D0%BA%D0%B0%D1%81%D1%82%D1%80%D0%BE-%D0%B1%D0%B5%D1%88%D0%B5-%D0%B4%D0%BE%D1%82%D1%83%D0%BA", "text": "              Нито една друга латиноамериканска революция не успя да разтърси толкова силно континента, колкото кубинската. И никоя друга политическа личност не разпали толкова силни страсти, колкото Фидел Кастро. Мъжът, който освободи Куба от диктатурата на Фулхенсио Батиста и се превърна в създател на своя собствена диктатура, продължена от брат му Раул. Сега доброволното оттегляне на Раул Кастро от президентския пост затваря една глава в кубинската история, писана много често извън пределите на страната.   \"Със сигурност може да се каже, че кубинската революция е единствената по рода си в Латинска Америка. Защото другите революции като мексиканската например са по-кратки. Освен това другите латиноамерикански революции не промениха изцяло структурите. А кубинската революция успя изцяло да елиминира концепцията за частната собственост\", казва Бернд Вулфен, посланик на Германия в Куба от 2001 до 2005.     Когато през януари 1959 година Фидел Кастро навлиза победоносно в Хавана, той все още не е онзи комунистически Давид, който се опълчва на империалистическия Голиат. Отношенията между Куба и САЩ се влошават едва няколко месеца по-късно, когато национализацията засяга пряко американските интереси. В крайна сметка през април 1961 неуспешната военна операция на САЩ в Залива на прасетата, чиято цел е да свали Фидел Кастро, окончателно влошава двустранните отношения.   Във връзка с погребението на падналите другари по време на инвазията, Фидел Кастро ясно заявява: \"Това е социалистическа революция\". \"По онова време Кастро вече усеща, че американското правителство представлява реална опасност и затова търси закрила. И каква по-добра закрила от подкрепата на другата Велика сила - Русия!\", казва бившият германски посланик.   Малко по-късно Куба става един от главните герои в едно историческо събитие, което за малко да превърне Студената война в ядрена. През октомври 1962 американците узнават, че на острова има стартови площадки на съветски атомни ракети. Вашингтон и Москва все пак успяват да се договорят двустранно и Русия обявява, че ще демонтира инсталациите. Фидел Кастро обаче не се задоволява с второстепенната си роля и започва да изнася своя революционен модел извън Куба. \"Това оказа голямо въздействие върху страните от Третия свят. Спомнете си само за Ангола и Етиопия, където Куба интервенира. При тази инвазия бяха прехвърлени войски на 10 000 километра. Логистичното предизвикателство пред Куба беше невероятно\", допълва Бернд Вулфен, който е автор на книгите \"Ледников период в тропиците\" и \"Куба в преход - от Фидел до Раул Кастро\".   Години по-късно върховен приоритет за Кастро остава оцеляването на собствения му режим, след като разпадането на Съветския съюз води страната до ръба на пропастта. \"Куба загуби 60 процента от външната си търговия и 40 процента от БВП. Но въпреки това Фидел Кастро не беше склонен да отстъпи\", припомня Вулфен. \"Той винаги се е опасявал, че неговата революция може да премине към социалдемокрация. Неговият брат Раул беше склонен да промени някои неща и го стори след 2008 година. Но тези реформи не бяха особено задълбочени\", казва Бернд Вулфен.   След смъртта на Че Гевара в Латинска Америка идеята за въоръжена революция избледня, но кубинският модел оказа влияние в международен мащаб. \"Със своята образователна и здравна система Куба повлия на други страни. Фидел Кастро изпращаше лекари в чужбина. И това заслужава похвала. Но тези действия имаха и пропаганден характер и трябваше да представят Куба като пример за развиващите се страни\", допълва Бернд Вулфен. Този идеологически компонент не се промени и след предаването на властта в ръцета на Раул Кастро. Куба подкрепяше например \"боливарската революция на Уго Чавес\" във Венецуела. \"В крайна сметка и това беше един неуспешен експеримент\", казва Вулфен.     Фидел и Раул Кастро управляваха Куба общо 59 години     И все пак: по време на управлението на Раул Кастро започна историческото сближаване между Хавана и Вашингтон. Барак Обама заложи на разведряването на отношенията, защото беше убеден, че изолацията на Куба и икономическото ембарго няма да доведат до конкретни резултати. Те нито можеха да свалят режима, нито да подобрят състоянието на човешките права.   \"За съжаление Доналд Тръмп не следва тази логика и се завръща към старото мислене\", казва Вулфен. А това е контрапродуктивно за всички, които очакват задълбочени промени в Хавана. \"За наследника на Раул Кастро ще бъде много трудно да промени нещо, докато САЩ не отворят по-широко поле за действие\", казва бившият дипломат. Според него, евентуалните реформи в Куба зависят много от капризите на международната политика. \"Новият конфликт Изток-Запад между САЩ и Русия не помага много за насърчаване на промените в Куба\", заключава Бернд Вулфен.", "date": "2018.04.20", "title": "Кастро беше дотук"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381084-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%BD%D0%B5%D1%81-%D1%86%D1%8F%D0%BB-%D0%B5%D0%B4%D0%B8%D0%BD-%D0%BD%D0%B0%D1%80%D0%BE%D0%B4-%D1%82%D1%8A%D1%80%D0%BA%D0%B0-%D1%82%D0%B0%D0%BB%D0%BE%D0%BD%D1%87%D0%B5%D1%82%D0%B0", "text": "            Това не стана изведнъж. Но днес България вече е казино и това изобщо даже не е метафора - хазартът буквално владее страната. Няма населено място, няма дори квартал без игрални зали. Няма град без казино. Накъдето и да се обърне човек, аптека може и да не види, но светещите букви на хазарта са неизменно пред очите му. Големите телевизии също „светят\" примамливо - най-излъчваните реклами са на хазартни игри, най-лъскавите предавания са тиражите на тези игри. Лотарийни билети се продават навсякъде - в бакалии, книжарници, павилиони, а държавните пощи сякаш са подчинени на търговията с талончета: във всеки клон обикновено има специални гишета за колети, телеграми и т.н., но шарените хартийки за търкане се продават на всички гишета.   Възрастни хора се редят на опашки за пенсиите си, след което оставят част от тях на същото място и се прибират с няколко хартийки „надежда\". В магазините за храна по-бедните хора броят стотинките си и купуват най-евтиното. Но също се прибират вкъщи с няколко хартийки „надежда\". Родители подаряват за рождения ден на детето си талончета вместо книжка или играчка, а продавачите в почти всички търговски обекти са инструктирани да предлагат активно хазарта. Вече от няколко места чувам, че когато човек поиска да си купи билет за градски транспорт, който се нарича талон, редовно чува уточняващия въпрос: „Талон за късмет или за пътуване?\".     Отговорът е очевиден - с премахване на преградите пред хазарта и с масирана телевизионна реклама. Цивилизованите общества отдавна са стигнали до извода, че хазартът е порок, а пристрастяването към него - заболяване. Затова навсякъде има ограничения - не може на всяка улица да има игрална зала, в която отчаяните да стават още по-отчаяни и да завличат близките си в дългове. Не може целият народ да гледа по телевизията колко е лесно да тръкне хартийката и да промени живота си. Не може децата от малки да бъдат учени, че пътят към щастието е талончето за търкане, а не собствените им усилия. Всичко това води до деградация и разпад. И точно по тези причини нормалните държави ограничават хазарта със закон. Да, всеки е свободен да харчи както иска парите си, но почти всички цивилизовани държави не позволяват хазартът да е толкова лесно достъпен и толкова масово рекламиран.   На хартия България също е такава държава. Законът за хазарта поставя редица ограничения. Забранено е например организирането на хазартни игри в държавни и общински сгради. Но тази забрана удобно се заобикаля с продажбата на талончета в държавни сгради - нали самата игра не е организирана там. Законът забранява и пряката реклама на хазартни игри. Защо тогава (според доклад на MediaClub) най-големият телевизионен рекламодател за 2017 година е Национална лотария? Ами защото в закона са оставили отворена врата и защото контролните институции се правят на заспали.    Законът допуска показване на „резултатите от игрите и спечелените печалби\". И това „показване на резултатите\" се превръща в лъскаво едночасово шоу, излъчвано в праймтайма. Превръща се в подробни репортажи, в които атрактивни дами с микрофон в ръка обикалят градове и села, срещат се с печеливши, с техните роднини, показват ни населеното място... Държавната комисия по хазарта редовно отговаря, че следи за спазването на закона и не вижда нарушение - та нали просто обявяват резултатите. Медийният регулатор признава, че има редица сигнали, които обаче препращал към Комисията по хазарта - и така всички са с измити ръце.     И тук отговорът е очевиден - защото никой не иска. Вицепремиерът Валери Симеонов е единственият представител на властта, който повдигна темата (преди година Радан Кънев от ДСБ също обещаваше забрана на рекламата на хазарт, но остана извън парламента): „По този начин възпитаваме децата, а и българите като цяло, че не е нужно да се трудят и образоват, а ще печелят, търкайки картончета. Това ли трябва да е формулата за успех на нашия народ? Според мен - не. Това е деморализация на нацията\", заяви Симеонов и се ангажира с промени в закона, които да затворят широко отворената врата. Заяви го в телевизионен ефир, но никой не забеляза темата. След това го написа и в профила си във Фейсбук, но пак нищо. И тук идва най-интересното - когато Симеонов предложи нещо популистко, то веднага намира място в медиите. Поиска връщане на пушенето в заведенията - телевизионните студия жужат по темата. Подгони шумните дискотеки по морето - новините предават на живо. Този път Валери Симеонов посочи изключително тежък проблем, но последва тишина.   Омертата има своите числови измерения. Само най-голямата лотария е похарчила миналата година цели 23 милиона евро за телевизионна реклама. Всички търговци по веригата имат интерес от по-висок оборот, защото получават дял от цената на талончето. Според Комисията по хазарта, приходите от хазарт са в рамките на няколкостотин милиона годишно, но според Симеонов „хазартът в България вече е с размер на пандемия - 3% от БВП\" (3 милиарда лева). Това число съвпада и с цитираното от Центъра за изследване на демокрацията. С две думи - огромни пари. А където има огромни пари, политиците са склонни да виждат не проблем, а „приятел\".", "date": "2018.04.20", "title": "България днес: цял един народ търка талончета"}
{"url": "http://www.classa.bg/%D1%81%D0%B2%D1%8F%D1%82/item/381085-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%B2%D1%8A%D1%80%D0%BD%D0%B5-%D1%85%D0%BE%D1%80%D0%B0%D1%82%D0%B0-%D1%81%D0%B8-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0", "text": "              \"Върнете се обратно в Русия!\": с това послание \"Россотрудничество\" - службата, която отговаря за руските граждани в чужбина, се обръща към десетките хиляди руснаци, живеещи на запад. А призивът да продължат образованието си в Русия е насочен главно към руските студенти във Великобритания, САЩ и други \"недружелюбни страни\".     Инициативата очевидно е следствие от драматичното влошаване на отношенията между Русия и Запада, особено след случая \"Скрипал\". Руските студенти са добре дошли у дома, тръбят сега от Москва, а \"Россотрудничество\" изтъква като аргумент нарастващата \"русофобия\" в Европа и предупреждава, че има опасност руснаците в чужбина да бъдат подложени на тормоз.     Деканът на Факултета по мениджмънт и политически науки към Московския държавен институт за международни отношения (МГИМО) Генри Сардарян потвърждава готовността на своето висше учебно заведение, както и на други руски университети, да признаят оценките и изпитите от чужбина, ако студентите решат да се върнат и да завършат образованието си в Русия. По данни на образователното министерство, през 2014 година около 60 хиляди руски граждани са следвали в чуждестранни университети. Заради влошената икономическа ситуация в Русия броят им междувременно може и да е нараснал значително.   И докато по този начин Кремъл подсилва изолационисткия си курс, британското посолство в Москва насърчава руските граждани да посещават Обединеното кралство - като туристи, като бизнесмени или пък за да следват в страната. Оксфордският университет дори излезе със специално обръщение към своите руски студенти, в което се казва, че независимо от напреженията на дипломатическия фронт, британската образователна система остава отворена за руските студенти, както и че нищо не се е променило по отношение на условията за прием.     Това не е първият опит на Кремъл да спре \"изтичането на мозъци\" от Русия. Новото е, че сега се изтъкват политически причини. Но иначе усилията в тази посока продължават вече 15 години, през които руското правителство стартира редица програми за връщане на квалифицираните кадри от чужбина.   Бягството на образованите причинява вреди най-вече на икономиката и на науката. Няма точна статистика за броя на научните работници, обърнали гръб на Русия, но според някои оценки близо 1 милион учени са напуснали страната от разпада на Съветския съюз насам. Виктор Калинушкин от руската Академия на науките бе заявил преди няколко години, че до 30 процента от хората, които участват в разработването на продуктите на Майкрософт, са специалисти, чийто майчин език е руският.", "date": "2018.04.20", "title": "Как Русия иска да върне хората си от чужбина"}
{"url": "http://www.classa.bg/%D1%81%D0%B2%D1%8F%D1%82/item/381086-%D0%B8%D0%B7%D1%80%D0%B0%D0%B5%D0%BB-%D0%BD%D0%B0-70-%D0%B3%D0%BE%D0%B4%D0%B8%D0%BD%D0%B8,-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE", "text": "Израел се готви да отпразнува 70 години от създаването си като демонстрира военната мощ и невероятните си икономически постижения, изправен пред възобновените заплахи в региона и пред несигурност у дома   След като във вторник се събраха, за да почетат паметта на своите сънародници, убити при изпълнение на служебния си дълг или при атентати, от сряда вечерта до четвъртък вечерта израелците се отдават на тържества за отбелязване на създаването на Еврейската държава, обявено на 14 май 1948 г., но празнувано сега по еврейския календар.   Докато се готви за тържествата след възпоменанията, Израел развява плашилото на заплахата от нападение на Иран, неговият заклет враг.   Страхът от такъв враждебен акт, подобен на изненадващата офанзива на арабска коалиция при отбелязването на еврейският празник Йом Кипур през 1973 г., беше събуден от нападение на 9 април срещу сирийска военновъздушна база, за която режимът на Башар Асад и неговите руски и ирански съюзници обвиниха Израел.   “Нападението на ционисткия режим няма да остане без отговор”, обяви Али Акбар Велаяти, съветник на върховния ирански водач аятолах Али Хаменей, след като при нападението загинаха седем иранци.   От началото на войната в Сирия през 2011 г. десетки въздушни удари, извършени от разстояние, се приписват на Израел, който обикновено се въздържа от потвърждение или отричане.   Те са насочени срещу сирийски позиции и въоръжените конвои на ливанското движение Хизбула, което подобно на Иран и Русия оказва военна помощ на режима на Асад в конфликта.   През февруари обаче Израел за пръв път призна, че е извършил въздушен удар срещу ирански мишени след нарушаване на неговото въздушно пространство от ирански дрон. Това беше първият открит сблъсък между Израел и Иран в Сирия.   Израел предупреждава, че няма да позволи на иранския враг да се укрепи военно в съседната му Сирия.   Предстои да се види дали има непосредствена заплаха по време на израелските празници. Израелските вестници отпечатаха в сряда конкретнти данни за присъствието в Сирия на Революционните гвардейци - елитна иранска военна част.   Публикацията със сателитни снимки на въздушни бази и граждански самолети, за които се подозира, че разтоварват оръжие, карти и дори имената на ирански военни командири, е предупреждение, са единодушни военните коментатори: Израел знае къде и кого да удари в случай на нападение.   Армията реши като предпазна мярка да се откаже от изпращане на изтребители F-15 на ученията, планирани през май в САЩ, съобщи армейското радио. Армията говори за “приспособяване” на участието си в ученията.   Без да припомня непосредствената иранска военна заплаха, министърът на отбраната Авигдор Либерман предупреди: “Не си търсим приключения, но съветвам съседите ни от Север (Ливан и Сирия) и от Юг (ивицата Газа) да се отнасят сериозно към решимостта да защитаваме Израел”.   “С Божията помощ тази държава ще продължи да съществува 7000 години. Тези, които искат да ни убият, няма да ни победят”, добави премиерът Бенямин Нетаняху.   70-ата годишнина е повод за Израел, свикнал да води битки и, по думите на Нетаняху, да гради “с щит и меч в ръка”, да отпразнува “чудото” на своето съществуване, военната си мощ, благоденствието на тази “старт ъп” държава и демократичния си модел.   С повече от 8,8 милиона жители, населението е нараснало десет пъти от 1948 г. , сочи официалната статистика.   Растежът беше 4,1 процента през четвъртото тримесечие на 2017 г. Страната има над десетина Нобелови награди.   Същевременно Израел е сред развитите страни, в които се наблюдава най-силно неравенство. Бъдещето на министър-председателя, затънал в предполагаеми корупционни афери, е несигурно.   С изключение на Египет и Йордания и въпреки признаците на сближаване, Израел не е сключил мир с арабските си съседи. Решение на израелско-палестинския конфликт изглежда по-далече от всякога.   Годишнината на Израел съвпада с Похода за връщане - движение, организирано от 30 март в ивицата Газа, палестинска територия под израелска блокада. След три седмици на насилие по границата, отнело живота на 34 палестинци, в петък се очакват нови демонстрации.   “Израел бе създаден, за да може еврейският народ, който почти никога не се е чувствал у дома си никъде по света, най-после да има дом”, заяви писателят Давид Гросман на церемония във вторник вечерта в Тел Авив, нарушена от крайнодесни демонстранти, които протестираха срещу присъствието на палестински семейства.   “Днес, след 70 години на изненадващи успехи в толкова много области, Израел, с цялата си сила, може би е крепост. Но все още не е дом. Израелците няма да имат дом докато палестинците не получат свой”, каза Гросман.", "date": "2018.04.20", "title": "Израел на 70 години, въпреки всичко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381078-%D1%82%D0%B0%D1%8F,-%D1%87%D0%B8%D0%B5%D1%82%D0%BE-%D0%B8%D0%BC%D0%B5-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%B3%D1%80%D1%8F%D1%85-%D1%81%D0%BD%D0%B8%D0%BC%D0%BA%D0%B8-18", "text": "Днес ще те запознаем с Тая Вайс и нейните литературни изживявания в малката библиотека. Повтаряли сме многократно, че читателките винаги са секси, а мадам Вайс, чието име означава грях, доказва твърдението. После пак обяснявайте защо има толкова много секс фантазии за палавата библеотекарка. Кой не би искал да прочете отново Питър Пан в нейната компания?                    ", "date": "2018.04.20", "title": "Тая, чието име означава грях (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381079-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Трябва да действате, точно по плана си. Повишената активност и импулсивност, може да доведе до голям скандал с роднини. Ако планирате пътуване, ще може да се запознаете с интересни хора. Личния ви живот, ще зависи изцяло от вашите инициативи, както и от доброто отношение към избраника ви. ТЕЛЕЦ ( 21 април - 21 май )  Очаква ви, хаотичен и изморителен ден. Няма дори да се радвате на времето навън, защото ще трябва да седите цял ден в офиса. Внимателното прехвърляйте пари към сметка на други хора, а заеми напълно изключете. Вечерта, може да се запознаете с хора, с които в бъдеще да работите заедно. БЛИЗНАЦИ ( 22 май - 21 Юни ) Необходимо е, с всички възможни средства, да защитите интересите си. Особено, ако те касаят кариерата и доходите ви. Препоръчително е да пазите тайните на приятелите си, в противен случай ще ви изкарат неблагонадеждни. Вечерта, очаквайте неприятен разговор с любимия. Причината за кавгата, ще е ревност от негова страна.   РАК ( 22 юни - 23 юли ) Днес, трябва да обработвате и анализирате дори и най-незначителната информация. От това ще зависи бъдещата ви кариера и репутация в обществото. Вечерта, се очаква общуване с лице, към което изпитвате симпатия от дълго време. За прогноза е все още рано, но шанс за красива любовна връзка има. ЛЪВ ( 24 юли - 23 август ) Очаква ви, един обикновен ден, в който няма да има нищо необичайно за вас. Съвета е да приемате, всякаква работа, така че по някакъв начин да разрешите финансовата си ситуация. Не трябва да прекъсвате контакт с хора, в които сте се разочаровали. Наблюдавайте развитието на събитията от страни и не бързайте с изводите. ДЕВА ( 24-ти август - 23 септември ) Добър ден, за тези които са решили да посетят салон за красота и да пазаруват. Ще се чувствате уверени, когато в сметката ви, има прилична сума пари. Важно е, да не сте твърде разточителни и да купувате всички стоки с отстъпки или намаления. В отношенията ви с любимия, е възможнa студенина и отчуждение. ВЕЗНИ( 24 септември - 23 октомври) Денят ви обещава прекрасно настроение, което ще допринесе за нов роман. Вие не само ще бъдете доволни, но ще летите в облаците от щастие. Избягвайте участие в големи събития, също така се пазете от конфликти на обществени места. Трябва повече да обърнете внимание на интуицията си - тя няма да ви разочарова.   СКОРПИОН ( 24 октомври - 22 Ноември ) Добър ден за тези който са решили да се занимават с духовни практики, релаксация и почивка от работата. Всичко ще върви дори по-добре, отколкото сте очаквали. Възможна е голяма печалба от личния бизнес. Компромисни решения и такт, ще ви трябват, ако имате работа с роднини.   СТРЕЛЕЦ ( 23 Ноември - 21 Декември ) Не пренебрегвайте съветите на по-възрастните и опитни хора от вас. Без значение в работата или в семейството. Поставете ред в собственият си ум и не се притеснявайте с подозрения и ревност към избраника си. Ако сте планирали дълъг път, трябва да се подготвите за това внимателно. КОЗИРОГ (22 Декември - 20 януари ) Ако сте се скарали с близък приятел, не се колебайте и първи направете стъпка към сдобряване. Всичко, което са ви казали един за друг, най-вероятно, е крещяща лъжа. Финансовите ви дела, ще се нуждаят не само от постоянство, но и от познания по математика. За да спестите пари, си правете бюджет за месеца.  ВОДОЛЕЙ ( 21 януари -  19  февруари ) Не е необходимо сами да влизате в неприятности. Всяка дребна разправия. ще доведе до истински скандал, с всички последици от това. Вечерта може да получите предложение от човек, към който изпитвате страстни чувства. Да кажете \"не\", винаги има време, така че най-добре обмислете добре нещата. Възможно е, това да е любов...   РИБИ ( 20 февруари - 20 март ) Дори и най-сериозните проблеми в живота, може да изглеждат незначителни и решими днес. Основното нещо е, не приемайте ненужни съвети, както и провокации за авантюри. Следете за портмонето си, ако отидете на пазар. Вечерта, може да получите писмо с предложение за работа в интернет.", "date": "2018.04.20", "title": "Дневен хороскоп 20 април"}
{"url": "http://www.classa.bg/%D1%81%D0%B2%D1%8F%D1%82/item/381080-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D1%8A%D1%82-%D0%BE%D1%82-%D1%81%D1%81-%D0%BD%D0%B5-%D0%BF%D0%BE%D0%B7%D0%BD%D0%B0-%D0%B0%D0%B7-%D0%BE%D1%89%D0%B5-%D0%B1%D1%8F%D1%85-%D1%82%D0%B0%D0%BC", "text": "  Тя е истинско \"полско съкровище\", казва Йохана Крол от варшавския музей POLIN. Думите ѝ се отнасят за Кристина Будницка, която е застанала пред близо 400 младежи, дошли на посещение в музея, и им разказва историята на полските евреи. Някои от учениците са се срещали и преди с 85-годишната жена, оцеляла от Холокоста. За нея разговорите с младежите са нещо като терапия.     \"Започнах да разказвам моята история след като станах член на сдружението \"Децата от Холокоста\" и трябваше да се конфронтирам с миналото. Исках да разбера коя съм и защо живея\", разказва Кристина Будницка. Това се случва в началото на 1990-те години. След падането на Желязната завеса много евреи в Полша, оцелели от Холокоста, започват да тематизират своя произход.     Навремето Кристина Будницка била депортирана във Варшавското гето. По време на въстанието от 1943, с което хората се опитват да окажат съпротива на нацисткия терор, тя се криела от нацистите в един малък бункер. Докато германските окупатори потушавали еврейското въстание с огнепръскачки, бомби и газ, долу в бункера жегата станала непоносима. Десетгодишната тогава Кристина успяла да се измъкне от бункера и да пропълзи до канализацията. След месеци на тежки мъки помощници от полското съпротивително движение я извадили от канализацията и я отвели в околностите на Варшава, където тя се укривала до края на войната.   \"Ако не можех да разкажа всичко това, сигурно щях да свърша в някоя психиатрия, защото преживях много ужаси\", споделя днес Кристина Будницка. Йохана Крол, която е шефка на отдела за аудиовизуални медии в музея POLIN, води интервюта със свидетели на времето - такива като Кристина Будницка. POLIN е един от най-известните музеи в страната. Той описва историята на евреите в Полша, а голяма част от експонатите отправят поглед към Средновековието.   POLIN е и един от най-посещаваните музеи в Полша. Също и сега, когато мнозина смятат, че антисемитизмът отново се надига. В началото на април тази година главният равин на Полша Михаел Шудрих беше взет на прицел от полски националистически интернет портали, близки до управляващата партия \"Право и справедливост\", след негово интервю за Дойче Веле. В изказването си пред Дойче Веле той предупреди за опасността, произхождаща от надигащия се антисемитизъм в Полша. В Туитър Михаел Шудрих беше      Варшавското гето след въстанието   Пред музея POLIN се издига паметник на жертвите от въстанието във Варшавското гето. Той е поставен там още по времето на социализма. Днес Кристина Будницка стои пред него и изглежда замислена. \"Тези 30 години бяха освежаващи\", казва тя, визирайки подхода към миналото след падането на Желязната завеса. Но същевременно с тревога отбелязва, че антисемитизмът се надига отново. \"Днес съсипват всичко. А навремето беше по-спокойно. Възможно е само на повърхността да е било спокойно, не знам. Аз не съм експерт, за да давам точни преценки. Но за нас беше по-спокойно. Не се чуваше нищо за антисемитски прояви. А днес отново става страшно. Но пък може и нещата отново да се променят за добро\", казва тя.   Кристина Будницка мисли и за онези млади хора, които внимателно слушат нейните разкази. Срещите с тях ѝ дават надежда, споделя 85-годишната жена, разглеждайки снимките на германския Вермахт от Варшавското гето. Те са от доклада на командира от СС Юрген Щрооп, който ръководи потушаването на въстанието във Варшавското гето. Той озаглавява доклада си до Берлин \"Варшавското гето вече не съществува\". \"Щрооп взривява голямата синагога на Банковия площад и изпраща телеграма до Берлин, в която пише, че еврейският въпрос е решен и че във Варшава вече няма евреи\", припомня Кристина Будницка и добавя: \"Той обаче грешеше. Аз все още бях там!\"", "date": "2018.04.20", "title": "\"Командирът от СС не позна. Аз още бях там.\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381077-%D0%BF%D0%BE%D1%87%D0%B2%D0%B0-%D0%B2%D1%82%D0%BE%D1%80%D0%BE%D1%82%D0%BE-%D0%BF%D1%80%D0%B8%D1%88%D0%B5%D1%81%D1%82%D0%B2%D0%B8%D0%B5", "text": "Членове на международния уфологически култ, известен под името Ефирийско общество или Религиозно учение на Етериус вярват в това, че Исус Христос е бил пришълец, който пристигнал преди 2018 години на Земята. След като свършил работата си тук, той се върнал на родната си планета, но обещал един ден да се завърне.      Тези дни членове на секта от английското графство Девън заявиха, че второто пришествие вече приближава и подготвят поклонничество в \"свещена планина\" за среща с Христос. Обществото било основано през 1950 г. от британския таксиметров шофьор Джордж Кинг (1919-1997г.), който чул божествения глас в главата си. Гласът съобщил на Кинг, че бил избран като земен представител в \"междупланетния парламент\". Днес този култ се разглежда както секта, която има последователи в няколко страни в света.      Представителите й не разкриват на обществеността своите тайни и може само да се догажда защо са решили, че Синът Божи е могъщ извънземен, който се завръща на Земята именно през настоящата година. Според тях Второто пришествие ще се случи точно на 28 юли. За посрещането му обществото ще изкачи \"свещената\" планина Холдстън Хил край Девън, за да приветства месията и да се преклони пред него. Джордж Кингж твърди, че Исус Христос ще пристигне певторно на Земята от Венера с космически кораб и ще употреби свръхестествените си способности за промяна на нашия свят към по-добро. За това ще научим до 3 месеца.", "date": "2018.04.20", "title": "Почва Второто пришествие!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381075-%D0%BB%D0%B5%D0%BA%D0%B0%D1%80-%D0%B8%D0%B7%D0%B2%D1%80%D0%B0%D1%82%D0%B5%D0%BD%D1%8F%D0%BA-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB-%D1%81%D1%82%D0%BE%D1%82%D0%B8%D1%86%D0%B8-%D0%BF%D1%8A%D1%82%D0%B8-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0", "text": "Гимнастичката от САЩ Маккайла Марони, чието име нашумя след олимпиадата в Лондон, призна за сексуални посегателства от страна на лекаря на отбора Лари Насър. Той започнал да насилва момичето, когато то било едва на 13 години, а две години по-късно спортистката се събудила в стаята му, след като очевидно без да разбере, била приела сънотворно. Федерацията по гимнастика на САЩ обаче я заставила да подпише декларация за мълчание, като й предложили да заплатят лечението й за преживените травми. 22-годишната днес Марони, сребърна и златна медалистка от английката столица стана популярна в интернет, след като по време на награждаването си направи интересна гримаса, която стана повод за коментари от рода на: \"Маккайла не е впечатлена\" (McKayla is not impressed). Както обаче стана известно впоследствие, спортният път на жизнерадостната гимнастичка е бил помрачен от посегателствата на медика на националния отбор. Приключилата тази година своята кариера Марони, днес разказва за това как в продължение на пет години тя била жертва на насилие от страна на лекаря.      Последният разказ за тези събития прозвуча в ефира на NBC - при това с нови по-шокиращи подробности. \"Насър започна да ме преследва от първия ден на запознанството ни. Тогава бях на 13 години. Той каза, че трябва да ми направи преглед и в същия ден ме насили. Увиряваше ме, че не мога да разкажа на никого, защото и без това никой няма да ми повярва, \"разказва Марони. Тя продължава с думите, че лекарят я откривал винаги, когато тя пристигала в спортната база в университета в Мичиган, където обикновено тренира американският национален отбор по спортна гимнастика. Насилието продължило дори и на самите Олимпийски игри през 2012 г., където въпреки всичко спечелила два медала. Насър ме е \"обезпокоявал\" стотици пъти по време на кариерата ми, признава момичето.", "date": "2018.04.20", "title": "Лекар-извратеняк изнасилвал стотици пъти олимпийска шампионка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381076-%D0%BA%D0%B0%D0%BA-%D0%BD%D0%B8%D0%BA%D0%BE%D0%BB-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D0%B1%D0%B5%D0%B7-%D0%B3%D1%80%D0%B8%D1%88%D0%BE", "text": "Гаджето на Григор Димитров определено се отпусна и си живее живота на музикалния фестивал Коачела в САЩ. Докато любимият й се поти по кортовете в Монте Карло (играе утре от 12:00 часа българско време на четвъртфинал срещу Давид Гофен), певицата се вихри с колеги и определено не се съобразява с нищо. В социалните мрежи се появи видео, на което Никол танцува на песен на колегата й Дрейк, като акцентът във визията й определено падна върху гърдите.  Припомняме, че днес любимата на Гришо има особен повод да празнува, тъй като от 2007 година 19 април е обявен за Ден на Никол Шерцингер от феновете й.      ", "date": "2018.04.20", "title": "Как Никол се забавлява без Гришо"}
