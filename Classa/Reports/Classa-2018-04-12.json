{"url": "http://www.classa.bg/%D1%81%D0%B2%D1%8F%D1%82/item/380771-%D1%80%D1%83%D1%81%D0%B8%D1%8F-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0,-%D1%87%D0%B5-%D0%B2%D1%81%D1%8F%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D1%81%D0%B2%D0%B0%D0%BB%D0%B5%D0%BD%D0%B0", "text": "Руският посланик в Ливан, Александър Засипкин, заяви, че всяка американска ракета, изстреляна срещу сирийска територия, ще бъде свалена.   \"Ако има атака от американците, тогава ракетите ще бъдат свалени, дори и местата, откъдето са били изстреляни ракети\", каза Засипкин по телевизионния канал Ал Манар Хизбула, предаде Ройтерс.   Изявлението на дипломата идва на фона на опасения за евентуална военна намеса на Вашингтон на територията на Сирия, след предполагаемата химическа атака в Дума (Източна Гута, Сирия) на 7 април.   Постоянният представител на Русия към ООН, Василий Небензиа, също говори за тази възможност. \"Можем да бъдем на прага на много, много тъжни и трудни събития и още веднъж ще ви помоля да се въздържате от тези планове, които може да имате в Сирия\", каза Небензия.   САЩ и други страни от Съвета за сигурност отказват да приемат проекта за решение, предложен от Русия, за изпращане на експерти от Организацията за забрана на химическите оръжия (ОЗХО) до град Дума, с цел да разследват какво се е случило.   Небензия заяви, че не е потвърдено, че в Дума са били използвани забранени химични вещества, тъй като пробите, събрани на място от руски специалисти, не показват наличието на никое от токсичните съединения, за които се твърди, че са използвани там.", "date": "2018.04.12", "title": "Русия гарантира, че всяка американска ракета срещу Сирия ще бъде свалена"}
{"url": "http://www.classa.bg/%D1%81%D0%B2%D1%8F%D1%82/item/380772-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8%D1%82%D0%B5,-%D0%B0%D0%BA%D0%BE-%D0%B1%D1%8A%D0%B4%D0%B0%D1%82-%D1%80%D0%B0%D0%BD%D0%B5%D0%BD%D0%B8-%D1%80%D1%83%D1%81%D0%BD%D0%B0%D1%86%D0%B8-%D0%B2-%D0%B0%D1%82%D0%B0%D0%BA%D0%B8-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F", "text": "Москва предупреди Вашингтон за последствията, на които ще бъде изложен, ако в едно хипотетично нападение срещу Сирия бъдат ранени руски граждани, посочи чрез военен канал постоянният представител на Русия в Европейския съюз Владимир Чижов. \"Русия предупреди представителите на САЩ, както публично, така и по подходящите канали, за сериозните последици, които биха могли да възникнат, ако се появят такива атаки и ако руски граждани умишлено или по друг начин бъдат ранени\", каза Чижов в интервю за канал Euronews. Президентът на САЩ Доналд Тръмп, се срещна на 9 април с висши военни командири, за да се вземе решение по отношение на \"ужасяващата атака, която бе извършена в близост до Дамаск\", позовавайки се на предполагаемата химическа атака на 7 април в сирийския град Дума (Източна Гута). Тръмп заяви, че ще вземе решение за възможен отговор в рамките на 24 или 48 часа и посочи, че \"всички ще платят цена за това: дали Русия, Сирия или Иран, ако са го направили всички заедно, ще разберете\", подчерта политикът. Във връзка с това постоянният представител на Русия към ООН Василий Небензиа подчерта, че тази атака съвсем не е потвърдена. \"Руски експерти по биологична, радиологична и химическа защита, взеха почвени проби и те не отразяват присъствието на никакво нервнопаралитично съединение\" каза Небензиа, който предполага, че атаката в Дума е опит да се пренасочи вниманието от делото Скрипал.", "date": "2018.04.12", "title": "Русия предупреждава САЩ за последиците, ако бъдат  ранени руснаци в атаки срещу Сирия"}
{"url": "http://www.classa.bg/%D1%81%D0%B2%D1%8F%D1%82/item/380773-%D1%85%D0%B8%D0%BC%D0%B8%D1%87%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%B2-%D1%81%D0%B8%D1%80%D0%B8%D1%8F-%D1%84%D0%B0%D0%B1%D1%80%D0%B8%D0%BA%D0%B0%D1%86%D0%B8%D0%B8,-%D0%B8%D0%B7%D0%BC%D0%B0%D0%BC%D0%B0,-%D0%BA%D1%80%D0%B0%D1%81%D0%B8%D0%B2%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8-%D0%B8-%D0%BC%D0%BD%D0%BE%D0%B3%D0%BE-%D0%BB%D0%BE%D1%88%D0%B0-%D0%BF%D0%B0%D0%BC%D0%B5%D1%82", "text": "\"Лъжата, повторена хиляди пъти се превръща в истина\" е един от принципите на Гьобелс, който е подходящ, за да се разбере какво се случва в Сирия по отношение на повтарящата се \"химическа атака\", така отекваща на Запад.   На 4 април 2017, имаше предполагаема химическа атака с газ зарин в сирийския град Хан Шайкун (провинция Идлиб), по време на сраженията между правителствените сили и въоръжената опозиция в Дамаск, които контролираха града. Действието отне десетки животи, включително на много деца и остави много ранени. Мнозина експерти поставиха под въпрос нападението и малцина се сетиха, че преди 3 години Сирия е изхвърлила целия си химически арсенал под международно наблюдение. Ето няколко доказателства:   Професорът от MIT демонстрира лъжата на доклада на САЩ за химическата атака в Сирия Шведската медицинска НПО за правата на човека обвини Белите каски за \"фалшифициране на видеоклипове\" \"Всички химически прекурсори са напуснали Сирия през 2014 г. с помощта на САЩ\" е констатация на международните контролни органи. Русия показва снимки, които опровергаха използването на зарин в Сирия   Единствените \"доказателства\" за използването на химическо оръжие в Сирия бяха два видеоклипа на \"Белите каски\", за които се твърдеше, че са записани моменти след атаката. Всички експерти обърнаха внимание на факта, че по време на предполагаемата атака, въпросните Бели каски, които бяха на място без никаква защита, не бяха отровени със зарин.   Вашингтон обвини без доказателства Дамаск в използване на химически оръжия и реши да проведе първата си военна атака \"наказание\" срещу Сирия на 7 април, изстрелвайки 59 ракети Томахоук от разрушителите USS Ross и USS Портър.   За да отбележат тази годишнина изглежда, насред странното развитие на \"случая Скрипал\", се случи друга предполагаема химическа атака с хлор и зарин: на 7 април 2018 г. сирийска бунтовническа групировка обвини армията на сирийското правителство за хвърлена от хеликоптер бомба, съдържаща отровни химикали, по цивилни в Източна Гута. Организацията за медицинска помощ обяви, че 35 души били починали от химически атаки в района, съобщи Ройтерс.   Отново са налице същите елементи: пълна липса на доказателства, Белите каски и целият Запад сочат към Башар Асад и обвиняват Русия и Иран, съюзници на Дамаск.   Никой не се интересува, че почвените проби, взети на място нямат никаква следа от тези химични вещества или че в единствената болница в областта, няма и следа от засегнатите. Само едно видео, което много медии наричат \"непроверени изображения\" е доказателството, заради което Доналд Тръмп и британският външен министър, Борис Джонсън, отново поискаха главата на Асад.   Спомнете си какво липсва, за да затворите кръга? Наистина една \"красива\" атака от САЩ срещу Сирия, както беше казано по онова време.   Ракетен разрушител на американския флот е отплавал за сирийското крайбрежие, според медиите това е USS Доналд Кук, който завърши на посещение в пристанище в Кипър в понеделник сутринта и плава към източното Средиземноморие.   Не знаем дали този път Тръмп ще яде шоколадова торта, докато поръчва нападението, но от дълго време от САЩ. искат да боднат вилицата в Сирия, въпреки обявеното от президента, само дни преди новата \"химическа атака\", предстоящо изтегляне от сирийска територия.", "date": "2018.04.12", "title": "\"Химичните атаки\" в Сирия: Фабрикации, измама, \"красиви\" бомбардировки и много лоша памет"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380774-%D1%80%D0%B0%D1%81%D1%82%D0%B5-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%88%D0%B5%D0%BD%D0%B8%D1%86%D0%B0%D1%82%D0%B0", "text": "Според прогноза на Световния съвет по зърното производството на хлебна пшеница в света през настоящата година ще варира около 740 милиона тона, или със 17 млн тона по-малко за първи път от години насам. Най-силната реколта се очаква в Австралия – там ще бъдат произведени допълнително 4 млн тона. В Европейския съюз се очаква житните добиви да бъдат с около 3 млн. тона по-слаби и да варират около 148 милиона тона. Цените на зърното на световните пазари и към момента продължават да растат – с между 12 и 14% по изчисления на експертите: от 214 долара за тон в Германия до 200 долара – в Съединените щати. „За първи път от шест години насам експертите отчитат и прогнозират нарастване на потреблението над производството. Потреблението ще бъде 744 милиона тона, но искам да отбележа, че запасите, с които започваме новата реколтна година са рекордни, така че това донякъде ще компенсира цялото количество на пшеница, което излиза тази година на пазара. Глобалният запас е в порядъка на 256 милиона тона, с което ще стартира новата година\", обясни Антонина Белопитова от Стоковата борса. „В Черноморския регион, където се продава конкурентното на българското зърно, цените също регистрират около 10% ръст на годишна база. 210 долара е цената на тон в Русия и 208 – в Украйна. В Русия очакват с около 10 млн тона по-слаба реколта, по-малко ще е и производството в Украйна и Казахстан, гласят световните прогнози\". „Агресивният износ, който се очаква от Украйна, Русия и Казахстан обуславя посоката и цените на българската пшеница\", допълни Белопитова. „Очаква се Русия да продължи да изнася агресивно и даже да увеличи с около един милион износа си в сравнение с тази година. Над 37 милиона тона износ се очакват само от Русия.\" България все още не е готова с прогнозата си за очаквана реколта, а Консултативният съвет по зърното не е заседавал близо година. В същото време производители се оплакват от пропаднали площи и „удавени\" посеви след снеготопенето и обилните дъждове тази пролет. Според експертите обаче мащабите на засегнатите посеви не могат да се отразят съществено върху добива. Цената на българската пшеница в момента е 183 долара за тон и няма промяна в сравнение с март на миналата година. Олиото поскъпва с около 3% на световните борси и достига до 795 долара на тон. У нас бутилираното олио поевтинява с 6%, сочат данните на Стоковата борса. Драстично е поевтиняла захарта – между 26 и 30%.", "date": "2018.04.12", "title": "Расте цената на пшеницата"}
{"url": "http://www.classa.bg/%D1%81%D0%B2%D1%8F%D1%82/item/380768-%D0%BD%D0%BE%D0%B2%D0%B0-%D0%B1%D0%BE%D0%BB%D0%B8%D0%B2%D0%B8%D0%B9%D1%81%D0%BA%D0%B0-%D0%B1%D0%B0%D0%BD%D0%BA%D0%BD%D0%BE%D1%82%D0%B0,-%D0%B1%D0%B5%D0%B7-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%BA%D0%BE%D0%BA%D0%B0", "text": "Президентът на Боливия Ево Моралес, заяви, че емблематичният лист кока не е отпечатан на новите банкноти, представени от Централната банка на страната ABI.   По време на събитието за пускане в обращение на банкнота от 10 боливана (около $ 1,44), Моралес заяви, че той е \"отговорен\" липсата на листа кока, заради достойнството и суверенитета на Боливийците.   Това е първият комплект банкноти, емитирани от Многонационална държава Боливия, откакто бе приета през 2009 г новата й конституция. Отпечатани са снимки на национални герои на банкнотите, както и на застрашена флора и фауна.   Също така са изобразени и емблематичните места от страната, като Монетния двор, древният археологически град Тиахуанако, Форт Самаипата, обявен за културно наследство на Човечеството от ЮНЕСКО и Домът на свободата.   Според Ево Моралес, новите банкноти позволяват \"да се преразгледа историята, да се опознае страната и оцени борбата на патриотите от тази латиноамериканска държава\".   Ево Моралес е бил ревностен защитник на хранителните, медицински и културни ползи и значението за неговата страна на листата от кока, пред пленарното заседание на ООН.   През 2013 г. боливийското правителство отбеляза голяма дипломатическа победа, постигайки реадмисия в Конвенцията на Обединените нации за наркотичните вещества и приемането на дъвченето на листа на кока като културна и потомствена дейност.", "date": "2018.04.12", "title": "Нова боливийска банкнота, без листата на кока"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380775-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B0%D0%BF%D1%80%D0%B8%D0%BB", "text": "ОВЕН 21.03 - 20.04 Афирмация: \"Усмихвам се и действам с принципни дела!\" Обърнете внимание на мотивацията си и стриктно се следвайте! Пазете се от спонтанни емоции в работата, особено ако не сте сигурни в посоката?! Възможността за участие в обществени събития и семейни събирания на база битови проблеми изискват от вас акцентно внимание и предпазлив подход! Силната ви, неотстъпчива воля помага да постигнете успех във всичко, с което се заемете, но за определени решения е нужно да поразмислите акцентно?! Ако не се налага, не проявявайте излишна инициатива, но не отказвайте и помощ. Повечето ги эълнува нова любов? Съвет: За вземането на компромисни решения и поддръжка на околните хора са ви нужни умерена толерантност, стилен подход и търпение! ТЕЛЕЦ 21.04 - 21.05 Афирмация: \"Вярвам, че напълно успешно ще се справя със ситуациите!\" От вас зависи да балансирате отношенията си с околните, за един хармоничен, целенасочен и спокоен ден! Ще чувствате равновесие в мислите и приложено въображение към действията си! В нормална обстановка може да се справите с повечето от текущите си лични задължения. Домът ви е стряха на уют, където може да се поотпуснете и да се заредите с позитивна енергия. Препоръчва ви се да обърнете повече внимание на любимия човек до вас! Подарете му нещо, което да го зарадва и значително да освежи неговите чувства, заедно с вашите! Съвет: Проявете цялостна убеденост към предприетите от вас намерения и в това отношение не дерзайте излишно, ако сте приели спонтанност на действия?! БЛИЗНАЦИ 22.05 - 21.06 Афирмация: \"Налага се да избера равносметката пред колебанията!\" Дневните задачи са насърчителни и носещи удовлетворение! Желателно е да преосмисляте стари задължения и излишните връзки: крайно предрешени сте те да останат в миналото?! Общуването с нови идейно-близки хора е благонадеждно. Получавате ценен съвет от приятели. Вероятно е да получите новина, която да повлияе положително на вашите намерения. Възползвайки се от това, че сте харесвани, вие насърчително ще обновите чувствата на другите към вас, а това е добре дошло за личните ви цели?! Съвет: Все пак не прекалявайте с мотивацията на доминиращо ниво - има време за всичко, а днес не бързайте! РАК 22.06 - 23.07 Афирмация: \"Целесъобразно се доверявам на разумните си действия!\" Ще ви се отдава всичко и това носи удовлетворение! Чудесен ден за работа и личната ви координация! Препоръчителни са свежи разходки, които да ви дарят със стремителна решителност към действията и удоволствие от решенията! Настроението е променливо - от истински оптимизъм до меланхолия, от добродушие и отстъпчивост до инат и раздразнителност?! Внимавайте как се отнасяте с думите и постъпките си. Възможно е недоразумение или конфликт с близки на почва финанси. Очаква ви и щастливо стечение на обстоятелствата и преоткриване на любимия човек, споделил ви мили думи и слънчеви емоции! Съвет: Отдайте се на добрите ви намерения и бъдете съдбовно благодарни - имате радостни поощрения! ЛЪВ 23.07 – 23.08 Афирмация: \"Фактите налагат показателно да контролирам реакциите си!\" Опитайте да уважите интересите си в работата?! Не бива да се мобилизирате излишно със задължения, тъй като това не се изисква от вас! Денят е градивен и подкрепящ към срещите ви и търсенето на допълнителни доходи! Не изпускайте инициативата от своите ръце и се вслушвайте в съветите на околните, където помощта им е от решаващо значение. Днес е време да помислите върху старите си планове и контакти?! Вероятно е да получите новина, която да повлияе  благоприятно на вашите намерения. Съвет: Не се товарете с изблици на критики, неувереност и съмнения в любовта - засега там, нещата са без промяна и не бъдете алогични! ДЕВА 24.08 – 23.09 Афирмация: \"Любовта е Живот, която е прекрасен дар!\" Следвайте принципните обстоятелства, когато вземате решение. Определени от вас ще ги зарадват поводи за развлечения, а имате добри сведения за подобряване на материалното ви положение и там остава да задействате стилна изисканост и завладяващ подход! Може да се превърнете в мишена на завистници или да попаднете под негативното настроение на заобикалящите. Възможни са и промени в личния ви живот, за които вие самите неотдавна мечтахте! Трансформацията на възгледите към любовните отношения ще повлияе за формирането на ценностите. Съвет: Помислете обстойно върху приоритетните ви емоции и не се смущавайте да ги споделите с верните си хора, доказали коректност?! ВЕЗНИ 24.09 - 23.10 Афирмация: \"Днес избирам убедителните си доводи на комуникация!\" Доверете се на интуицията! Съдбовните знаци чертаят посока за  размисъл и решимост към действия! Дневните събития ви поглъщат изцяло, а за вас остават поуките по повод отговорност и всеотдайност. Оказвате се чаровни и нужни навсякъде! Постарайте се обаче да определите важното за вас? Вероятни са усложнения, поради невярна оценка на събитията или лъжливи обещания. Отделете време да го прекарате в приятна компания. Възможност за романтична среща, а там послушайте разума си. Под влияние на любовта сте и без усилия, тя просто ви се случва! Съвет: Неочакваните битови разходи са поради недоразумение с близките - нужен е стриктен баланс във всяко отношение?! СКОРПИОН 24.10 – 22.11 Афирмация: \"Стремя се към хармония на отношенията!\" Бъдете силни, склонни да владеете всяка ситуация! Силни и волеви няма да се спрете пред предизвикателствата?! Този ден е на синхронни контакти и самите вие оказвате на другите също толкова толерантно влияние, както и някои от обкръжаващите ви хора към вас! Необходимостта от преобразуването на много от нещата в живота е с обемен параметър, дава ви необходимата реалност, нужните ум и убедителност за постигане на бленувани желания. Неслучайно ще се срещнете с хора, които мислят като вас, а спойката от общуването може да ви отведе надалеч в мечтите, дори и като интересно флиртуване! Изживейте красивите моменти! Съвет: От вас зависи хармоничния баланс на нещата?! СТРЕЛЕЦ  23.11 – 21.12 Афирмация: \"Мисля позитивно и във всяко мое действие, изпитвам благодарност към Вселената!\" Нищо няма да ви попречи да бъдете целеустремени и неотстъпни в делата си! Не е нужно да слагате под общ знаменател старите си планове, дела и контакти, или директно да ги поставите в графа \"ненужни\" - на този етап не действайте с кардинални решения?! Някои от приятелите или роднините могат да ви дадат ценни съвети относно нови идеи и административни дела. Вероятно е да получите известия, които съществено да повлияят на вашите намерения. Възможна е интересна оферта за пътуване, реално даряваща ви не само романтично приключение, но и тя ще способства за промяната на вашето самочувствие! Съвет: Опитайте разумно да овладеете всяка дуалистична ситуация?! КОЗИРОГ 22.12 - 20.01 Афирмация: \"Уверено следвам интуитивната си нагласа!\" Колкото и да бързате с плановете си, може би сте се захванали с доста задачи -подредете ги по значимост?! Нещата ви днес са с поучителна насока и много полезни изводи! Не се опитвайте да се вините за ситуации, независещи сега от вас?! Някои ще постигнат впечатляващи резултати в заниманията си днес. Препоръчително е, само да завършите започнати ангажименти и да осмислите контактите си?! В постоянното преследване на материални ценности не забравяйте и за духовните аналогии - така необходими за вярата в целите ви. Съвет: Не пренебрегвайте общуването с нови хора: то може да разкрие интересни възможности и търсен стабилитет, като солидни бъдещи постъпления! ВОДОЛЕЙ 21.01 – 20.02 Афирмация: \"Разбирам, че днес е възможна чудесна жизнена аналогия!\" Странни и магнетични сте днес, дори забележително потайни?! Действайте по интуитивно убеждение - стремително уверени! Една голяма част от вас ще научат интересна новина или случващо се събитие, които да повлияят позитивно към настоящите планове?! Не е изключено нови перспективи да изместят задачите ви, стила, нагласата и въобще социалното ви ниво. Днес би могло личните ви  взаимоотношения да влезнат в противоречие с очакванията на домашните, значими задължения?! Подберете правилно належащите си функции! Характерното е изменение в общуването ви с някои хора, изяснете го навреме с деликатност и подход! Съвет: Следвайте любовта си, но тя не се съчетава с тривиалните ви принципи?! РИБИ 20.02 - 20.03 Афирмация: \"Чувствам се благословено - всичко ми се отдава с лекота!\" Помислете \"кои\" са верните ви хора и потърсете тях, за да споделите проблемите си?! Нужно е обновяване на потенциала ви от приятели! Нови попълнения в живота разширяват възгледните ви възможности и могат да помогнат за задгранично пътуване или израстване в кариерата! Бъдете много внимателни, дори прецизни в изказванията и действията си, за да ви разбират правилно. Последствията от обмисленото ви поведение може да ви доведат до неочаквана протекция от страна на висшестоящи, на значима длъжност особа. Предстоят ви леки спорове и преговорни контакти за предишно стечение на обстоятелствата?! Съвет: С пълна сила ще важи умението ви да доминирате в работата, стилно и над околните - в любовта също запазете градивните възможни алтернативи!", "date": "2018.04.12", "title": "Дневен хороскоп 12 април"}
{"url": "http://www.classa.bg/%D1%81%D0%B2%D1%8F%D1%82/item/380769-%D1%85%D0%B2%D1%8A%D1%80%D0%BB%D0%B8-%D1%82%D0%BE%D0%B7%D0%B8-%D0%B1%D0%BE%D0%BA%D0%BB%D1%83%D0%BA-%D0%BE%D1%82-%D0%BF%D1%80%D0%BE%D0%B7%D0%BE%D1%80%D0%B5%D1%86%D0%B0-%D0%B0%D1%83%D0%B4%D0%B8%D0%BE-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%B0,-%D0%BA%D0%BE%D0%B9%D1%82%D0%BE-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B8%D1%80%D0%B0-%D0%BB%D1%83%D0%BB%D0%B0-%D0%B4%D0%B0-%D1%81%D0%B8%D0%BB%D0%B2%D0%B0", "text": "Адвокатите на бившия президент на Бразилия, Луис Инасио Лула да Силва, призоваха за разследване на обидните думи, които обменят помежду си контрольор на полета и пилотът на самолета, превозил бившия президент от летище Конгоняс в Сао Пауло, до град Куритиба, щат Парана, където от събота той излежава присъдата от 12 години затвор за предполагаема корупция, съобщава вестник \"Жорнал До Бразил\".   \"Отнесете го и не го връщайте повече\" се чува в записа, а другият отговаря: \"Да уважим нашата работа, нека да говорим за това, което е необходимо\". \"Уважавам ... но изхвърли този боклук от прозореца\", продължава записаното аудио.   \"Тази честота е записвана и може да се използва срещу нас, така че спазвайте фразеологията ...\" влиза в разговора глас на жена, който предупреждава за последиците от обидните коментари.   Автентичността на аудиото беше потвърдена от бразилските военновъздушни сили, но идентичността на главните герои на разговора не беше разкрита, нито пък беше казано какви мерки могат да бъдат наложени на отговорните лица.", "date": "2018.04.12", "title": "\"Хвърли този боклук от прозореца\": Аудио от самолета, който транспортира Лула да Силва"}
{"url": "http://www.classa.bg/%D1%81%D0%B2%D1%8F%D1%82/item/380770-%D0%B8%D0%B7%D1%80%D0%B0%D0%B5%D0%BB-%D0%B2-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE-%D0%B8%D1%80%D0%B0%D0%BD%D1%81%D0%BA%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0", "text": "Иран директно заплаши Израел, след въздушната атака, извършена от Тел Авив срещу сирийска въздушна база в понеделник, в която бяха убити най-малко 7 ирански съветници. Високопоставен служител на иранската външна политика предупреди Израел, че атаката му \"няма да остане без отговор\". Тел Авив, от своя страна, взема иранските заплахи много сериозно.   Според вестник Аарец, северната израелска граница е във висока степен на тревога, сред опасенията за евентуално \"отмъщение от страна на Иран или Хизбула\", както и евентуална атака на САЩ. срещу Дамаск, в отговор на предполагаемата химическа атака в град Дума.   Въздушната атака, за която Иран, Сирия и Русия обвиняват Израел, бе насочена към въздушната база Тияс (T-4), разположена в близост до град Хомс и принадлежаща на сирийските арабски военновъздушни сили. Според съобщения в чуждестранните медии, бомбардировките са причинили значителни щети на базата, в която Иран е планирал няколко значителни подобрения. Израел не е поел отговорност за атаката.   Въздушната база Т4 е едно от ключовите места, където се разполагат силите на Иранската революционна гвардия в Сирия.", "date": "2018.04.12", "title": "Израел в максимална тревога за евентуално \"иранско отмъщение\" заради атаката срещу сирийската база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380766-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE-%D1%80%D0%B5%D0%B3%D1%83%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D0%B7%D0%B0%D0%B4-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "Създателят и изпълнителен директор на Facebook Марк Зукърбърг заяви на втория ден от изслушването си в америакнския Конгрес, че регулирането на компаниите, които поддържат социалните мрежи, е неизбежно: „Мисля, че нуждата от известна регулация е неизбежна. Позицията ми не е срещу липсата на такава, но също така смятам, че трябва да се внимава какво точно се въвежда. Смятам, че през повечето време регулациите включват правила, с които по-големите компании могат лесно да се съобразят, но това може да е трудно за малка стартираща фирма.\" Зукърбърг защити бизнес модела на Facebook като в същото време призна, че външни компании са имали достъп до личните му данни. Той също така каза, че социалната мрежа ще премахне приложенията, които събират такива данни и не спазват закона, ако хората сигнализират за това. В същото време от фирмата „Кеймбридж Аналитика\" обявиха, че изпълнителният им директор Аликзандър Тейлър се оттегля от поста и ще се върне на предишната си позиция, свързана с технически проверки.", "date": "2018.04.12", "title": "Неизбежно регулиране на компаниите зад социалните мрежи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380767-%D1%82%D1%80%D1%8A%D0%BC%D0%BF-%D0%BD%D1%8F%D0%BC%D0%B0-%D0%BA%D0%B0%D0%BA-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8-%D0%B2-%D1%81%D0%B8%D1%80%D0%B8%D1%8F,-%D0%BD%D0%BE-%D0%BC%D0%BE%D0%B6%D0%B5-%D1%81%D0%B0%D0%BC-%D0%B4%D0%B0-%D1%81%D0%B8-%D0%BD%D0%B0%D0%B2%D0%BB%D0%B5%D1%87%D0%B5-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%BE%D1%81%D1%82%D0%B8", "text": "Независимо как ще изпълни обещанието си за “много суров” отговор на предполагаемото използване на химически оръжия от сирийския режим, президентът Доналд Тръмп все пак трябва да преглътне една по-сурова реалност: когато става дума за жестоката война там, неговото правителство е натикано в ъгъла. Тръмп, който обича да “побеждава”, няма как да победи в Сирия. Но все пак е способен да влоши нещата. Тръмп може да прави гневни изявления в Туитър какво “животно” е сирийският президент Башар Асад. Може да обвинява, макар и лицемерно, своя предшественик, че не е направил достатъчно, за да се противопостави на режима на Асад. Може дори да обявява, че в борбата срещу “Ислямска държава” мисията е изпълнена. Но няма нито план, нито желание да спре жестокото затвърждаване на властта на Асад и неотклонното унищожаване на оставащите огнища на бунт от режима. Ако трябва да бъдем честни, сложността на случващото се в Сирия обърква много по-опитни хора, занимаващи се с външна политика. Много представители на вашингтонската върхушка години наред силно настояваха за по-твърда стратегия, насочена както към обуздаване на Асад, така и към подпомагане на приключването на опустошителния конфликт в Сирия. Те критикуваха правителството на Обама, че не нанася въздушни удари срещу режима, не оказва достатъчна подкрепа на умерените бунтовници или не се придържа към собствените си “червени линии” за използването на незаконни оръжия. Но имайки предвид сериозното замесване на Русия и Иран на страната на Асад, никога не е било сигурно, че евентуална ограничена военна намеса на САЩ би била достатъчна, за да изгони Асад от Дамаск. Алтернативата - същински военни усилия - разбираемо беше непривлекателна. В предизборната кампания Тръмп активно говореше против подстрекаване към смяна на режима. Неговото правителство замрази финансиране на Държавния департамент, предназначено за подпомагане на стабилизирането на части от Сирия, отвоювани от контрола на “Ислямска държава”. А през последната седмица Белият дом даде сигнал, че иска да изтегли своите сили от Сирия сега, когато “Ислямска държава” изглежда разгромена. Критиците твърдят, че Тръмп на практика изпраща послание до Асад и покровителите му да не се тревожат, че Съединените щати могат да обърнат хода на битката във вреда на режима. После дойде съботата и очевидното нападение с химическо оръжия срещу предградие на Дамаск. Тръмп обеща бърз отговор на “зверското” нападение. “Това не може да се допуска”, каза той пред репортери. А след като вчера Съветът за сигурност на ООН не успя да предприеме смислени действия, нарасна вероятността за предстоящ американски (и евентуално френски) удар срещу режима на Асад. Ако обаче може да се съди по миналото, Асад навярно не е бил особено разтревожен. Точно преди година Тръмп разпореди удар срещу сирийско военно летище след друго химическо нападение на режима. Акцията по никакъв начин не промени хода на войната и няма причина евентуален нов удар да бъде кой знае колко по-ефективен. “Няколко крилати ракети няма да променят нищо”, заяви тази седмица редакционната колегия на “Вашингтон пост”. “Президент, който казва, че иска да се маха от Сирия, всъщност не е в положение да заплашва военния напредък на режима”, каза пред моите колеги Файсал Итани от Атлантическия съвет. “Ако Асад ни е вкарал в позиция, при която се налага да му метнем няколко ракети, това всъщност не променя картината.” Емил Хокайем от Международния институт за стратегически изследвания, който някога беше силен застъпник за противопоставяне на Асад и въоръжаване на сирийските бунтовници от основното течение, каза пред моите колеги тази седмица, че “времето за намеса е минало”. Това отразява както ситуацията на бойното поле, която сериозно се накланя в полза на Асад, така и обърканите послания, отправяни от правителството на Тръмп. “Може да има ограничен, пораждащ самодоволство удар, но ако няма по-голяма перспектива или по-обширна стратегия за целия конфликт, това може само да изостри ситуацията, без да постигне някаква цел”, каза Хокайем. Рискът от подобно изостряне е реален. В понеделник беше атакувана - очевидно от Израел, сирийска военновъздушна база, където са разположени ирански военни, а това подчертава колко бързо ответните мерки могат да прераснат в истинска война с Иран. (Разбира се, подобна война би имала множество въодушевени поддръжници във Вашингтон, особено ако се води предимно тайно от израелците). А всякакво американско нападение срещу сирийски военни активи също така представлява възможност за конфликт с Русия, която все още има значително присъствие в Сирия и неотдавна заглуши електронните системи, както беше съобщено, на американски безпилотни самолети, действащи в сирийското въздушно пространство. Тази седмица съветници на президента Владимир Путин заеха отбранителна позиция, смятайки новата вълна от санкции на Тръмп и обещанието за действия в Сирия за поредния знак, че Русия е изправена пред нова епоха на “геополитическа самота” и враждебност от Запада. Служители предупредиха за нова “Кубинска ракетна криза” в Близкия изток и за изгледи за много по-опасен пожар. “Тръмп трябва да разбере, че ако имаме сблъсък между армиите на САЩ и Русия, ще говорим за възможност за ядрена ескалация”, каза пред моя колега Антон Трояновски руският военен експерт и член на обществения съвет към министерството на отбраната Игор Короченко. “Всичко може да се случи много бързо, а ситуацията да излезе извън контрола на политиците.” Този страх помага да се гарантира позицията на Асад. Но Тръмп все пак трябва да начертае път напред, въпреки че планът на неговото правителство е просто да се измъкне набързо след нова единична бомбардировка. Джеймс Добинс, който беше дипломат при управлението на Обама, настоява, че Съединените щати би трябвало да поставят своето изтегляне в зависимост от някои практически съображения: те би трябвало да притиснат своите сирийски кюрдски съюзници да постигнат някаква сделка с Дамаск и да получат съгласие от Асад, че проиранските милиции също ще напуснат страната. Перспективите за последното може би не са толкова невероятни, колкото изглежда - ако се затвърди сигурно на власт, Асад вероятно няма да иска да предизвиква нови израелски удари, нито да изглежда прекалено зависим от чуждестранни бойци. “Най-доброто, на което може да се надяваме на този късен етап, е следвоенна Сирия да не бъде по-зле от предвоенна Сирия” написа Добинс в “Ал Монитор”. Някои сирийци, противопоставящи се на Асад, се примиряват с тази съдба. Както каза пред моите колеги студент по медицина, преживял седмици въздушни удари в бунтовническия анклав Източна Гута: “Когато знаеш, че няма кой да те подкрепи, и когато знаеш, че целият свят ще остане безмълвен, независимо колко пъти те атакуват, нямаш друг избор, освен да кажеш - “добре, спрете убийствата и ще направя каквото искате”.”", "date": "2018.04.12", "title": "Тръмп няма как да победи в Сирия, но може сам да си навлече неприятности"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380765-%D0%B4%D0%B0-%D0%BD%D0%B5-%D1%81%D0%B8-%D0%BE%D0%B1%D0%B8%D1%87%D0%B0%D0%BD-%D0%BA%D0%B0%D1%82%D0%BE-%D0%B4%D0%B5%D1%82%D0%B5%E2%80%A6-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%BA%D0%B0%D1%82%D0%BE-%D0%BD%D0%B0%D1%87%D0%B8%D0%BD-%D0%BD%D0%B0-%D0%B6%D0%B8%D0%B2%D0%BE%D1%82", "text": "Една французойка, която не яде месо и написа в мрежата гнусна обида към вече загиналия при терора в супера месар, е осъдена от френското правосъдие. Първо обществото реагира веднага след този неин зъл пост с мощен взрив на негодувание.Последва и присъдата. Да, така е, французите не прощават всяко проявление на омраза, а у нас то се толерира. У нас да мразиш е начин на живот. А специално тази, осъдената, изобщо не обижда мръсно френския месар, загинал при терористичния акт, само заради любовта си към животните. Защото как можеш да обичаш животно, след като мразиш и ненавиждаш толкова човек, че се радваш на смъртта му и го обиждаш мъртъв. Това е болен, много болен мозък. Обърнете се наоколо, особено във фейса... Вижте, прочетете думи на омраза, които ще ви стъписат. Чужденци, които заради моите контакти с тях са проявявали интерес и са влизали в българската мрежа след това втрещени ме питат как може да съществува такова пространство на омразата и злобата между хората. Дори един световноизвестен писател ми каза, че в продължение на седмица не е могъл да повярва, че има човеци, и то европейци, които така да изпитват удоволствие от обидите, ругатните към другия, все неща, които нормалните хора от цял свят ненавиждат. Е, как след това да хвалиш България? Аз лично съм събрал в бележника си толкова изрази на реални хора българи, доста от които и познавам лично, сред тях и уж учени люде, с претенции, които са в пъти по-мръсни от този на французойката веган. Но във Франция има граница, отвъд която не можеш да минеш. Докато в България мразенето, завистта често е ...осмисляне на нечий тъжен живот. У нас мразенето, насъскването на хората да се мразят е често и национална политика. Ние, по-възрастните, знаем какъв бе \"темелът\" на прехода. Хората бяха насъсквани да се мразят помежду си. И докато те се мразеха люто, до кокал, по площадите и в семействата си дори, тарикатите на прехода си напълниха джобовете и свършиха замисъла си. Омразата... Във Франция институциите са призвани да прекъсват и осъждат всяко проявление на омраза, докато у нас има институции, има често и хора в самата власт, които подклаждат омраза... И нас има сладострастие у мнозина с безцветен животец, които изпитват удоволствие от нечие смачкване, особено ако смачкването е на малко успял в професията си сънародник. Тогава тези мразещи са в стихията си. Те често не познават изобщо поредната си жертва, но се нахвърлят срещу нея групово, достатъчно е един от тях да даде сигнал. Тези същите иначе треперят пред силния на деня, сервилничат най-гадно, но с настървение и страст удрят вече поваления. Хайде бе, откъде накъде той, а не аз ще успее... Щом е успял, значи е ченге, комунист, мошеник... И това е индулгенцията на тъкмо тези, които, извинете, и в тоалетната, не са свикнали да ходят без \"връзки\", без ничия благословия, тези мамини синчета, които не знаят тръпката от постигнатото нещо единствено чрез собствените си сили, чрез пропукването на гърба и сърцето от собственото си усилие. Да, гузна индулгенция на безцветен, тъжен животец.Тя винаги е за сметка на другия. И никога такива не се запитват - нямам ли аз своя вина за нещастния си живот? Никога! Защото човекът, който живее, за да мрази, не обича да отговаря на въпроси, които сам си задава. Той обича единствено да ...удря! Докато и него накрая животът не го удари. Всъщност хората с такъв тъжен живот са вечно, да, от раждането си ударени. Защото те никога не са били обичани като деца. А стара истина е, че най-силно мрази този, който не е бил обичан като дете... Който не е бил погален...", "date": "2018.04.12", "title": "Да не си обичан като дете… омразата като начин на живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380761-%D0%B2%D0%B5%D1%81%D0%B5%D0%BB%D0%B8%D0%B5-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%86%D1%8A%D1%80%D0%B2%D1%83%D0%BB%D0%B8,-%D0%B1%D0%BE%D0%B1-%D0%B8-%D1%87%D1%83%D1%88%D0%BA%D0%B8", "text": "          В последно време в България се забелязва някаква мания за празнични ивенти. Всяка седмица ни бомбардират с предложения за някакво мероприятие. \"Да поставим рекорд на Гинес заедно: най-голямото боядисване на великденски яйца в света\" (Велинград); \"Патриотичен Джулай морнинг на Рилските езера\"; \"Въртене на огън пред Народния театър в Часа на земята\"; \"Национален форум и събор в Казанлък: древното познание и силата на българите. Родът Дуло, траките, Орфей, богомилите\".   Вече няма град и по-амбициозно село без някакъв хранителен празник - ден на боба, чушката, ориза, райската ябълка, сланината, чевермето, сливата, баницата. Разцвет бележат и тържествата, комеморациите, шествията, честванията, зарите-проверки. Те вече отдавна са надскочили кръглите дати и непрекъснато се сгъстяват в културните календари на общините.   Дори най-традиционните религиозни празници сякаш имат тенденцията да се разрастват: телевизорът от сутринта ни напомня какъв светъл ден е днес, кой светец да почитаме и какво да сготвим; загряват ни с легенди на мистичен музикален фон. Отбелязваме и астрономически дати като равноденствието и слънцестоенето, най-често с музика сред природата. Не пропускаме вносни празници като Хелоуин, а отскоро и лова на шоколадови яйца, устроен за децата. Отделно партитата, алкохолните турове, разюзданата забава в нощните заведения.   Как да си обясним тази експлозия?   В това развитие виждаме от една страна наследството на туристическия мениджмънт от социализма. В този бизнес днес трудно виреят нежни, култивирани души, затова вероятно индустрията безжалостно експлоатира ресурса, произведен при Живков. Стандартизирани, индустриално произвеждани носии, цървули, пластмасови чушки; мешана скара с шопска салата и, разбира се, кукери по всякакъв повод и във всяко кътче на страната. Къщи в стил \"Стария Пловдив\"; нестинари, научили в ускорени срокове древната традиция; кон, поп, петел, гайда, ножка.   Забележителното е, че конкуренцията не поражда разнообразие, а тъкмо напротив. Всички наблягат на онова, което върви - на принципа \"от всичко по много и винаги\". Към розите се прикачат траки, към траките – кукери, към кукерите – вино, към виното - фолклорен фестивал и тъй нататък.   Празничният бум има и чисто времево измерение – от предишните двудневни празници днес сме преминали към \"фестивали\", които по определение са много по-дълги (фестивалът на розата в Казанлък миналата година беше двайсет и няколко дни, белким задържи туристите в легловата база). В страната се построиха огромен брой \"къщи за гости\", най-често с европейско финансиране и сега трябва да се измисли начин да бъдат пълнени. Няма (пари за) общинска политика, която да облагороди природата наоколо, да създаде условия за спорт, почивка, лечение – затова пък се набляга на празници, които да примамят хората като един вид реклама. Така в едно малко градче за седмица или две се струпват хора, които няма къде да нощуват, а после цяла година къщите за гости стоят празни.   Има и нови атракции. Историческите възстановки станаха неразделна част от всеки празник – от обявяването на Априлското въстание преминаха към Средновековието, Балканските войни и тракийските ритуали, от битки – към всекидневния бит и неолитна кухня. Тази година имаше възстановка на самоубийството на Ангел Кънчев в Русе, а един кмет си навлече народния гняв, защото направи чучело с обесения Левски. Възстановките се разрастват не само времеви, но и като декор. Все пак страната беше осеяна с бутафорни крепости - пак по европейски програми.   Проектната култура е другият фактор за експанзията на празничността. Ритуалният специалист от традиционните култури, който знае кое как трябва да се направи, днес е заменен от креативан мениджър - често братовчед на кмета - който знае как се пише проект и за какво са допустимите разходи. Но защо всичките празници са така монотонни – съвсем като сувенирите, които се продават около тях (глинени съдове, дъски за хляб, чаши с Левски и Путин...)? Вероятно защото проектът минава през иглените уши на противостоящи си групи от експерти, които могат да постигнат консенсус само по най-безпроблемното, най-клишираното.   През последните години сякаш сме добили условен рефлекс: идват почивни дни и трябва да се ходи някъде. И къде, къде – ами тук чудодейна икона, там медийна звезда ще готви на площада, а пък само на сто километра можем да гледаме самодиви и дъщеря ни да се снима със самодивски костюм. Празниците се множат, защото сме приведени в движение.   Подобни местни специфики и тържествени комеморации, исторически панаири и ню ейдж фестивали се множат навсякъде по света. И затова и българите започват геройски да се борят за признание – ако не е регистърът на нематериалните наследства на ЮНЕСКО, поне да влезем в книгата за рекордите на Гинес или да ни уважат с едно утешително репортажче по CNN (както се казва - и ирония ще преглътнем, нали знаете, няма лоша реклама).   Какво да променим?   Как да променим нещата така, че празнуването да не е толкова еднакво и скучно? Може би да направим така, че всяко градче да развива някаква своя уникална специфика, да се разграничава от другите, а не да ги имитира? Само че в България вместо за уникалност, всеки се бори да е по-патриотичен, по-фолклорен, по-униформен - от страх да не бъде отлъчен от националната общност.   Вероятно трябва постепенно да научим публиката да цени уникалните неща. Да търси не театъра, който ѝ играят, за да ѝ продадат някое и друго легло. А да търси истината за местната култура и автентичното преживяване на местните хора. Трябва да се появи някаква туристическа естетика, което изисква възпитаване на вкуса, авторитети, опит в други културни среди. А това е трудна работа.", "date": "2018.04.12", "title": "Веселие по български: цървули, боб и чушки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380762-%D0%B0%D0%BB%D1%87%D0%BD%D0%BE%D1%81%D1%82%D1%82%D0%B0-%D0%B8-%D1%81%D0%BA%D1%8A%D0%BF%D0%B5%D1%80%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BA%D0%B0%D1%82%D0%BE-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BD%D0%B8%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Статистиката на Евростат за 2017 г. показа, че работната сила в България е най-евтина. Може дълго да се разсъждава защо и как, какво се случи за почти 30 години преход след разпадането на държавно-плановата икономика на социализма. Може да се говори за ликвидирано селско стопанство и производство, за ниска производителност и т. н.   Но има и една проста причина – българската алчност и скъперничество. Новобогаташите са гладни, сега се наяждат, карат джипове и лимузини, сменят ги през година, строят си палати, харчат по скъпи курорти, но плащат по 800 лева заплата на служителите си – дори една малка или средна фирма да има чиста печалба милион и нагоре. Няма и идея да се грижат за дългогодишните си служители, камо ли да ги правят акционери и съдружници, както се прави в цивилизования свят. Да, има фирми, които едва кретат и са на ръба, не могат да плащат повече от това. И собственик, и неколцина работници едва се крепят. Но има и такива, които с 10-15 работници правят печалба по половин-един милион годишно, босът сменя всяка година лимузината, но държи хората си на 800 лева заплата. Е, негов избор, щом така може, щом хората му го понасят, така плаща. Никой не може да го задължи. А дават ли си работодателите сметка   Това е маргинализация и ограниченост. Това е унижение, постоянен недоимък. От безизходица хората се набутват с разни кредити, затъват още повече и оскотяват. И търкат лотарийни талони…   Към това трябва да се добави чорбаджийското унизително отношение. И това са основните причини за емиграцията, България се обезлюди. Сега вече трудно се намира и работна ръка. Вече не останаха читави хора за каквато и да е работа. Който е кадърен и с достойнство избяга.   От друга страна, ниското заплащане и ниските данъци не напълниха България с инвестиции – те стигнаха дъното през последните две години. 600 млн. евро за 2016 г., 900 млн. за 2017 г. И то не реални, а разни преструктурирани кредити. А през 2008 г. достигаха рекордните 9 млрд. евро.   И поради общото ниско ниво на заплащане, дори малкото чужди инвеститори не плащат заслужено, а същите заплати. Е, кой ще остане в тая страна да живее с толкова пари и с такова отношение на работодатели? Които високомерно обясняват, че бедността е от глупост. И винаги има хора, които адвокатстват на новобогаташите, оправдават ги с това, че работниците са овце и не си търсят правата. Ами не всеки може да си смени местоработата, да иде в друг град, да започне наново другаде.   Впрочем, една от причините за голямо текучество и дива конкуренция в някои области е по следните причини – служители, овладели занаята и бизнеса, разочаровани отиват при конкурента, защото не им плащат добре. Или започват сами бизнес и така множество фирми предлагат едно и също без разлика.   Така е при нашия първобитен чорбаджийски капитализъм. Никой не може да задължи един собственик на фирма да вдигне заплатите, дори да има пълни възможности. Това си е негов избор. Но от алчност и скъперничество цялата среда е отровна, и все повече хора търсят работа в чужбина. С 800 евро в Испания се живее по-добре отколкото с 800 лева в България. Венелин Великов: Работодателите са си виновни   Те (работодателите) искаха едва ли не ние да си плащаме, че им работим. А за проблема с недостига на работна ръка самите работодатели са си виновни и продължават да се инатят. Идвам от „металообработващия сектор”, най-общо казано, и съм свидетел на подигравките навремето от така наречените индустриалци – как викаха: „Ааа… на портала с лопата да ги ринеш шлосери, заварчици, стругари, фрезисти, матричари…” И така много мои колеги заминаха в чужбина. Там, като разберат, че имаш техническо образование, хората ти „постилат”, уважават и ценят. Сега ни търсят, уж склонни, и все пак се мъчат да те преметнат, било в заплащане, било договор. Хак да им е на пишман индустриалците…   Михаил Хаджиянев: Не можем да упрекваме предприемача Не можем да упрекваме предприемача защо прави едно или друго с парите си. Пазарът ще го накаже, ако греши. А тези хора си продават стоката (труда) за 800лева. Да си вдигнат цената, ако мислят че струва повече. Заплатата е стока като всяка друга, а не е процент от оборота или печалбата на предприемача. Другото е социализъм и вече сме го живяли.   Десислава Димитрова: В чужбина си оставаме роби Иска ми се да напиша няколко реда за чужбина. Хубаво са тръгнали да бягат сънародниците към по-цивилизования свят, но вече и тук намирането на работа, доброто заплащане и свестни работодатели се превърна в истински проблем. По-конкретно в Германия, където живея и работя от 19 години насам, притокът на евтина работна ръка от страните на бившия Източен блок през последните 3-4 години е толкова голям, че трудът започна масивно да се обезценява и заплатите вместо да растат, в зависимост с инфлацията, стават все по-малки, освен че ни съдират кожите от данъци. Има по-добри социални осигуровки, но само ако работиш и получаваш редовни доходи. А ако пази Боже изпаднеш в безработица, можеш да разчиташ единствено на осигуровките, които си си плащал сам през последните 5 години, върху пълната си работна заплата. Когато (след максимум 1 година) и те свършат, си свободна молекула – имаш, нямаш, плащаш за всичко сам! Като пример ще посоча само, че актуалната най-минимална здравна осигуровка в задължителна здравна каса в Германия, за жена, която няма деца и е на възраст над 40 години (т. е. предполагаемо от тук нататък няма да ражда), е 180 евро на месец. И защото много пъти са ме питали, искам също да кажа, че понятия, като минимално социално осигуряване или социална пенсия, на теория и на практика, в Германия не съществуват. Има социална помощ, но тя попада в една съвсем различна категория и не всеки може да я получи, пък и опазил Бог на някого да му се налага. Направете си изводите от тук нататък… Много хора се заблуждават, че в една по-добре уредена страна всичко се поднася на тепсия и че с парите, които човек получава за труда си тук, можеш да накараш всичко да засвети и да се върти. Уверявам ви, че отстрани изглежда много по-различно, отколкото е в действителност. В чуждата държава, колкото и да сме образовани, работливи и способни да се напаснем на обстановка, хора и ситуации, си оставаме роби завинаги. Затова, никога не трябва да спираме да дерзаем за правия път на България, пък било то да го достигнем и след 100 години!", "date": "2018.04.12", "title": "Алчността и скъперничеството като причина за ниските заплати в България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380763-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0%D0%B2%D0%B0%D0%BB%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Световната банка намали прогнозата си за растежа на Западните Балкани до 3,2% през 2018 г. спрямо очакваните преди 3,33% и предупреди, че структурните реформи са необходими, ако регионът иска да се развива устойчиво в средносрочен план, съобщи Ройтерс, цитирана от Investor.bg. От банката очакват регионът, който включва Албания, Босна, Косово, Македония, Черна гора и Сърбия, да разшири икономиката си с 3,5% през 2019 г. в сравнение с предишната прогноза за ръст от 3,6%. Световната банка идентифицира търговския протекционизъм, нормализирането на лихвените нива в световен мащаб, ниския потенциал за растеж и несигурността по отношение на промяна на вътрешната политика като основни рискове пред перспективите за региона. Тези рискове могат да бъдат намалени чрез рационализиране на разходите и реформи, стимулиращи растежа, както и чрез по-стратегически подход за повишаване на конкурентоспособността\", смятат от Световната банка. Преди световната финансова криза през 2008 г. балканските страни бяха наводнени с евтин капитал, който захранваше икономиката със среден годишен ръст между 5% и 7%. Международният валутен фонд и други международни организации призоваха шестте държави в Западните Балкани да свият публичните си сектори, да реформират пенсионните си системи и да приватизират държавно контролирани дружества, за да се справят с рязкото увеличаване на бюджетните дефицити и безработицата. В своя доклад Световната банка посочва още, че докато безработицата намалява в повечето страни през миналата година, то делът на хората без работа варира от 13,5% в Сърбия до 30,4% в Косово. „Над 80% от новите работни места са в сектора на услугите, най-вече в търговията на дребно и едро, подкрепени от ръста на потреблението\", обясняват от банката.", "date": "2018.04.12", "title": "Световната банка навали прогнозата за Западните Балкани"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380764-%D0%B5%D1%81-%D0%BF%D0%B5%D0%B4%D0%BB%D0%B0%D0%B3%D0%B0-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B1%D0%B0%D0%BD%D0%BA%D0%B8%D1%82%D0%B5", "text": "Новите глобални стандарти за размера на капитала, който банките трябва да държат срещу търговски рискове, няма да бъдат напълно внедрени в правото на Европейския съюз за момента, заявиха високопоставени представители на Европейската комисия в сряда вечер. Блокът в момента разглежда пакет от регулации, за да завърши банковия си съюз. С тях кредиторите ще спазват същите правила, за да избегнат недостатъчно капитализиране и изпадане в състояние, при което данъкоплатците да го спасяват, ако фалират, коментира Ройтерс. Пакетът бе предложен от Европейската комисия през ноември 2016 г. и включва интегрирането в европейския закон на глобалните капиталови стандарти, изготвени от международната комисия в Базел. От 2016 г. насам обаче Базел започна да прави промени в т.нар. фундаментален преглед на търговския портфейл (Fundamental Review of the Trading Book, или FRTB) – процес, който няма да завърши скоро, поради което блокът трябва да приложи неактуална версия на пакета. „Ако Европа започне да изпълнява остарелите стандарти от 2016 г., това ще бъде ненужно бреме за всички банки\", заяви Пиер Дарбе, френски дипломат, на конференция в Брюксел. Европейските банките искат прилагането на FRTB засега да се задържи, но според друг представител на ЕК ще бъде нужен компромис. Елементи, които Базел няма да променя, могат да бъдат интегрирани в правото на ЕС отсега, а аспектите, които ще бъдат тепърва обсъждани, да бъдат добавени на по-късен етап. „Изкарването на стандарта напълно от този етап на преговорите не е много реалистичен път напред\", коментира Мартин Мерлин, директор на отдела за финансови услуги в Комисията. „Не би било много убедително и по отношение финализирането на банковия съюз, тъй като това може да се възприеме като разводняване на пакета\". ЕК ще предложи допълнително законодателство за капитала на банките през 2020 г. и това може да включва аспекти от FRTB, които би трябвало да бъдат финализирани дотогава, коментира Мерлин. Страните от ЕС и Европейският парламент имат последната дума по пакета банкови правила и са под сериозен натиск от Комисията да го одобрят преди изборите за нови евродепутати следващата година. „Изключително неотложно е да дадем идея на пазара и банковия сектор кога ще бъдат готов банковият съюз и как ще изглежда той\", каза още Мерлин.", "date": "2018.04.12", "title": "ЕС педлага нови правила за банките"}
{"url": "http://www.classa.bg/%D1%81%D0%B2%D1%8F%D1%82/item/380757-%E2%80%9E%D0%B3%D0%B0%D0%B7%D0%BF%D1%80%D0%BE%D0%BC%E2%80%9C-%D1%83%D1%85%D0%B0%D0%B6%D0%B2%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F,-%D0%B0-%D1%81%D0%BC%D0%B5%D1%82%D0%BA%D0%B0%D1%82%D0%B0-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5", "text": "              Шефът на „Газпром\" Алексей Милер заяви, че транзитът на руски природен газ през Украйна може да бъде намален десет пъти. Това е свързано с въвеждането в експлоатация на газопроводите \"Турски поток\" и \"Северен поток-2\". Как ще коментирате това изявление?   Андрей Коболев: В това изявление няма нищо ново. Още през юни 2015 заместникът на Алексей Милер - Александър Медведев - заяви, че „по-скоро Луната и Слънцето биха си разменили местата, отколкото Русия да продължи транзитно да пренася газ през Украйна\". Това означава, че Русия иска на всяка цена да заобиколи Украйна като територия за транзитен пренос на суровината. Ние сме наясно, че зад този проект се крие геополитическа, а отчасти и военна логика. Алексей Милер е доста оптимистичен относно възможностите на Газпром да завърши споменатите проекти.     Андрей Коболев: Около 3,5 милиарда долара - това са приблизително 2-3 процента от БВП. Тази загуба би била крайно болезнена за Украйна.   Андрей Коболев: В най-добрия случай – само в икономическо отношение, а в най-лошия – и с военни средства.   Андрей Коболев: На първо време германската икономика ще получава най-евтиния газ в Европа в сравнение със съседните ѝ страни. Това ще повиши нейната конкурентоспособност. Германия ще стане основен и единствен газов хъб за руски газ в Европа. Стратегията на „Газпром\" в момента е насочена към това, да стане най-изгодния доставчик. Затова в краткосрочен план Германия ще извлече ползи от това. А после Русия ще направи онова, което дълги години правеше в миналото – става дума за познатата ѝ тактика \"разделяй и владей\". Путин ще се обади в Полша и ще каже: Искате да получавате евтин газ като Германия? Е да, но германската икономика е по-конкурентоспособна от вашата! Ако желаете да имате същото преимущество пред конкуренцията, дайте да разговаряме и по някои други въпроси. После ще звънне в Словакия, в Унгария и в други страни от Централна и Източна Европа. Така Путин ще внесе разкол в ЕС и може да постигне редица геополитически цели. А такива подаръци никога са безплатни.   Андрей Коболев: В началото цената ще е политическа. Германия ще загуби възможността да апелира за повече солидарност в ЕС - например по така важната тема за мигрантите. Освен това, когато Германия стане главен хъб за доставки на руски газ и транзитът през Украйна бъде спрян, Москва ще започне да шантажира Берлин точно по същия начин, по който го прави сега с Киев, намеквайки за преустановяване на доставките.   Андрей Коболев: Има и икономически аргументи. „Газпром\" вече има доминираща позиция. И този газопровод ще засили таза тенденция. А „Газпром\" е известен с това, че злоупотребява с монополните си позиции на пазара. В продължение на няколко години Украйна беше принудена да купува природния газ на най-високата цена от всички останали централноевропейските страни. Ако „Газпром\" успее да доминира и на германския пазар, все някой ден той ще представи сметката и на Берлин. Как смятате, кога „Газпром\" ще успее да осъществи този проект?   Наскоро Украйна спечели две дела срещу „Газпром\". Последното решение в полза на „Нефтогаз\" беше обявено в края на февруари. „Газпром\" реагира много емоционално. Как мислите, защо компанията оспорва решението?   Андрей Коболев: Имам чувството, че това не беше реакцията на „Газпром\", а на Кремъл. Предполагам, че Путин е възприел много емоционално резултата от тези две арбитражни решения. През януари и в началото на февруари „Газпром\" беше напълно удовлетворен от първото решение. След това обаче излезе решението за транзитните доставки, в което се казваше, че „Газпром\" не е изпълнил договорените доставки, което отговаря на истината, и трябва да плати обезщетение в размер на 4,6 милиарда долара.   „Газпром\" вече обжалва решението. Смятате ли, че може да се стигне до отмяна на решението на Стокхолмския арбитражен съд? Андрей Коболев: Очакваше се, че Русия ще обжалва решението. По правило губещата страна е длъжна да оспори съдийското решение, за да покаже на своите акционери, че е направила всичко възможно. Но ако погледнем статистиките, ще видим, че има твърде малко случаи, когато решението на арбитража е било отменено от Апелативния съд.   „Газпром\" реагира с решението да не възобнови преките доставки на газ за Украйна през март. Дори върна обратно предплатената от „Нефтогаз\" сума. Очаквахте ли подобни действия?   Андрей Коболев: Не. Не сме очаквали подобно поведение. В хода на преговорите с „Газпром\" оттам ни уверяваха, че ще изпълнят арбитражното решение. Александър Медведев лично обеща, че ако газът бъде предплатен, то той ще бъде доставен. Това обещание беше нарушено, също както и договорните задължения на „Газпром\". По този начин „Газпром\" сам си вреди. Този му подход е неразумен и в икономическо отношение.", "date": "2018.04.12", "title": "„Газпром“ ухажва Германия, а сметката ще плащат европейците"}
{"url": "http://www.classa.bg/%D1%81%D0%B2%D1%8F%D1%82/item/380758-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%85%D0%B2%D1%8A%D1%80%D0%BB%D1%8F%D1%82-%D1%81%D1%82%D0%B0%D1%80%D0%B8%D1%82%D0%B5-%D0%B4%D0%B8%D0%B7%D0%B5%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8%D0%BC-%D1%81%D0%B5-%D1%80%D0%B0%D0%B4%D0%B2%D0%B0%D1%82", "text": "            Страхът от евентуални забрани за пътуване с дизелови автомобили из германските градове и надеждите за \"премии за бракуване\" или \"екологични премии\", появили се след дизеловия скандал, предизвикват несигурност сред германските шофьори, пише списание \"Фокус\". Собствениците на дизелови автомобили се чудят дали да се разделят с колите си. Всъщност, голяма част вече са го направили - най-вече притежателите на по-стари дизелови автомобили. Тенденция, която се усеща не само в Германия, но и в други западноевропейски страни. И покрай която източноевропейските страни и Африка се пълнят със стари дизели от Западна Европа.   Според европейското екологично сдружение \"Transport & Environment\" (T&E), през 2017 година само в България са внесени над 100 000 стари автомобили от Западна Европа. 35 000 от тях са били дизелови, като всяка втора кола е била по-стара от десет години. Над една четвърт (27%) от внесените в България дизелови автомобили са дошли от Германия. А най-много - от Италия (63%). Сред италианците все още не се е формирало сериозно антидизел движение, но пък Рим възнамерява да наложи в близко бъдеще забрана за пътуване с дизелови автомобили из улиците на града.   От T&E са изчислили, че изхвърляните в атмосферата азотни оксиди при внесените през 2017 в България дизелови автомобили надхвърлят 12 пъти допустимите европейски норми за нови автомобили. Освен това старите дизели в България не са снабдени серийно с филтър за твърди частици, съобщава сдружението, цитирано от ДПА.     Списание \"Фокус\" описва обичайната практика в търговията със стари коли в Германия. По-старите дизелови автомобили - до Евро 3 включително, обикновено биват предавани за скрап, тъй като удостоверението за бракуване е необходимо за получаване на съответната премия. Преди да бъдат унищожени, от колите обикновено биват изваждани части, които все още са годни за употреба.   Един търговец от Долна Саксония обаче признава пред списанието, че \"много търговци междувременно нямат място за складиране на частите от старите дизели и автомобилите отиват директно в пресата - задно с кожения салон и навигационната ситема\".   Онези дизели, които не биват предавани за скрап, обикновено поемат към Източна Европа или към Африка. В Германия търговците се наемат да продават само онези стари дизели, които са изминали малко километри и отговарят минимум на Евро 4.   В Германия замърсяването на въздуха бележи спад от години. Само на някои места изхвърляните азотни оксиди надвишават допустимите горни граници. Въпреки това може да възникне парадоксалната ситуация, при която Германия и други европейски страни да прехвърлят своите стари дизели в по-бедните членки на ЕС, посочва \"Фокус\".   \"Много от старите дизели на западноевропейците попадат в Средна и Източна Европа. По този начин проблемите със замърсяването на въздуха в ЕС не се рeшават, а се изнасят. Така \"желязната завеса\" на качеството на въздуха в Европа става все по-тежка\", изтъкват експертите от \"Transport & Environment\".     \"Повечето от изнесените в Източна Европа дизелови автомобили са на възраст над десет години и не са оборудвани с филтър за твърдите частици. А поради това те изхвърлят в атмосферата големи количества фини прахови частици, за които е установено, че предизвикват ракови заболявания. Статистически погледнато, фините прахови частици предизвикват всяка година смъртта на над 13 000 души в България\", твърдят експертите от Т&E.   Независими експерти обаче смятат, че подобни статистики не разкриват цялата истина, тъй като не включват информация за това дали замърсяването на въздуха не е повлияно по-силно от други фактори.   Факт е, че големият брой стари дизелови автомобили и преди всичко тези без филтър за твърди частитци няма да подобри качеството на въздуха в големите източноевропейски градове. Точно обратното. При внесените през 2017 година в България стари автомобили изхвърляният отровен азотен окис, който е в основата на скандала \"дизелгейт\", е 1 300 мг/км. Само за сравнение: про новите автомобили допустимата норма е 80 мг/км, посочват експертите от \"Transport & Environment\". Въпреки това източноевропейците сигурно ще се радват на евтините дизелови автомобили от Германия и другите западноевропейски страни, посочва \"Фокус\".   На темата за износа на стари дизелови автомобили в България се спират и много други немскоезични издания. А най-често срещаното заглавие гласи: \"Хиляди мръсни дизели заминават за Източна Европа\".", "date": "2018.04.12", "title": "Германците хвърлят старите дизели. Българите им се радват."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380759-%D0%BC%D0%BB%D0%B0%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D1%83%D1%81%D0%BF%D0%B5%D1%88%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0-%D0%B1%D0%B5-%D0%B7%D0%B0%D1%81%D1%82%D0%B8%D0%B3%D0%BD%D0%B0%D1%82%D0%B0-%D0%BE%D1%82-%D0%BD%D0%B5%D0%BB%D0%B5%D0%BF%D0%B0-%D1%81%D0%BC%D1%8A%D1%80%D1%82-%D0%B2-%D0%BC%D0%B0%D0%BB%D1%82%D0%B0", "text": "37-годишна българка Елисавета Авдала, която от години живее и работи в Испания, е загинала при нелепа катастрофа в Малта, пише „Телеграф\". В понеделник сънародничката ни била една от пътничките в двуетажен открит автобус тип дабъл декер, с който се правят туристически турове за разглеждане на забележителности. Инцидентът станал близо до столицата Валета. Едно от предположенията е, че шофьорът е карал прекалено близо до тротоара и е ударил машината в един от клоните на дървото. От раните си са загинали 62-годишна белгийка и Елисавета. Жената живеела и работела от около 18-19 години в Испания. Вероятно това е причината медиите в Малта да пишат, че Елисавета е испанка. Тя е родена в София и има еврейски корени. Страстта ѝ били пътуванията, като обиколила целия свят. От фейсбук профила ѝ става ясно, че е завършила факултета по туризъм към Барселонския университет. Освен това е сертифициран лайф коуч – професията, набираща популярност в Европа, като се припокрива до известна степен с ролята на семейните психолози. „Изключително позитивен, лъчезарен и добър човек\", описаха Елисавета нейни приятелки. Тя е родом от София, завършила е 81-во СОУ Виктор Юго. Още около 50 души туристи от Белгия и Великобритания са пострадали при катастрофата. Две деца на 6 и 8 години са в болница в критично състояние. С тежки травми са още двама възрастни. 24-годишният шофьор на автобус е разпитан от полицията, след като също е бил прегледан в болница и е преминал първоначалния шок от катастрофата. Той имал валидна книжка, за да управлява подобна машина. Една от първоначалните версии беше, че дабъл декерът може да е ударил някой нисък клон, но се оказва, че той се е ударил в едно от основните разклонения на дървото, което предполага, че водачът е карал доста близо до тротоара. След инцидента беше направено предположение да се спрат за определен период от време двуетажните открити туристически автобуси, докато не се направи оглед на безопасността на маршрутите, по които се движат.", "date": "2018.04.12", "title": "Млада българка с успешна кариера бе застигната от нелепа смърт в Малта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380760-%D1%84%D0%B8%D0%BB%D0%B8%D0%BF-%D1%81%D0%BE%D0%BB%D0%B5%D1%80%D1%81-%D0%B4%D0%BE%D1%81%D0%B8%D0%B5%D1%82%D0%BE-%D0%BD%D0%B0-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-%D0%B5-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%86%D0%B8%D1%8F", "text": "Известният френски писател Филип Солерс, съпруг на Юлия Кръстева, излезе с първа реакция след оповестяването на досието ѝ. Солерс е убеден, че става дума за фалшификация. В \"La Règle du jeu\" той дава воля на гнева си. 81-годишният Филип Солерс е един от най-известните френски интелектуалци. Той е основател на авангардното движение и издание \"Тел Кел\" (Tel Quel), в което участват Ролан Барт, Мишел Фуко, Жак Дерида, Умберто Еко, Марслен Плене, Юлия Кръстева и други. Солерс наруши мълчанието В неделя Солерс посети една литургия в памет на покойния папа Йоан Павел Втори във Венеция, пише \"Франкфуртер Алгемайне Цайтунг\" и припомня за подозренията, че неуспешният атентат срещу Йоан Павел Втори през 1981 година е бил замислен от съветските и българските тайни служби заедно с Щази. Ден след литургията Филип Солерс наруши мълчанието по случая \"Юлия Кръстева\". На уебстраницата на \"La Règle du jeu\" (\"Правилата на играта\") - списание за литература, философия, политика и изкуство, чийто издател е видният френски интелектуалец Бернар-Анри Леви, Солерс дава воля на гнева си и между другото пише: \"Защо старите български тоталитарни тайни служби сега публикуват \"архиви\" срещу Юлия Кръстева, които тя гневно опровергава? Защо реномирани вестници като \"Ле Монд\" и \"Л'Обс\" повтарят тази невярна информация?\" В тази връзка \"Франкфуртер Алгемайне Цайтунг\" коментира, че Солерс като някой Дон Кихот се бори срещу теорията на заговора между съветските, българските и френските тайни служби, хванати ръка за ръка с комунистическата преса и с лявата публичност под егидата на Путин. Самият Солерс смята, че статията за \"Аферата Кръстева\" в \"Льо Монд\" неслучайно е била публикувана редом с информацията за отравянето на агента Сергей Скрипал, както и че неслучайно авторът на статията в \"Л'Обс\" е български журналист от София, става ясно от публикацията му в \"La Règle du jeu\". По-нататък в своя гневен изблик Филип Солерс разчиства сметките си с още един от атакуващите Юлия Кръстева – \"умствено изостаналия\", \"набеден писател\" Фабрис Плискен, \"внук на съветолог\". Настъплението срещу Кръстева се било превърнало в \"популистко-фашистки фестивал\", срещу който се възправили поне смелите демократи в България, пише Солерс. Той гневно протестира срещу опита да се възроди Студената война и духът на Джон Льо Каре, срещу \"черно-бялото кино\" на миналото и глупавото невежество на новите поколения, най-вече в левия спектър. ФАЦ говори за \"реторичен амок\" По повод неговото есе \"Франкфуртер Алгемайне Цайтунг\" пише: \"На своята уебстраница Юлия Кръстева на два пъти опроверга обвиненията и заплаши със съд онези, които ги повтарят. Реторичният амок на Солерс подкопава защитата ѝ и дава доказателство за отчаянието на обвиняемите, с които вече от две седмици не се е солидаризирал нито един френски интелектуалец. Единствено историчката Соня Комб, която живее в Берлин и е авторка на книга за Щази, напомня за презумпцията за невиновност и призовава към сдържаност. \"Архивите могат да бъдат и извор на дезинформация\", пише Комб в \"Льо Монд\".", "date": "2018.04.12", "title": "Филип Солерс: Досието на Юлия Кръстева е фалшификация"}
{"url": "http://www.classa.bg/%D1%81%D0%B2%D1%8F%D1%82/item/380756-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%83%D0%B4%D0%B0%D1%80%D0%B8%D1%85%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B0%D0%B2%D0%BE-%D0%B2-%D1%81%D1%8A%D1%80%D1%86%D0%B5%D1%82%D0%BE", "text": "          \"Санкции ли? Ядрените ни оръжия ще се спукат от смях\"! Много руснаци носеха тениски с подобни подигравателни надписи, когато през 2014 година, след руската анексия на Крим, Западът наложи санкции на Русия. Тези санкции първоначално бяха доста ограничени по обхват. Русия постепенно се пригоди към \"новата икономическа реалност\" - един евфемизъм на Кремъл за конфронтацията му със Запада. През 2017 година руската икономика отново тръгна нагоре, което дали това развитие ще продължи и след наложените на 6 април нови санкции срещу Русия? Твърде съмнително е.     За първи път от анексирането на Крим насам санкциите на Вашингтон предизвикват огромен срив на руските борси и капиталовите пазари. По информация на руски медии, санкциите срещу 24-ма руски олигарси, висши държавни служители и 15 компании само за няколко часа са довели до срив на курсовете в понеделник (9.4), измерващ се с двуцифрено число в милиарди. Спадът продължи и във вторник, а краят му така и не се вижда.   Допълнителен натиск върху руските ценни книжа и валута оказват и очакванията за разширяване на американските санкции заради отравянето на бившия двоен агент Сергей Скрипал. Така например в американския Конгрес се обсъжда предложението санкциите да засегнат и плащанията по руския държавен дълг. Подобно нещо би било равносилно на „икономическа война\", предупреди председателят на Руския съюз на индустриалците и предприемачите (РСПП) Александър Шохин.   А от наложените дотук санкции и бездруго страдат не само лицата и фирмите, изброени в наказателните списъци - потърпевши са и много други кампании и банки. Загуби отчита например най-голямата руска банка Сбербанк. Правителството увери, че всичко било под контрол и обеща финансова подкрепа.   Най-много от всички останали от обещаната държавна помощ се нуждае 50-годишният руски олигарх Олег Дерипаска. Близкият до Кремъл предприемач е може би най-силно засегнат от новите американски санкции. Неговата икономическа империя - промишленият холдинг \"Базовый элемент\" - дава работа на 150 хиляди души в целия свят. На сайта на компанията четем дори, че повече от 15 процента от населението на Русия \"пряко или косвено\" зависят от холдинга. Към него спадат например компаниите \"Русал\" - най-големият в света производител на алуминий - и \"Русские машины\", в чието портфолио има фирми, произвеждащи автомобили, самолети и железопътна техника. Показателен детайл е, че именно пред работници от автомобилния завод „ГАЗ\" в Нижни Новгород, част от холдинга \"Русские машины\", Путин официално обяви кандидатурата си за четвърти президентски мандат в края на миналата година.   Все още не е ясно доколко новите санкции срещу Русия ще доведат до съкращаване на работни места в компаниите на Дерипаска. Вярно е, че САЩ са един от големите пазари за алуминий, но \"Базовый элемент\" произвежда основно за вътрешния, руски пазар. В този смисъл същинският проблем са милиардните външни задължения на Дерипаска. Заради наложените му санкции тези дългове към чужди компании биха могли да бъдат погасени само с държавна помощ от Москва. Наблюдателите смятат, че при това положение държавата може да придобие империята на Дерипаска.     Повечето руснаци досега усещаха до известна степен западните санкции, но ограниченията за тях не бяха никак драматични. За последно подобен срив на валутния пазар в последно Русия имаше в края на 2014 година. Тогава обаче той се дължеше на рекордния спад в цените на петрола - най-важната експортна стока на Русия и основен източник на чужда валута за страната.   В самата Русия в момента се говори, че обезценяването на рублата ще представлява проблем най-вече за онези руснаци, които планират да прекарат отпуската си в чужбина. През последните години обаче броят на руските туристи в чужбина намалява постоянно. Много руснаци навярно ще усетят последиците от обезценяването на рублата още при следващото си посещение в магазините за електроника - по данни на икономическото издание \"Ведомости\" може да се очаква, че смартфоните и лаптопите ще поскъпнат с 5 до 10 процента.   От това развитие обаче ще има и неколцина печеливши - най-вече в сектора на туризма - ако голям брой руснаци се откажат от почивката в Турция, например, и вместо това предпочетат за икономия да пътуват само до Крим.", "date": "2018.04.12", "title": "Американските санкции удариха Русия право в сърцето"}
{"url": "http://www.classa.bg/%D1%81%D0%B2%D1%8F%D1%82/item/380755-%D1%81%D0%B8%D1%80%D0%B8%D1%8F-%D0%B5-%D0%BC%D0%B0%D0%BB%D0%BE%D0%B2%D0%B0%D0%B6%D0%BD%D0%B0,-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%B4%D1%80%D1%83%D0%B3%D0%B0", "text": "        Йозеф Брамл: Предполагам, че става въпрос за американски въздушни удари срещу Сирия. Но за разлика отпреди една година, когато САЩ също удариха от въздуха след използването на химически оръжия в Сирия, този път това няма да бъде символично. Тогава Тръмп искаше да покаже, че не е марионетка на руснаците, но пък не искаше и да прекалява и затова предварително информира Русия. А тя на свой ред предупреди сирийците. Този път няма да има никакви предупреждения.     Най-вече Иран трябва да се готви за тях, защото той и по други причини вече е набелязан от САЩ. Силите, които получават подкрепата на Иран в Сирия, навярно ще бъдат бомбардирани. Въздушният мост между тези сили, който отчасти преминава над иракска територия, също може да бъде прекъснат от американците.     Й. Брамл: Те ще бъдат минимални. По отношение на Русия Тръмп не разполага с кой знае какви военни опции и ще продължи да залага предимно на икономическите санкции – но само дотолкова , че да не се окаже сам под нов вътрешнополитически натиск. Да не забравяме, че специалния прокурор Робърт Мълър продължава да разследва срещу Тръмп.   Й. Брамл: Мисля, че Сирия е само периферно бойно поле в конфликта на американците с Иран. Следващата стъпка, която те ще предприемат, е да се оттеглят от ядрената сделка с Техеран. Това ще стане през май и ще задълбочи конфликта. Намесата на Иран в Сирия може да послужи на американците като морално и геостратегическо оправдание за техните действия. Да не забравяме и това, че Тръмп направи свой съветник по националната сигурност не друг, а Джон Болтън, когото познаваме като яростен критик на Иран. Това е много сериозен индикатор. Доскоро Тръмп доскоро твърдеше, че иска максимално бързо да изтегли американските части от Сирия, тъй като \"Ислямска държава\" е де факто победена. Как се вписват в тези намерения сегашните му заплахи?   Й. Брамл: В случая няма никакво противоречие. Тръмп иска да изтегли от Сирия сухопътните части, за да не се окажат те заложници на евентуално неблагоприятно развитие. А наказателните мерки след химическата атака ще представляват само въздушни удари.   Й. Брамл: Да, със сигурност. Както вече казах, според мен в действителност САЩ се вълнуват основно от Иран. И колкото по-напечено става за Тръмп в САЩ, толкова по-голям става рискът от война срещу Иран. Не бива да забравяме и това, че през ноември в САЩ ще има избори за Конгрес. Най-лошият сценарий за Тръмп ще бъде да загуби контрола и в двете камари на парламента. Една война срещу външен враг може да му осигури надпартиен консенсус. При наличието на заплаха за тяхната сигурност американските избиратели биха могли да застанат зад своя върховен главнокомандващ Тръмп по чисто патриотични подбуди и да не го накажат на изборите за Конгрес. По същия начин се развиха и нещата с Джордж Буш след терористичните нападения от 11 септември 2001 година. Д-р Йозеф Брамл е експерт за САЩ в Германското дружество за външна политика и автор на книгата \"Америка на Тръмп - в ущърб на свободата\".", "date": "2018.04.12", "title": "Сирия е маловажна, истинската цел на Тръмп е друга"}
