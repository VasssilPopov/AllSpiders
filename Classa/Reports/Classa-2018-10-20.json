{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388620-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81%D1%80%D0%B8%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%BB%D0%B5%D0%B4-%D0%B8%D0%B7%D1%86%D0%B5%D0%BF%D0%BA%D0%B0%D1%82%D0%B0-%D1%81-%D0%BC%D0%B0%D0%B9%D0%BA%D0%B8%D1%82%D0%B5-%D1%81%D1%80%D0%B0%D0%BC%D0%BD%D0%BE,-%D0%B6%D0%B5%D1%81%D1%82%D0%BE%D0%BA%D0%BE,-%D0%B1%D0%B5%D0%B7%D1%87%D0%BE%D0%B2%D0%B5%D1%87%D0%BD%D0%BE", "text": "Изказването на вицепремиера Валери Симеонов за хората с увреждания е срамно, жестоко и безчовечно. Това каза омбудсманът Мая Манолова по време на отчет за три години от встъпването ѝ на поста с Бяла книга на неразрешените проблеми на гражданите, предаде агенция „Фокус\". „Не са моя работа кадровите решения. Те са си изцяло отговорност на премиера Борисов. Смятам, че това е едно жестоко и безчовечно изказване и отношение.      То е недопустимо, абсолютно неприемливо и много жестоко. Оставям тези, които се занимават с политика и управление да го коментират в политически план. Заявявала съм го многократно, аз не коментирам оставки\", коментира Манолова. По думите ѝ с кадрови назначения и уволнения не се занимава тя, не е нейна работа, а отговорността е на друг. „И този друг е премиерът Борисов. Решенията ги взима той и българският парламент.      Аз се занимавам с политики, с каузи, с преследване на цели в интерес на българските граждани. За мен няма значение кои са лицата в институциите, в правителството и парламента, важно е те да работят в интерес на българските граждани. Моята работа е да ги карам, да ги натискам да работят в интерес на хората. Това правя, независимо от това кои са персонажите. Това е едно срамно изказване\", подчерта омбудсманът. „Оптимист съм, че първата стъпка в реформата по отношение на хората с увреждания ще бъде направена. Има ясен ангажимент, поет от властта. През следващата седмица в социална комисия и в пленарна зала ще се разглеждат заедно двата закона – Закона за хората с увреждания и Закона за личната помощ\", обясни Манолова. Тя уточни, че е наясно, че реформата няма да се случи от 1 януари, но това от което не е отстъпила, е всяка една от тези точки, които маркират пътя на реформата, да остане в тези закони.", "date": "2018.10.20", "title": "Манолова срина Валери Симеонов след изцепката с майките: Срамно, жестоко, безчовечно!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388615-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B3%D0%BE%D0%B2%D0%BE%D1%80%D0%B8%D0%BC,-%D0%B4%D0%BE%D0%BA%D0%B0%D1%82%D0%BE-%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "Хубавото на това да си отглеждаш партийна телевизия е, че не можеш да се оплачеш от цензура, преиначаване на думи или \"развален телефон\". Можеш всекидневно да плетеш пръсти и да диплиш мъдрости в ефира й, можеш да споделяш най-съкровените си въжделения и невчесани мисли, можеш и просто да пуснеш черен бланк с надпис  , без да бъдеш апострофиран, критикуван или подлаган на кръстосан разпит с уточняващи въпроси.       Там му е проблемът на Валери Симеонов, прекалено добра партийна журналистика си е отгледал. Толкова старателно СКАТ отразява всяка дума и запетайка на лидера си, че не си позволи дори едно неволно потрепване или спонтанна реакция на изненада, когато в ефира й  : Колко му е да обвиниш в меркантилизъм жени, които се грижат за своите деца-инвалиди с по 230 лв. социална помощ след навършване на пълнолетие, често - без подкрепата на втория родител и без възможност да започнат нормална работа? Не бихме си помислили да даваме акъл на 63-годишен мъж с ампутирана емпатия и неспособност за уважение към правото на всеки български гражданин да защитава своя легитимен интерес. Жалко е да имаш претенции, че си носител на патриотичните ценности, а да вървиш напред с простофилски патос срещу собствените си избиратели. Жалко е, но е факт. По-жалкото е, че в неспособността да се погледне отстрани с трезв поглед Валери Симеонов саботира малкото си смислени послания по най-абсурдния възможен начин - а критиките му по част от Закона за хората с увреждания не са лишени от смисъл. Например: Всеки работодател с повече от 50 служители ще бъде задължен да попълва специална квота за работници с трайни увреждания, под заплахата от глоба в размер на 1000-10000 лв. и месечна \"компенсационна вноска\" от 168 лв. за всяко непопълнено място. \"Компенсационната вноска\" не е такса, доколкото таксата е доброволно заплащане за предоставена услуга, при това - без сумата й да надвишава разхода по предоставянето на услугата. \"Вноската\" на работодателите не е нищо повече от нов тип данък. Събраните пари от този данък обаче няма да влизат целево в общественото осигуряване за инвалидни пенсии или в хазните на местните власти за подобряване на градската инфраструктура в помощ на хората с увреждания - ще влизат в бюджета на Главната инспекция по труда. Системата, която е допуснала повече от 712 000 българи да се освидетелстват като лица с трайно намалена работоспособност (над 50%), сега ще следи кой кого трудоустройва и дали договорите не се прекратяват преди изтичането на 3-годишния задължителен законов срок. Вместо държавата да стимулира фирмите чрез програми за данъчни облекчения за наемане на хора с увреждания, законът залага на добрата стара чиновническа практика \"разходите се увеличават, за да оправдаят приходите\". Този дебат - напълно основателен и важен - няма да се проведе. Не само защото окончателно се изчерпа доверието към Валери Симеонов като предполагаем \"властови авторитет\", вицепремиер по икономическата политика и демографията. Просто много по-лесно е публиката да потъне във възмущение заради поредната груба каруцарска проява в Министерски съвет, вместо да мисли за дявола в детайлите на новата социална реформа. Валери Симеонов не е единственият участник в Тристранния съвет с болезнена копролалия*. Да дадем заслужената почит и на председателя на КТ \"Подкрепа\" Димитър Манолов, който неотдавна посъветва протестиращите майки  Естествено, далеч по-човечно е да навреш родителите на болни деца обратно по панелките им. По-цивилизовано е да ги оставиш да се справят с живота си без гък и на спуснати щори, за да не смущават лекия сън на правителството. Жалко е, че на всеки 6 месеца се налага да си напомняме елементарни правила за поведение в общественото пространство. След всеки пореден опит границата на търпимост към подобни изблици става все по-еластична, а вместо да се търсят решения на проблеми, се създават проблеми за решаване.  ", "date": "2018.10.20", "title": "За какво не говорим, докато говорим за Валери Симеонов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388616-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5-%E2%80%93-%D1%81%D0%B0%D0%BC%D0%B8-%D1%81%D0%BC%D0%B5", "text": "И вие чакате от ТАЗИ Русия да стане, да се освободи и да дойде пак да ни освободи наготово?   Това е днес, Москва, улица “Пятницкая” (една от сравнително централните).   Хората се готвят да празнуват Хелоуин.  В православна Москва! В Москва, бе – “Третия Рим”!  В “последната православна крепост” – Русия!  Хелоуин!  Чиърз (Cheers), дето се вика на новоруски!   Разберете – САМИ сме! И САМИ трябва да си решаваме бедите!  Не можело?  Кой каза, че не може?  Унгария и унгарците, как могат?  Те на кого чакат? Кой да ги освободи? Кой да им избърше нааканото дупе?   Никой не обича истината. Няма по-мразена от истината.   Добре, приемете, че нищо не съм казал.  Само показвам.  Изводи?              ", "date": "2018.10.20", "title": "Разберете – САМИ сме!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388617-%D0%BF%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D0%BB%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%81%D1%82%D0%B0%D1%82%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0", "text": "Как можаха да се съберат в едно гърне Антон Тодоров и Велислава Дърева ? Двамата бивши депутати, сторонници на противоречащи си политически страсти, носители на несъвместими ценности скочиха едновременно и заедно срещу едно мое скромно мнение. Не им хареса поетичната оценка, че Борисов вдъхновил с 43 милиона опозицията на Нинова. Толкова ли ги раздразни, ядоса ли ги, разгневи ли ги, побесняха ли, та така подскочиха, в синхрон при това.     Ужас ! И се започва едно ровене в Гугъла. Както подобава, човекът от управляващата партия се изказа пръв. В сайта ПИК той се възмути, че съм нарекъл “соцбарони” група социалистически фактори. “ Това е наглост и безсрамие “, изригна в защита на факторите Тодоров.     Дърева е още по-пламенна. Нейната жар я праща да рови за уличаващи ме факти далеч из Близкия изток. “ Може би нашите момчета погинаха в Ирак заради неговите бизнес интереси “, пише тя по мой адрес. Очевидно се надява да посее някакво съмненийце. Все пак си мери думите - хем да не настъпи мотиката, хем да пробута червейчето. Къде ги сърби двамата ? ДС, разбира се. Изглежда страдат, че не могат да надникнат зад официално публикуваното. Интересуват ги, както разбирам, и други епизоди от романтичната ми биография. Сумирам ги, заедно с възможни отговори, за тяхно улеснение. -Финансирал съм кампанията на Петър Стоянов ? -Беше по-симпатичен от другите, милички. -Костов ми е разрешил валутните бензостанции ? -Видял е колко ще спечели държавата от тях. -Участвал съм в “ Петрол срещу храни “ в Ирак ? -Този епизод не спира да ги тревожи със своята загадъчност. Двамата шерлокхолмовци носят от девет дерета вода, ровят в документи и стари вестници, надяват се да открият нещо укорително, осъдително, дай боже - престъпно, па да го извадят на бял свят. Тодоров тук е в стихията си. Препоръчва на правосъдната система да ме обрече на дълга, студена зима, някъде на хладно. Това може да означава Петербург, Аляска или едно заведение, където, според бивш колега на Тодоров, той е искал да работи като надзирател и където баща му прекарва известно време за опит за убийство с мотика. -Ами Съюзът на работодателите ? -Може би знаят, че ако не бях аз, нямаше да има Съюз на работодателите, нямаше да има и КРИБ. Искат да се закрият работодателите ? Да изчезнат ? Да останат работниците, които да бъдат поведени към сияйни бъднини ? -Сътворил съм алгоритъма на пропагандната центрофуга. А-у-у ! Що за упрек ? Толкова натруфено звучи, не ми прилича. -Дърева цвърчи в класова омраза към приватизатора, натрупал първия си милион. Това, може би смята тя, не е подобаващо за българин. Виж, ако приватизаторът бе чужденец, нейна милост може би била по-благосклонна. Другите, отвън, могат да трупат милиони. Тукашните - не е желателно ! Същата, когато не иска пари, демонстрира височайшо пренебрежение към бизнеса. Проверила тя и отбелязва, че през 1993-1994 г. съм внесъл в бюджета като данък печалба сумата от 25 116 215 ( двадесет и пет милиона сто и шестнадесет хиляди двеста и петнадесет ) лева. По курса това са били около половин милион долара. Средната работна заплата по това време беше 1200 лв. Това означава, че с моя данък съм осигурил годишните заплати на 1750 души, може би и нейната. Будала ли ме изкарва, що ли ? Укоримо ли е за нея плащането на данъци. Или иска да каже : щом толкова си внасял, кой знае колко си скътал ?  Въобще неведоми са пътищата на логиката при политическите противоположности, които мислят в една посока. Тръгват от едно място, вървят всеки по своя път и стигат пак до една и съща точка. Всъщност, може да са противоположности само на книга. И понеже двамата противоположници обичат да ровят в миналото, нека ги улесня. Аз съм помогнал на много хора, някои от Вас, г-жо, г-не, са навредили на повече. Аз съм създал в България повече от Вас. Аз съм донесъл в нея повече от Вас. Аз съм изписал повече страници, отколкото Вие двамата, взети заедно. Аз съм давал работа и хляб на хиляди, за Вас не съм чувал нещо такова. Аз помагам за родолюбивото възпитание на близо 4 000 деца, не зная Вие да сте ангажирани в подобни дела. И още. Пра-прадядо ми е възпят борец срещу турското робство. Село Чернево, Варненско носи неговото име. Прадядо ми е харамия, загинал по чукарите на Македония. Дядо ми е убит в Първата световна война. Майка ми, сирак, е отгледана от чичо си, дипломатически съветник на Борис Трети, Маршал на двора, осъден на смърт и разстрелян на 2 февруари 1945 г. Другият ми дядо, раняван при Завоя на Черна, развива една от проспериращите фирми в България - Братя Василеви. Баща ми на 21 години, при царизма, е имал фабрика с 400 работници. При социализма създава предприятието Родопа, в което работят 60 000 души.  За Вашите родове и роднини, г-жо, г-не, не зная нищо освен един упоменат по-горе епизод. Ако имате нещо да добавите към семейната или личната си биография и да Ви прави чест, можете любезно да го споменете в лично писмо до мен или както обичате. Епицентър", "date": "2018.10.20", "title": "Привличане на противоположностите /Отговор на статията на Велислава Дърева/"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388618-%D1%88%D0%B0%D0%BD%D1%82%D0%B0%D0%B6%D1%8A%D1%82-%D1%81-%D0%B4%D0%BE%D1%81%D0%B8%D0%B5%D1%82%D0%B0-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B8-%D0%BC%D0%B0%D0%BB%D0%BA%D0%BE-%D1%81%D0%BF%D0%BE%D0%BC%D0%B5%D0%BD%D0%B8-%D0%BE%D1%82-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "„ Той и Бакалов си е от бившите служби. Скоро ще го разбереш“  „Бакалов, ченге гадно. Досието ти е пълно с доноси, в които клепаш колеги и приятели “   Т ова са два постинга от форума на e-vestnik в последните дни. Отнасят се за редактора, тоест за мен. За последните близо 3 години имаше доста такива. Обвинението, че си ченге, е сериозен аргумент в споровете от 20 години насам. Ей, Богу, аз не съм. Ще трябва да ми измислят други етикети…  Но през годините ми се случи да ме заплашват, че имам досие. Не само анонимно, във форумите… Вчера оповестиха за пореден път имената на журналисти и издатели на вестници, които са били агенти или са били обвързани по някакъв начин с ДС. Има нови имена (Тодор Батков, Георги Готев, Петко Бочаров), има и стари, проверявани по-рано заради други медии (Кеворк Кеворкян, Валери Найденов, Васил Станилов).   П роверяват ме за трети път. Този път ми казаха от в.” Галерия”, че пращат името ми в Комисията по досиетата, защото пиша при тях коментари всяка седмица. Не съм на щатна работа там, но са ми дали името на комисията като наблюдател на вестника.  Веднъж ме проверяваха заради в. „Новинар”, където бях зам.-главен редактор и член на т. нар. редакционен съвет. И веднъж – заради в. „24 часа”, където бях шеф на отдел. Впрочем за „24 часа” не знам нищо – никой не ме е уведомил. Но със сигурност името ми е пратено на комисията, защото не се съмнявам, че главната редакторка там няма да ме пропусне за такава проверка. Имам основания да съм сигурен… И сега, след третата проверка, пак се оказа, че не съм агент. Макар да знам много добре какво съм правил преди 20-30 години и съвестта ми да е чиста, право да си кажа, изпитвах известен страх, че ще ме изкарат агент… Смятах, и досега смятам, че досиета се подправят. И при тоя калпав закон за досиетата… Историята с тях се оказа доста мръсна.   К ашата е голяма. За някои принадлежността към тези служби в миналото е гордост. За други – срам.  „Това момче ми се издигна в очите” – така неотдавна заяви сегашният министър на българите в чужбина Божидар Димитров, който е бил агент на ДС в културно-историческата област, по повод разкритията за общинския съветник Владимир Каролев, че е бил свързан със службите. Не знам трудно ли е да носиш клеймото „агент”. Приятел съм с колеги, които са обявени за “агенти” и отношението ми към тях не се е променило, защото аз знам какви са те и съм сигурен, че не са извършили нищо недостойно. Не знам и в какво точно се състои зависимостта на един бивш агент – дали още работи за някои свои бивши водещи и вербуващи офицери, които вече работят за някой друг, извън службите? Дали той още е убеден сътрудник на някакви структури, мотивиран с пари и или нещо друго? Или служи по навик и привързаност на довчерашните си водещи офицери? Предполагам, повечето т. нар. агенти се отнасят с отвращение към миналото си. Мнозина са били въвлечени в тая мръсотия против волята си, понякога съвсем случайно и много от тях не са направили нещо лошо никому. “Агент е временно състояние на личността”, каза веднъж в интервю пред мен бившият шеф на Шести отдел в Шесто управление на ДС Димитър Иванов.   Петко Бочаров в тв-студиото на БТА – 1974 г. Снимка: „Петко Бочаров на 90? Не, ама да“ – Юбилеен сборник коментари 1988-2009.    “А на другите, които биха се запитали защо съм се съгласил с любезната покана да сътруднича, ще им препоръчам да намерят някой дядо или баба, учили и завършили преди войната Американския колеж (като мен) и все още неизкуфели (като мен), и да ги питат какво е било у нас през 1952 г., например… Не съм бил агент – оцелявал съм през тези години, оцелявал съм…“ – така казва доайенът Петко Бочаров за своето сътрудничество на ДС. Не всички случаи са като неговия, но си заслужава да се помисли…   И  със сигурност върху такива бивши агенти е оказван натиск, че ще ги издадат, че имат досие и така са ги карали да изпълняват някакви поръчки. Да, преди години никой не смяташе, че ще дойде момент да отворят всички досиета. И сигурно лесно са шантажирали. Самите бивши хора от службите лъжеха някои от бившите си агенти, че са им унищожили делата. Както се оказа, има такива попрочистени дела. А дали има унищожени?  Но доносите от папките не са в един екземпляр – ако папката на някой фаворит на службите е прочистена, копия от неговите съчинения се намират в папките на неговите жертви. Понякога те са много. И няма как да проследиш и прочистиш всички папки, за да заличиш следите на агент Х. Тази драми на архивите не са толкова важни… По-интересно е, че има опити да се шантажират хора с обвинения, че имат досие, без те да имат. Моят случай се оказа такъв.   З а пръв път това се случи през 1997 г. По време на т. нар. Януарски събития написах няколко коментара в “24 часа”, където работех тогава, които не се харесаха в тогавашната конюнктура. Парламентът беше обсаден, разбит и потрошен, замерян с павета. Колите пред него бяха смачкани и подпалени. За мен това не беше революция или справедлив протест, а вандализъм. Тълпа чупи и пали. Ама сред тях имало съвсем искрени и честни хора, които протестирали… Да, имаше и мои приятели. Имаше ударени и набити от полицията съвсем почтени хора. Но това не ми попречи да не харесвам т. нар. революция и типове като Евгени Бакърджиев, станал по-късно министър. В тия акции нещо миришеше на пари и организация от мутри. Въпреки справедливото недоволство от тогавашното правителство на Виденов.  Както и да е. След някакъв подобен коментар ми звънна стар колега, за когото се знаеше, че е ченге, беше работил в милицията преди години. Не бях го чувал отдавна. Поразпита ме това-онова, каза нещо весело и по повод това, което пиша, ни в клин, ни в ръкав изтърси: “Ти имаш досие, аз съм го виждал”. Срязах го на секундата. Толкова нагло се опита да ме шантажира. Попитах го има ли какво друго да ми каже и му затворих. Тогава много не ми пукаше. Както се казва, преместих си го от единия крачол в другия. Но ми направи впечатление, че бившото ченге беше на страната на синята вълна и се опитваше да ме шантажира, защото пиша против “революцията”. Поне така беше разтълкувал той моите коментари – той или онези, които са го накарали да ми се обади.   М ного добре знаех, че съм чист и няма за какво да се срамувам. Но след години един друг ми намекна нещо подобно. Тогава още нямаше Закон за досиетата, никой не знаеше какво е това агент и какво може да има в едно досие. След години законът беше приет. И като започна едно вадене на досиета… Излиза списък, в който примерно до генерал Бриго Аспарухов и други кадрови офицери от службите, са наредени разни нещастни агенти, зорлем вкарани в някакви списъци, картончета и т. н.     Агент “Алберт”, колегата журналист, автор на вдъхновени доноси срещу колегите си от университета (виж  ), беше в един списък с хора, които дори не са подозирали, че са агенти. Някой някъде в тъмното социалистическо минало ги вписал в документите, за да отчете дейност. Ходил някой в командировка в чужбина, върнал се, а при него се явил някакъв от службите – “Я ми напишете тук къде ходихте, с кого се срещахте в чужбина, питаха ли ви нещо” и т. н. Човекът пише, къде ще ходи, няма да го пуснат повече. И – хоп, агент. И в един кюп, в общата каша влизаха полковници, офицери – дори следователи от следствието, заедно с мръсници-доносници и невинни жертви на шантажите на ДС по времето на Тато.   Ч ак тогава се замислих, че в тая каша можеш много лесно да попаднеш и да ти лепнат етикет “агент”. А аз имах “честта” да служа в казармата в …поделение на разузнавателно управление на МНО, както се казваше тогава. Не съм го избирал. Отидох войник след като завърших университета. Вместо да ме пратят в школата за запасни офицери в Плевен, както други колеги висшисти, ме пратиха в радиоразузнаването в с. Мусачево край София. Изкарах 6 месеца в учебна рота, колкото да науча каква щуротия беше това комунизма и неговите военни. Поделението беше прелюбопитно. Цялото поле наоколо беше накичено с грамадни антени по десетки метри на високи стълбове, по които кацаха враните. Такива антени бяха пръснати и другаде из Софийското поле. Работата беше проста – подслушваше се всичко в ефира на НАТО от Лондон до Кайро. 24-часови дежурства на старшини и сержанти първокласни радисти, които познаваха по “почерка” кой предава и по силата на сигнала и честотата се ориентираха откъде идва. Безкрайно писукане на морзовите сигнали, от което се изписваха цифри, цифри, цифри… Запълваха едни дълги редици с колонки от цифри, които се пращаха в някакъв друг отдел, някъде, който да ги разшифрова. Какво и дали нещо е било разшифровано от тия купища цифри, които бълваха дежурните в денонощието, не се знаеше. Други дежурни слушаха радиовръзките на микрофония на всякакви летища, военни, граждански и др. И новините от чуждите радиостанции. И когато засекат, че на летището в Кайро кацат американски транспортни самолети “Гелъкси”, това заминаваше някъде нагоре, където го съпоставяха с други новини и Бог знае какво още. И вероятно са пишели едни доклади, които са заминавали и за великия СССР. Чистото журналистическо любопитство ме накара да науча с какво се занимават в моето поделение. Иначе беше толкова секретно, че единият не знаеше какво прави другият… К огато малко по-късно гледах филма “Бразилия” на Тери Гилиъм, кадрите с неговото Министерство на информацията нещо ми напомниха моето поделение в Мусачево. Но аз нямах честта да остана дълго там и да се насладя на цялата тази дейност. След учебната рота изкарах още един месец служба, който премина главно в палене на печките на офицерите сутрин, преди да дойдат на работа, ме преместиха във Военна киностудия като ценен кадър журналист и оператор (работил бях и в БНТ преди това). И там се оказа, че съм много ценен, защото имам висока степен “допуск за секретност” – идвах от разузнавателно управление. И ме пращаха на снимки на всичките им секретни филми. Обиколих почти всички полигони, видях всички чудеса на съветско-българската военна техника, към която сега изпитват носталгия разни мечтатели по социализма (голям боклук беше, много сте заблудени, да знаете), видях с очите си учения, в които се разиграваха сблъсъци на армии с “ядрен” и “безядрен” вариант и т. н. – неща, за които тогава въобще не се говореше. Класифицирана информация, както се казва сега. И покрай тия секретни филми имах много неприятности. Всяка видеокасета, всяка кутия филм, с която се снимаха тия щуротии, бяха секретни. И аз отговарях за тях. Имах не един случай да рискувам да изчезне нещо. Видях, че ме и топят, и по този повод взеха дори да ме следят, дори веднъж ме викаха да пиша обяснения къде съм сложил едни секретни видеокасети пред човек от т. нар. Шести отдел на МНО (не помня, дали беше точно Шести, но беше ДС в армията). Шпиономанията не беше празна приказка в онова време. Но за щастие не поискаха нищо повече от мен. С лед години сe замислих дали по Закона за досиетата няма да ме накиснат като агент. И дали нечия глава в тия служби навремето не ме е посадила по някакъв начин в техните архиви и разчети. Като нищо можеше да го отнеса. Има много такива случаи – писали някого агент, в нарушение дори на тогавашните закони – без да е подписвал декларация за сътрудничество, без да е писал доноси. Но излиза в списъците като доносник. Както и да е.  Не знам сега да се радвам ли, че не съм агент? Или да съжалявам? Толкова известни хора се оказаха агенти, че това се превръща в някакъв шик. А, и още нещо – за мръсника няма проблем да се окаже агент. Някак му подхожда, никой не се изненадва, не го корят, работи си без някой да го тормози, канят го в предавания и т. н. Но ако се случи на някой честен човек – Боже, каква кал се изсипва върху него… П о-странното е, че още веднъж, преди година и нещо, една мастита колежка индиректно се опита да ме шантажира. Бях написал статия за вестниците, засягаше основно “24 часа” и “Труд” (виж  ). И по този повод ми се обаждаха, опитваха се да ми оказват натиск да изтрия материала от сайта. И въпросната колежка съобщила на друг човек, с ясното съзнание, че ще стигне до мен – “Бакалов е агент, като отворят сега досиетата, всичко ще стане ясно”. Не знам откъде идва тази увереност у някои хора, откъде знаят? Или просто блъфират, за да окажат натиск?  Това са двата по-съществени случая, в които са се опитвали да ме шантажират с досие, каквото нямам. Но сега, като се замисля, това ми е повлияло. Не знам какво ли е ставало с тия, дето имат досие и са писали доноси…", "date": "2018.10.20", "title": "Шантажът с досиета на журналисти и малко спомени от комунизма"}
{"url": "http://www.classa.bg/%D1%81%D0%B2%D1%8F%D1%82/item/388619-20-%D0%BE%D1%82-%D1%8F%D1%85%D1%82%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D1%81%D1%82%D1%80%D1%83%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B2%D1%81%D0%B8%D1%87%D0%BA%D0%B8%D1%82%D0%B5-%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%BD%D0%B0-%D0%B2%D0%BC%D1%84-%D0%BD%D0%B0-%D1%80%D1%83%D1%81%D0%B8%D1%8F", "text": "Суперяхтите са създадени, за да могат собствениците им да демонстрират превъзходство и възможности. Корабът мечта трябва да се набива на очи на рейд и да поразява въображението. Електрически установки, съпоставими по мощност с атомни централи, локално брониране, радари с военен диапазон, системи за радиоелектронна борба, бордови авиационни комплекси, миниподводници, вертолети… По размери и снаряжение те нямат равни на себе си. Цената на една мегаяхта може да надвиши разходите за модернизацията на „Адмирал Нахимов“. Частните яхти все повече заприличват на военни кораби, олицетворявайки силата и богатството на собствениците си, пише германското списание „Билд“.     Мегаяхтата е предизвикателство към стихиите! Лична територия, неподвластна на никакви санкции и превратности на съдбата. За разлика от вилите и дворците, яхтата може всеки момент да вдигне котва, да отплува в океана и собственикът й да продължи непринудено общуване в кръг от избрани.   Сред имената на яхтите са:       Dilbar      Eclipse     Luna     Madam Gu     Serenа     Ocean Victory, Sailing Yaght “A”     Palladium     Here Comes The Sun, Motor Yacht “A”     Nirvana     Anastasia     Rahil     Tango      Quantum Blue     Icе      Graceful     Kibo     Barbara      Galactica Super Nova     Геополитическото значение на такава ескадра надхвърля влиянието на оперативно съединение на ВМФ в Средиземно море, а 100-метровите мачти затъмняват димния шлейф на „Кузнецов“.       И това не е преувеличение. Стойността на такава ескадра е съпоставима с най-големите отбранителни проекти във водещи европейски страни. Белоснежните яхти на американските милионери дефилират всяка година във Форт Лодърдейл, Флорида.     Кои са флагманите на руската суперескадра     162-метровият Eclipse     По размери и водоизместване крайцерът „Маршал Устинов“ и яхтата съвпадат, с малка разлика – Eclipse е по-тежък с 2 хиляди тона. И струва 1,2 милиарда долара.         „Еклипс“ води за непрекъсната борба с конкурентите си за званието „най-дългата и най-разкошната яхта в света“. На нея има всичко. По данни на вестник „Таймс“, една от водещите френски компании дори е създала система за противоракетна защита на „Еклипс“. Суперяхтата „Луна“ е 115-метрова експедиционна яхта, предназначена за плаване във всякакви ширини. Крайцерът „Маршал Устинов“ и яхтата „Еклипс“ са собственост на Роман Абрамович – крупен руски бизнесмен, нефтен магнат и предприемач.         Яхтата Dilbar е дълга 156 метра. Мощността на електрогенераторите е 30 мегавата, което е огромна мощност за кораб. 30 мегавата осигуряват един енергоблок на плаващата АЕЦ „Академик Ломоносов“. За какво са й нужни на Dilbar такива енергийни възможности?   Яхтата е снаряжена с различно високотехнологично оборудване – от радари с военно назначение до безкрайни асансьори, различна автоматика и др. Всеки елемент от конструкцията й е буквално пронизан от потоци електричество. Водоизместването на яхтата е 15 хиляди тона. Собственикът й е Алишер Усманов – руски предприемач и меценат от узбекски произход, милиардер. Суперяхтите са създадени, за да могат собствениците им да демонстрират превъзходство и възможности. Корабът мечта трябва да се набива на очи на рейд и да поразява въображението.   Така смята собственикът на Sailing Yacht A, третият по големина кораб в света – Андрей Мелниченко – предприемач, индустриалец и меценат. По своя тонаж този осемпалубен шедьовър е по-голям от корабите „Седов“ и „Крузенштерн“, взети заедно.         За да повишат маневреността си и възможностите си, яхтите преминават през Суецкия и Панамския канал, без буксири; те са снаряжени с допълнителни силови установки на основата на най-добрите технологии във военното корабостроене. Електротрансмисия плавно предава енергията от два дизела към гребните електромотори, без вибрации и акустични шумове, в пълна хармония с природата.     Собственикът отделя много внимание на собствената си сигурност. В яхтата има висша защита, която по назначението си прилича на защитата на бойни кораби от миналото.         Мелниченко е собственик и на яхтата Motor Yacht A, която доказва, че нейният собственик не е с нормално въображение и възможности.   Благодарение на екстравагантния си облик тази 114-метрова лодка се прочува в света като „руския Замволт“. Не можеш да не й се възхитиш. Тези частни империи се възвисяват над морските простори.           Суперяхтата „Галактика Супер Нова“ е собственост на Вагит Алекперов, собственика на „Лукойл“. Яхтите на милиардерите разполагат с миниподводници, запасни вертолети, гориво и различен инвентар. С такива средства те могат с месеци да не виждат бреговете, съхранявайки пълната си автономност в океана. Наличието на „кораби за комплексно снабдяване“ придава на флотилиите от суперяхти облика на пълноценни съединения на ВМФ.    ", "date": "2018.10.20", "title": "20 от яхтите на руски милиардери струват повече от всичките бойни кораби на ВМФ на Русия"}
{"url": "http://www.classa.bg/%D1%81%D0%B2%D1%8F%D1%82/item/388611-%D0%BF%D1%83%D1%82%D0%B8%D0%BD,-%D0%B7%D0%B0-%D1%85%D0%B8%D0%BF%D0%BE%D1%82%D0%B5%D1%82%D0%B8%D1%87%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D1%89%D0%B5-%D0%BE%D1%82%D0%B8%D0%B4%D0%B5%D0%BC-%D0%B2-%D1%80%D0%B0%D1%8F-%D0%B8-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D0%B8%D1%82%D0%B5-%D1%89%D0%B5-%D1%83%D0%BC%D1%80%D0%B0%D1%82", "text": "По време на пленарната сесия на международния форум за дебат Валдай, която се проведе в град Сочи, руският президент Владимир Путин заяви, че Русия никога няма да води \"безотговорна политика\", която поставя света на ръба на криза, за да постигне своите собствени цели.   \"Това не е добра идея. Ескалация на ситуацията и истерия не е методът на Русия\", заяви руският лидер, в отговор на коментар на възможността за задействане на мащабна криза в света за решаване на проблеми във външната политика.   Путин обясни, че \"концепцията на ядрената доктрина на Русия не е превантивен удар\", така, че Москва може да използва ядрено оръжие, само когато е ясно, че \"потенциален агресор атакува Русия. Тази концепция казва: агресорът трябва да знае, че наказанието е неизбежно и ще бъде унищожен във всеки случай,\" заяви президентът.   \"Ние, като жертва на евентуална агресия, ние ще отидем в рая като мъченици, а те нападателите просто ще умрат, дори без да имат време да се покаят\", заяви Путин.   Президентът посочи, че Русия \"подобрява атаката си, в отговор на развитието на американския противоракетен щит\". „Русия изпревари конкурентите си в създаването на ултрамодерни свръхзвукови оръжия, което укрепва чувството й за сигурност, а през следващите месеци ще се задейства системата Авангард\". \" Никой, освен нас все още няма свръхзвукови оръжия с висока точност. Някои планират да ги тестват в рамките на една - две години, но ние вече ги имаме в действие\", подчерта руският лидер   Държавният глава каза в речта си, че опитът да се блокира веригата РТ на Запад означава, че Русия надвива в международния медиен конкурс. \"Фактът, че на тази верига се създават направо невъзможни условия за упражняване на преките медийни функции, означава, че печелим\", добави той.   Като цяло, президентът смята, че анти-руската реторика в САЩ се използва като инструмент за \"решаване на вътрешнополитически проблеми, нещо, което е лошо за всички, въпреки че имам надежда, че ще свърши. На световно равнище никой не се притеснява да представя доказателства, когато обвинява Русия за някакъв вид намеса\".   Президентът каза също, че страната му постепенно де-доларизира икономиката си, като политиката на САЩ подкопава доверието в собствената им валута у останалата част на света. \"Американските ни приятели отрязват клона, на който седят. Това е типична грешка на империята. Аз сега не отблъсквам никого, но империята понякога си мисли, че може да прави грешки, които в определена степен е невъзможно да се поправят. Подкопават доверието в долара като платежно средство \"", "date": "2018.10.20", "title": "Путин, за хипотетична ядрена атака срещу Русия: \"Ще отидем в рая и нападателите ще умрат\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388612-20-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1740 г. - Мария Тереза се възкачва на трона на Австрия. Франция, Прусия, Бавария и Саксония отказват да уважат завещанието на нейния баща Карл VI, император на Свещената римска империя, и започва Войната за австрийското наследство.     1827 г. - В Битката при Наварин, обединенa турско-египетска флота е победена от британски, френски и руски военноморски сили в последната значителна битка, водена на дървени кораби.     1865 г. - Отава става столица на Канада.     1876 г. - С примирие приключва Сръбско-турската война.     1894 г. - На престола се изкачва последният руски император - Николай II.     1912 г. - По време на Балканската война приключва 6-дневната Люлебургаско-Бунархисарска операция, в която българите разбиват главните сили на османската армия в Източна Тракия.     1915 г. - В Божурище е открито първото училище за пилоти в България.     1923 г. - Осъществен е първият полет на спортния самолет АНТ-1.     1932 г. - В Далечния изток на СССР са създадени като административни единици Амурска област и Камчатска област.     1941 г. - Втората световна война: Хиляди цивилни са избити от нацистите по време на разстрелите в Кралево и Крагуевац в окупираната Югославия.     1944 г. - В Гватемала започва народно въстание срещу диктатурата, което приключва с успех едва през 1954 г.     1945 г. - Жените във Франция получават право да гласуват в избори.     1951 г. - Издадена е Заповед № 53, с която се сформира Българска национална доброволческа рота № 4093 на НАТО.     1955 г. - В София е учреден Съюз на българските журналисти.     1961 г. - Съветският съюз извършва първото изстрелване на балистична ракета от подводница, изтрелвайки Р-13 от Подводница проект 629.     1968 г. - Бившата първа дама на САЩ Жаклин Кенеди се омъжва за корабния магнат Аристотел Онасис.     1971 г. - Канцлерът на ФРГ Вили Бранд е удостоен с Нобелова награда за мир.     1973 г. - Английската кралица Елизабет II открива официално прочутата опера в Сидни, Австралия.     2004 г. - На пазара излиза първата версия на Ubuntu Linux.     2011 г. - В битка за Сирт е убит Муамар Кадафи, либийски лидер.  ", "date": "2018.10.20", "title": "20 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388613-%D0%B7%D0%B0-%D0%B0%D0%BD%D0%BD%D0%B0-%D1%86%D0%BE%D0%BB%D0%BE%D0%B2%D0%B0-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%B6%D0%B8%D0%B2%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8", "text": "Шумът около убийството на Виктория Маринова стихна с намирането на заподозрян. А шумът около опразнения стол на Анна Цолова стихна и без заподозрян. Всички знаем кой е той, но никой не тъжи  за живите журналисти.           Сигурно познавате тази крилата фраза от \"Госпожа Министершата\" на Бранислав Нушич: политик и муха се убиват с вестник. След като доби популярност в България, този израз години наред се повтаряше до втръсване от политици и журналисти: първите го ползваха като \"защита\" срещу медийни публикации, а вторите го повтаряха като мантра, за да създадат легенда за собствената си значимост.     Плакат Журналистика на Ерина Боянова   Но в последно време не съм чувала някой да припомня тази фраза. Може би защото политиците знаят, че ако се договорят помежду си, медиите няма как и драскотина да им нанесат. Журналистите пък отдавна разбраха, че не са и не могат да бъдат четвъртата власт, каквато роля бодро им отрежда от време на време някой властимащ, за да подчертае, че по тия географски ширини медийната свобода поне на думи е неприкосновена.     Как обаче се убива журналист? Със стол. С опразнен стол. Рецептата ни даде неотдавна в ефир Антон Тодоров от ГЕРБ, който впоследствие подаде оставка и напусна Народното събрание. Но както гласи друга банална фраза: съмненията останаха. Навярно няма нищо случайно в това, че Тодоров адресира репликата \"да не ви се опразни столчето\" към водещия Виктор Николаев, който месеци преди това остана без екранната си партньорка Анна Цолова. Отсъствието ѝ бе аргументирано с предстоящ \"лайфстайл проект\", който обаче така и не стартира. Малко преди да изпадне от екрана, Цолова получи в ефир поздрави от скандалния депутат и медиен магнат Делян Пеевски, любезно предадени от колегата му Йордан Цонев. Противоречието   \"След 19 години в новините и актуалната публицистика, 13 от които в сутрешния блок на двете най-големи телевизии, избрах за себе си нова посока и реших да предложа на Нова телевизия един различен проект\", гласеше прессъобщението на медията, в което водещата бе цитирана с едно изречение. След което тя буквално потъна. За да изплува отново едва тази седмица - цяла година по-късно. В обрано интервю пред женско списание и във Фейсбук постинг Цолова сподели следното: \"От доста време обмислях да се разделя с активната журналистика и публицистика. Но не аз избрах момента кога да се случи това\". Така на практика Цолова опроверга цитираното прессъобщение. И потвърди, че столчетата на журналистите действително се опразват. Не стана ясно защо тя не направи дори лайфстайл предаване. Напълно ясно е обаче, че за нея очевидно няма място в нито една от големите телевизии, които иначе се конкурират за популярните лица в бранша. В интервюто си самата Цолова казва, че никога не е била \"остър журналист\". \"Затова бях учудена, че нормални и задължителни въпроси се приемат за смелост, героизъм и острота.\" Факт е, че Цолова не е била разследващ журналист. Факт е, че не е била и коментатор. Но неоспорим факт е също така, че в работата си тя не подминаваше същностните въпроси. Не спря да пита за КТБ, не пропускаше въпроса \"КОЙ\" - независимо с коя част на политическия спектър говореше. След като столчето ѝ бе опразнено, сутрешната публицистика стана доста по-обла. Журналистиката в България все пак се сеща от време на време за себе си. Например когато попадне в класация, отсъждаща ѝ последно място в цяла Европа. Тогава за около седмица се започва едно самоокайване, след което всичко замира - до следващата година, когато отново сама констатира смъртта си. Ето защо задаването не на остри, а изобщо на някакви въпроси се превърна в героизъм. И понеже онези, които питат, са малко, столчетата им спокойно могат да бъдат опразнени. Как и защо осиротяват местата им - това никой не пита, защото би било \"острота\".   Омертата   Обществото обаче има нужда от въпроси. Има нужда от хора, които да ги задават от негово име, да търсят отговорност от негово име, да припомнят позиции от негово име. И най-вече да работят в негов, а не в нечий корпоративен интерес. Ето защо това гладно за що-годе прилични публицисти общество наскоро самó си измисли легенда за убита \"разследваща журналистка\". Защото изпитва нужда някой да е на негова страна, някой да разобличава политическата класа. Затова и след внасянето на яснота по казуса с брутално убитата русенска журналистка се появи основателният въпрос дали не ни се е искало да има журналист, убит тъкмо заради работата си. Като един вид доказателство, че все пак има хора, които си вършат задълженията съвестно и безкомпромисно. Проблемът обаче е далеч по-голям: шумът около смъртта на Виктория Маринова стихна с намирането на заподозрян. Докато шумът около опразнения стол на Анна Цолова стихна и без заподозрян. А в случая с живата водеща пак става дума за убийство. Но не физическо. И не само на конкретния журналист. Този случай е символен за омертата в България. Той е символ на онази сделка за мълчание, в която влизат и управляващи, и опозиция, и бизнес, и съдебна власт, и медии. Сделка за тишината, която не бива да бъде нарушавана дори и от съвсем плахи въпроси. За постигането на това не е необходимо физическо убийство. Нужно е само да се опразни столчето. А когато това се случи, никой не търси извършителя. Той някак си е ясен. Пък и никой не тъжи за формално живите журналисти.", "date": "2018.10.20", "title": "За Анна Цолова и другите живи журналисти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388614-%D1%81%D1%86%D0%B5%D0%BD%D0%B8%D1%87%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8,-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%BB%D0%BE%D0%BA%D0%BE-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%88%D0%B0%D1%82%D0%B0-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%BC%D0%B5", "text": "Нереализираните художествени стремежи на двама   от Софийската опера белязаха цялата седмица, превръщайки се в най-коментираната новина в България. Сякаш черният надпис \"Локо София\" хвърли сянка върху всички останали събития в страната – важни или Волен. Този вандалски акт с железничарски привкус на японска територия отне вниманието от поредния цирк у нас –   на Атака - \"Алфа\". От това като цяло се трогна само твърдият електорат на партията, който се топи по-бързо от \"златен пръст\" при 1064 градуса по Целзий.     Теориите на конспирацията около \"спирането\" на телевизията бяха подгрявани от течащите на екрана политически послания за правителството, Сорос и Истанбулската конвенция. Никой не се замисли за другия вариант - може би Волен Сидеров е почерпил екипа на телевизията за добрата им работа като им е демонстрирал и своите умения на барабаните? Комбинацията \"махмурлук-главоболие\" би обяснила черния екран и липсата на съдържание, а спекулациите за политически причини за спирането е хитър начин да се замаскира това.  Два дни по-късно (точно колкото отнема тежък махмурлук след определена възраст) драмата приключи и \"Алфа\"   нормалната си програма. Ура! Пак няма смисъл човек да я гледа, но поне е хубаво да знае, че има възможност.     Всичко това обаче доведе до (поредния)   между Сидеров и Валери Симеонов от НФСБ. Той някак удобно съвпадна с   срещу кабинета \"Борисов 3\", който ще се гласува следващата седмица. Този път БСП искат правителството да си ходи заради проблемите в здравеопазването, но да не вземе накрая да стане така, че да си иде заради проблемната връзка между лидерите на НФСБ и Атака? Не мислят за народа - да ходиш да гласуваш в снега не е особено приятно, сняг сигурно ще има, грип върлува... Самият Симеонов обаче сътвори още по-сериозен скандал, след като нарече протестиращите майки на деца с увреждания   с \"уж болни деца\". Хулим депутати, че за цял мандат не се изказват дори веднъж в парламента, но това изказване е пример, че понякога е по-добре да си мълчиш. Но какво да очакваме от група кресливи мъже, които уж са политици? За друго събитие на политическия фронт беше напълно очаквано никой да не го е грижа. Става дума за посещението на президента   Елизабет II. От т.нар. \"среща на държавните глави, които обаче не управляват\" не се получи поредният скандал за облеклото на първата ни дама – просто всички бяха заета да фотошопват \"Локо София\" върху Луната, пирамидите, мемориала на Линкълн и пр. Или както сценичните работници са казали пред японските власти: \"За президентшата го направихме!\". В същото време у нас стана ясно, че за премиера Бойко Борисов не стоят на   нови санкции срещу Москва заради случая \"Скрипал\" заради липсата на доказателства. Това стана малко след като Цветан Цветанов беше коментирал колко тревожни са същите тези доказателства. Хубаво е да ги синхронизират малко тези позиции, че от объркването ще ни заболи глава… Но по-добре главоболие, отколкото \"Новичок\". Същевременно стана ясно, че бившата кметица на столичния квартал \"Младост\" Десислава Иванчева ще бъде пусната под   след 6 месеца зад решетките. С оглед на това колко окована я държаха при посещения в болници и съд, излизането й от ареста на теория би трябвало да причини масова истерия и страх сред обществото. Странно защо обаче никой не се оплаква от това, че болна жена, обвинена за взимането на подкуп, няма вече да носи повече вериги от граф Монте Кристо… Като стана дума за съдебни неволи, антикорупционната комисия с твърде дълго за изписване цяло име и развлекателното му съкращение КПКОНПИ поиска запор на имуществото на Ценко Чоков – друг любител на веригите, ланците и украшенията. Бившият селски кмет и близките му изглежда разполагат с имущество за  . Повече няма какво да се каже, освен \"В този живот селски кмет да си\". А след като миналата седмица варненската \"Дупка\" и няколко десетки милиона минаха по-скоро незабелязано покрай обществения взор, в края на тази столичани се разтревожиха за единствената дупка, която не искат да виждат запълнена -  . Ситуацията се оказа малко \"минал някой, видял нещо, направил си изводите\". В крайна сметка столичния кмет Йорданка Фандъкова успокои - дупката ще си стои. Искрено се надяваме това да не важи за всички останали из столицата (че и страната)... Като добра новина можем да посочим това, че България догодина   и БНТ няма да харчи грешни пари за конкурса, който е малко като сезон на \"X-Factor\" – радват ти се докато пееш, после никой не те помни, освен ако не започнеш да правиш тъпи дуети с Криско. Тайният план е да изчакаме Крисия да порасне и да я изпратим след няколко години за сигурна победа с песента \"Беше детска планета (после дойде чичко Тръмп)\". А ако новинарският обзор за седмицата ви е натъжил, само ще ви напомним, че   – ето идея за бърза екскурзия.", "date": "2018.10.20", "title": "Сценичните работници, фенове на Локо: \"За президентшата го направихме!\""}
{"url": "http://www.classa.bg/%D1%81%D0%B2%D1%8F%D1%82/item/388609-%D1%81%D0%B0%D1%89-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%B7%D0%B0-%D0%BF%D0%BE%D0%BB%D0%B5%D1%82%D0%B8-%D0%B7%D0%BE%D0%BD%D0%B0,-%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%B0-%D0%BE%D1%82-%D0%B4%D0%B2%D0%B5%D1%82%D0%B5-%D0%BA%D0%BE%D1%80%D0%B5%D0%B8", "text": "САЩ се противопоставят на споразумението, постигнато през септември, между Сеул и Пхенян, да се намали напрежението на Корейския полуостров и да се възстановят икономическите връзки между двете страни. В него се предвижда създаване на забранена за полети зона, около границата между двете корейски държави, съобщава Ройтерс с цитирайки източници, запознати с темата.   Планът, който влезе в сила на 1 ноември, забранява полети на самолети с фиксирано крило и ограничава достъпа на хеликоптери, безпилотни самолети и други летящи апарати, с изключение на селскостопански, търговски, медицински, или полети за борба с природни бедствия - в лентата от 40 километра от двете страни на границата в източната част на Военно-демаркационната линия (CDM) и 20 километра в западната част.   Във Вашингтон се страхуват, че зоната, забранена за полети, може да подкопае способността за бърза военна реакция, докато мярката не допринася съществено за усилията за премахване на атомното оръжие на полуострова и пречи на бъдещото провеждане на съвместни въздушни учения между САЩ и Южна Корея. По този начин държавният секретар на САЩ изрази своето \"неудовлетворение\" по въпроса, пред своя южнокорейски колега Канг Кинг-ча, в скорошен телефонен разговор.", "date": "2018.10.20", "title": "САЩ се противопоставят на забранената за полети зона, договорена от двете Кореи"}
{"url": "http://www.classa.bg/%D1%81%D0%B2%D1%8F%D1%82/item/388606-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%8F-%D0%BA%D0%BE%D1%80%D0%B0%D0%B1-%D0%BD%D0%B0-%D1%8E%D0%B6%D0%BD%D0%BE%D1%82%D0%BE-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5-%D0%B2-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Болничният кораб на Военноморските сили на САЩ пресече в сряда Панамския канал с предполагаемата мисия за предоставяне на \"медицинска помощ на Еквадор, Перу, Колумбия и Хондурас\", между месеците октомври и декември 2018 г. се казва в изявление на Южното командване.   Това е болничен кораб USNS Comfort (T-AH 20), кораб с 350 метра дължина, носещ екипаж от 950 души, включително медицински персонал, като част от операция Promesa Duradera.(Трайно обещание). Това ще бъде шесто разполагане на USNS Comfort в региона от 2007 г. насам В декларацията си, Южното командване казва, че този тур представлява \"постоянно обещание за приятелство, партньорство и солидарност на Съединените щати с Америка.\"   Въпреки това, посолството на САЩ в Панама разкри на своя акаунт в Twitter, че истинската мисия на кораба е да се осигурява \"медицинска помощ на мигрантите от Венецуела в Еквадор, Хондурас, Колумбия и Перу\", за срок от два месеца.   Влизането на съда в Южно-американски води съвпада с посещението на държавния секретар, Майк Помпео, в Панама и Мексико, където в серия от срещи високопоставеният официален представител ще разгледа положението на Венецуела.   Венецуелското правителство, санкционирано и финансово блокирано от Вашингтон, денонсира, че САЩ възнамеряват да го нападнат и военно.   Венецуелският адвокат Лари Девое, генерален секретар на Националния съвет по правата на човека, съобщи, че Съединените щати използват претекста за съществуването на така наречената \"хуманитарна криза\", за да се опитат да се намесят в неговата страна.   Теза се подкрепя от една статия в The New York Times, според която от администрацията Доналд Тръмп са се свързали с венецуелски военни, за да се планира преврат срещу президента Николас Мадуро.   Тези откровения осветяват целтата на американското правителство да свали насила венецуелския лидер.   В резултат на това Каракас заяви, че не вярва на обявената мисия на американския военен кораб.", "date": "2018.10.20", "title": "Истинската цел на болничния кораб на южното командване в Латинска Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388610-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D1%82%D0%B5%D0%BC%D0%B8%D0%B9", "text": "    След смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя. След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете.      С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове. Много християни, изповедници на правата вяра, загинали мъченически. Като се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт. По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст. При царуването на Констанций на него било поръчано да пренесе от Ахаия в Цариград мощите на светите апостоли  ,   и  . Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт. Свети Артемий бил посечен с меч в 361 година.", "date": "2018.10.20", "title": "Св. мъченик Артемий"}
{"url": "http://www.classa.bg/%D1%81%D0%B2%D1%8F%D1%82/item/388607-%D1%85%D0%BE%D0%BA%D0%B8%D0%BD%D0%B3-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-10-%D0%B3%D0%BE%D0%BB%D0%B5%D0%BC%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D0%B2-%D0%BF%D0%BE%D1%81%D0%BC%D1%8A%D1%80%D1%82%D0%BD%D0%B0-%D0%BA%D0%BD%D0%B8%D0%B3%D0%B0", "text": "Тази седмица децата на покойния астрофизик Стивън Хокинг представиха в Музея на науката в Лондон последната книга на баща си, озаглавена \"Кратки отговори на големи въпроси\". Хокинг започва работа по новата си книга през миналата година, обаче, не успя да я завърши преди смъртта си на 14 март 2018 г. Поради тази причина, неговото семейство и академични колеги завършиха текста въз основа на откъси от неговия огромен личен архив. Това беше последният дар на Стивън Хокинг, преди да умре.   Според АФП публикацията събира десетте най-често задавани въпроси на британския изследовател за тайните на Вселената: Има ли Бог? Как започна всичко? Има ли други форми на интелигентен живот във Вселената? Можем ли да предвидим бъдещето? Какво има вътре в черната дупка? Възможно ли е да пътуваме във времето? Ще оцелеем ли на Земята? Трябва ли да колонизираме Космоса? Ще бъдем ли надвити от изкуствен интелект? Как оформяме бъдещето?   Хокинг, който е бил жертва на сериозна дегенеративна болест, засягаща нервната му система и осуетяваща неговата мобилност, твърди, че Бог не съществува и никой не ръководи вселената.   \"Няма Бог, аз съм атеист, религията вярва в чудеса, но те не са съвместими с науката\", каза той в интервю през 2014 г.   Известният учен казва, че има други форми на интелигентен живот в космоса. Той също така предполага, че генното инженерство ще създаде нов вид хора и предупреди за опасността от манипулиране на ДНК, тъй като, въпреки че това може да носи множество предимства, като увеличаване на устойчивостта към заболявания и по-дълъг живот, то също представлява заплаха, която може да унищожи цялото човечество.   По време на презентацията бе възпроизведен записът с последното изказване на Хокинг. В него, с помощта на речеви синтезатор, той говори за различните проблеми, пред които е изправено човечеството, със специален акцент върху глобалното затопляне.   \"Не можем да продължим да търсим себе си в такава малка планета, все по-замърсена и пренаселена. Чрез научните усилия и в технологични иновации, трябва да гледаме към по-широката Вселена, докато се стремим да решаваме проблемите на Земята \"препоръчва астрофизикът.", "date": "2018.10.20", "title": "Хокинг отговаря на 10 големи въпроса за вселената в посмъртна книга"}
{"url": "http://www.classa.bg/%D1%81%D0%B2%D1%8F%D1%82/item/388608-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%BB%D0%BE%D1%88%D0%B8%D1%8F-%D0%BF%D1%80%D0%B5%D0%BC%D0%B8%D0%BD%D0%B0-%D0%BE%D1%82-%D1%80%D1%83%D1%81%D0%B8%D1%8F-%D0%BA%D1%8A%D0%BC-%D0%BA%D0%B8%D1%82%D0%B0%D0%B9,-%D0%B7%D0%B0%D1%89%D0%BE%D1%82%D0%BE-%D0%B5-%D0%BF%D0%BE-%D0%B8%D0%B7%D0%B3%D0%BE%D0%B4%D0%BD%D0%BE-%D0%B7%D0%B0-%D1%82%D1%80%D1%8A%D0%BC%D0%BF", "text": "Анализаторът Макс Кайзер говори за информация на Блумбърг, която твърди, че Китай е имплантирал чипове в софтуера и хардуера на тридесет американски инфраструктурни компании като Amazon и Apple, за да \"застраши американската верига за технологични доставки\", въпреки че тези компании го отричат. Също така, порталът добавя, че Amazon е открил тези устройства и поискал помощ от ЦРУ и ФБР. Според Макс, който смята, че може да е фалшива новина, \"това е още един пример за края на глобализацията, като доскоро компаниите имаха стимули да си сътрудничат с други в международен мащаб\", а Доналд Тръмп се обърна към нео-меркантилизма и това означава край на международни организации като ООН, НАТО, МВФ или Световната банка, което задейства огромна конкуренция между отделните страни\". По мнението му, в САЩ започва да се постига консенсус, според който Китай е мълчалив враг, който е проникнал в северноамериканската държава, което според него има отрицателно въздействие върху икономиката на страната. От своя страна, Макс вярва, че \"ролята на лошия се е прехвърлила от Русия към Китай, тъй като да бъде лош Китай, носи много предимства на Тръмп, поради факта, че икономиката на Русия, е по-малко силна от гиганта на Азия\". Макс интервюира Трейс Майер, специалист по Bitcoin и блокчейн, с когото говори за Bakkt, нова инициатива, която е отворила вратата за финансиаризация на Bitcoin. Това създава определен страх от възможността Уолстрийт да подкрепи напредъка на тази криптовалута. По мнението на Майер, ако този фондов пазар продаде серия от биткоини, които няма, това ще доведе до намаляване на цената му.", "date": "2018.10.20", "title": "\"Ролята на лошия премина от Русия към Китай, защото е по-изгодно за Тръмп\""}
{"url": "http://www.classa.bg/%D1%81%D0%B2%D1%8F%D1%82/item/388601-%D1%80%D1%83%D1%81%D0%B8%D1%8F-%D1%89%D0%B5-%C2%AB%D0%B7%D0%B0%D1%88%D0%B8%D0%B5-%D0%BE%D1%82%D0%BD%D0%BE%D0%B2%D0%BE%C2%BB-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-f-16", "text": "в Сирия система от класическа противовъздушна отбрана, която включва радиолокационно поле за „всички височини“, система от зенитно-ракетен огън с малък и голям радиус на действие, а също прикрити зенитно-ракетни комплекси, заяви за „Армейски стандарт“ съветникът на първия заместник главен директор на концерна „Радиоелектронни технологии“ Владимир Михеев.     Такава ПВО предполага съвместна работа със системите за радиоелектронна борба (РЕБ), за което в Сирия се планира да бъдат създадени разузнавателни комплекси, създаващи смущения по време на бой, които благодарение на съвременните автоматични системи за управление оперативно ще проследяват самолетите на потенциалните противници. „Още преди да доставим С-300 в региона, ние говорихме, че заедно с тях ще дойдат и техните радиолокационни системи и средства“ - поясни съветникът, Михеев отбеляза, че възможностите на Автоматизираната система за управление включват  „въздействие върху базата данни на обекта на противника“ .  „В действителност това изглежда така: залагаме в нея някаква некоректна ориентация – подменяме съзвездието спътници, по които тя върви към целта“  - уточнява съветникът. По неговите думи  „може изобщо зашием отново вражеския обект и по такъв начин изобщо да избегнем атаката на противника“. Говорейки за действията по отношение на „чуждия“ самолет Михеев отбеляза, че  „ако ние разбираме, че целите му са неблаговидни, тогава започваме електронно въздействие: лишаваме го от връзка, от навигация, от локация, от управление и предаване на данни“ . \"Системата за предупреждение на F-16 (основният изтребител на ВВС на Израел –  ) ще дае сигнал на летеца, че е на мушка. След повторно по-настойчиво предупреждение за влизане в опасна зона ще му бъдат блокирани всички системи за управление. Ако и тогава останат намерения да продължава заплашителните действия – вече е възможно използване на оръжие по него“ -  заяви Михеев. През юни аналитикът Самюъл Бендет от американския Център за военноморски анализ (на САЩ) , че руските технологии за радиоелектронна борба изпреварват американските и представляват особена заплаха за САЩ и силите на   в Европа. Експертът отбеляза, че такива системи „потенциално могат да функционират на стотици километри“ и предвиждат работа с условията на недостъпност на GPS и ГЛОНАСС, а също това, че в днешно време в Сирия и в Черно море Русия «събира огромно количество сигнали на разузнаване от всички западни активи – от ракети до самолети и други електронни сигнатури“. Превод: М.Желязкова", "date": "2018.10.20", "title": "Русия ще «зашие отново» израелските F-16"}
{"url": "http://www.classa.bg/%D1%81%D0%B2%D1%8F%D1%82/item/388602-%D0%B7%D0%B0%D1%89%D0%BE-%D0%B2%D0%BE%D0%B9%D0%BD%D0%B0%D1%82%D0%B0-%D0%BA%D0%B8%D1%82%D0%B0%D0%B9-%D1%81%D0%B0%D1%89-%D1%82%D0%B5%D0%BF%D1%8A%D1%80%D0%B2%D0%B0-%D0%B7%D0%B0%D0%BF%D0%BE%D1%87%D0%B2%D0%B0", "text": "Търговската война е само прелюдия към един глобален сблъсък. Вашингтон се опитва да попречи на Китай да се превърне в суперсилата на 21-и век. Реч в духа на времето на Студената война. В четвъртък, 4 октомври, докато американците са вперили очи в Капитолия за дебатите около кандидатурата на Брет Кавано за Върховния съд, на няколко метра встрани една голяма промяна в китайско-американските отношения придобива измерения. От трибуната на института „Хъдсън“, консервативен мозъчен тръст във Вашингтон, вицепрезидентът на САЩ Майк Пенс се е впуснал в най-острата обвинителна реч, произнасяна някога от американски представител срещу Китай след размразяването на двустранните отношения преди четири десетилетия.     Всичко е казано в тази 40-минутна обвинителна реч. Вицепрезидентът на САЩ отива далеч отвъд нелоялната търговска конкуренция, кражбата на интелектуална собственост и принудителния трансфер на технологии. Той критикува дипломатическия експанзионизъм и „опасната военна игра“ в Южнокитайско море, изразява подкрепата си за Тайван, чийто демократичен модел е „най-добрият път за всички китайци“, осъжда „държавата на незаконно следене“, изградена от Китай, и неговото „драстично връщане назад“ в областта на обществените свободи и, за капак, „зловредното влияние“ на Пекин в изборния процес в Съединените щати. Последният да затвори вратата! Фронтална атака Докато китайците се радват на почивни дни по случай националния си празник – Деня на провъзгласяването на републиката, 1 октомври – комунистическият режим лаконично определи като смешни обвиненията, отправени от Пенс. Те обаче трябва да са накарали китайските лидери да се намръщят. Никога досега Китай не е бил атакуван публично по такъв начин. Фронтална атака от всички посоки. За Пекин вече е сигурно: Вашингтон се опитва да не позволи Китай да стане доминираща сила през 21-и век. И, следователно, е уместно да се подготви за дълга конфронтация. Съединените щати имат основания да се страхуват от Китай. Не само че икономическият възход на азиатския гигант през последните 30 години вече допринесе за промяна в съотношението на силите, но и китайските амбиции не спират до тук. Алис Екман, която отговаря за Китай в Ifri (Френския институт за международни отношения), подчертава „желание за сила на 360 градуса“, която Китайската комунистическа партия цели да постигне чрез своето „голямото обновление на китайската нация“. Китай иска да има всичките атрибути на суперсила и умножава своите икономически, военни, дипломатически, политически, но и идеологически инициативи. Страната модернизира армията си и има една все по-впечатляваща армада, инвестира милиарди в изкуствения интелект, мечтае да се превърне от най-големия замърсител на планетата в „зелена“ сила за пример и се впуска в космическата надпревара. В международен план, дискретността на Китай вече е в миналото. Новите пътища на коприната на президента Си Цзинпин са плод колкото на икономически, толкова и на политически съображения, в момент, когато азиатският гигант иска да промени из основи световния ред. 2049 година на хоризонта В която и да било област методът често е един и същ: Пекин влага значителни финансови средства там, където играта все още не е приключила и начертава стратегия с точен график. След края на първи етап през 2035 година, Китай ще трябва да се е наложил като лидер във всички определени сфери до 2049 година, когато Народната република ще празнува 100 години от своето създаване. В този срок Китай не само трябва да догони Съединените щати, но и да ги изпревари. Тази стратегия е особено видима в плана „Произведено в Китай 2025“, в който Китай е определил 10 приоритетни индустриални сектора, заплашвайки звездите на Силициевата долина. Един Китай с „модерен социализъм“ ще се „издигне като първа сила в света“ до 2050 година, прогнозира Си Цзинпин на 19-ия конгрес на Китайската комунистическа партия преди година. Тази методично планирана решимост на китайските власти да превърнат страната в силата на 21-и век може да доведе само до втвърдяване на отношенията със Съединените щати. Въпреки че методът Тръмп понякога е оспорван, „във Вашингтон има всеобщо усещане, че Китай не може да продължава да нарушава всички международни правила“, отбелязва Филип Льо Кор, старши изследовател от Института по администрация „Джон Кенеди“ към Харвардския университет. „И това чувство, че прагът е прекрачен, няма да изчезне с преминаването на междинните избори за Конгрес през ноември, какъвто и да бъдат резултатите.“ Китайско-американските отношения вече са под знака на конкуренцията и конфронтацията. Страхът като движещ фактор Отбелязвайки нарастването на китайската мощ, Греъм Алисън, известен професор от Харвард, се пита: „Ще избегнат ли Съединените щати и Китай капана на Тукидид?“ в публикувана през пролетта на миналата година книга**, която предизвика голям интерес сред „ястребите“ в Белия дом. Този израз е препратка към древногръцкия историк от 4-и век пр. н. е., който пише в „История на Пелопонеската война“: „Нарастването на силата на Атина и страхът, който то предизвика в Спарта, направи войната неизбежна.“ Греъм Алисън обяснява, през погледа на историка, че когато една нововъзникваща сила оспори утвърдената сила, втората често започва война, водена от страх. Според американския интелектуалец в историята изобилстват примери в този смисъл. След Ренесанса капанът на Тукидид се е затворил 12 пъти, както по време на английско-германското съперничество в началото на 20-и век (б. пр.: довело до избухването на Първата световна война) или между френските крале и Хабсбургите през 16-и. Само при четири прехода от една сила към друга е бил избегнат въоръжен конфликт. През призмата на тази констатация една икономическа война между Съединените щати и Китай е само по-малкото зло.   БТА", "date": "2018.10.20", "title": "Защо войната Китай-САЩ тепърва започва"}
{"url": "http://www.classa.bg/%D1%81%D0%B2%D1%8F%D1%82/item/388603-%D0%B3%D0%BB%D0%B0%D0%B2%D0%BD%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%B5%D0%BB%D0%B8%D1%82-%D0%B2-%D1%81%D0%B0%D1%89", "text": "Главен редактор на списание «Проблеми на националната стратегия» Аждар Куртов: Преди 20 години бе забелязано, че започна да се променя отношението към ядрената война. Старият подход, че употребата на ядрено оръжие неизбежно ще доведе до катастрофа от глобален мащаб и до гибелта на цялото човечество, понастоящем вече не доминира в масовото съзнание.     Това се отнася до обикновените американци или европейците, но така считат вече и представителите на елитите. Появата на ново оръжие, техническото превъзходство даде увереност на военните и политиците от Запада да считат, че те могат да употребят оръжие, което ще доведе до тоталната гибел на геополитическите съперници, но ответен удар няма да има. Това е много опасна тенденция. Много от тях считат, че в ядрената война може да се победи и победата може да бъде на базата на минимални загуби. По-рано политиката на САЩ бе насочена към отслабване на геополитическите противници чрез други държави. Затова бомбардираха Югославия, проявяваха активност в Сирия или дискредитираха Иран. Но сега във Вашингтон разбраха, че с такива мерки няма да успеят да спрат стремежа към самостоятелност нито на Пекин, нито на Москва. А Русия и Китай в своето развитие стигнаха до това, да не позволяват на САЩ да запазят глобалната си хегемония. Затова в подобни условия на Вашингтон му се налага да предприема по-твърди методи. Зад океана вече открито говорят за удар по тези, които считат за свои геополитически противници. Хората в продължение на цялата човешка история са се надявали, че няма да има война. Между другото, на 24 октомври в Европа ще бъде отбелязана 370-та годишнина от края на 30-годишната война. Тогава хората считали, че няма да има война, а в резултат избухнала дълга война, която се провеждала с напълно нечовешки средства. В страните от Запада не наблюдаваме широко антивоенно движение. Милиони хора не излизат по улиците и не настояват да се прекрати нагнетяване на обстановката на планетата. Така че ситуацията наистина е тревожна. САЩ стремително губят влияние, в голяма степен това е свързано със състоянието на американското общество, с желанието да запазят световната си хегемония. Отвсякъде се носи войнствена риторика. В същото време американският президент се опитва да се концентрира върху ресурсите за вътрешното развитие, да реализира някакъв общ вътрешен проект. Независимо от любовта на Тръмп към шокиращите изказвания, той не иска военно противопоставяне с никого. Точно от тях произлиза главната опасност за цялото човечество.  ", "date": "2018.10.20", "title": "Главната опасност за човечеството произлиза от либералния елит в САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388605-%D0%B1%D1%80%D1%83%D1%82%D0%B0%D0%BB%D0%BD%D0%BE,-%D0%BC%D1%80%D1%8A%D1%81%D0%BD%D0%BE,-%D0%BD%D0%B5%D0%B2%D0%B5%D0%B6%D0%BE-%D0%BA%D0%B0%D0%BA-%D0%B3%D0%BE%D0%B2%D0%BE%D1%80%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В България се е настанил един брутален публичен език, пълен с агресия, невежество, омраза и простащина. А от такъв език лесно се преминава към подобни действия, казва културологът  проф. Александър Кьосев               ДВ: Напоследък в България консерватизмът сякаш става особено модерен: възникват политически образувания, атакуват се учебни програми, знаем какво стана с Истанбулската конвенция, знаем как академичното понятие „джендър\" се превърна в мръсна дума, с която напоследък дори високопоставени политици се обиждат един-другиго. На какво се дължи това развитие, според Вас?     Александър Кьосев: Първо трябва да въведем разграничение в самата дума „консерватизъм\". Консерватизмът е едно от най-важните политически учения в историята на съвременна Европа. Той възниква като реакция на случващото се в революционна Франция, на якобинския терор. Оттогава консерватизмът има огромна традиция, претърпял е много превращения, познаваме и редица сериозни политически мислители, които се движат в тази традиция. Българският консерватизъм няма нищо общо с това. С редки изключения на елитарни консервативни групи, които са начетени, наистина, това, което се води за консерватизъм, е просто имитация.   ДВ: За днешно време ли говорите - или винаги е било така?   Кьосев: В България има сериозна консервативна традиция от времето на Константин Стоилов нататък. Съществува една антилиберална, „чорбаджийска\" линия, която защитава позицията на утвърдени, богати и сдържани хора, елити от времето още на Османската империя, които после, в демократична България, са заели самостоятелна позиция. Но както лявото, така и дясното в България са били винаги манипулирани по демагогски, политически и партийни причини, така че консервативната традиция на България не е нещо чисто. В един исторически момент тя води например до правителството на сговора и белия терор, отговор на левия терористичен акт през 1925 година. Тоест, българската консервативна традиция не е запазена в някакъв благороден, принципен вариант - зад нея се крият интереси, а често и брутални действия. И сега забелязваме как мръсната пяна отново изплува. За съжаление важи прочутият възглед на Бай Ганьо, че дали си леберал или консерва, нема никакво значение, важно е да си на власт, важното е да оцапаш и да унижиш своя противник. В този смисъл консерватизмът в днешна България има много грозен популистки двойник, който се кичи с неговите имена, парадира с принципи, а всъщност представлява поредната публична маска на омразата, невежеството и агресията, на мутренското начало в българския политически живот на прехода. В България в момента няма масов, истински консерватизъм. Има само заиграване на политици със страхове и фобии, с консервативни нагласи на хората, които са претекст за избухване на нерегламентирана агресия срещу политическия враг. Някои от тези страхове, някои от тези обиди на хората вероятно са справедливи. Лесният либерализъм и особено лесният неолиберализъм доведе до сериозни проблеми в световен мащаб - и реакцията на хората е обяснима. Но ме смущава начинът, по който се артикулира тази реакция, смущава ме формирането на един нов публичен език, който е истински симптом.   Проф. Александър Кьосев   ДВ: А може би и начинът, по който политици и други дейци инструментализират тази „реакция на хората\"? Кьосев: Със сигурност има манипулатори, демагози и идеолози, които са готови да инструментализират и майка си и баща си. Те могат да инструментализират всичко онова, което в момента плува във въздуха, което и да е настроение и дух на времето. И да го употребят за свои цели, без значение дали то е ляво, дясно, горно или долно. Точно такава употреба наблюдавам в момента. Тя се води от различни центрове за управление на общественото мнение. И техните манипулации не са нито консервативни, нито леви, нито десни, нито са свързани със социалната справедливост - те са свързани единствено с това, че някакви хора трябва да останат на власт.   ДВ: Напоследък на мушката попадна и Софийският университет, където Вие сте професор.   Кьосев: Аз бих казал обратното: най-накрая те попаднаха на нашата мушка. Защото ние сме хора учтиви и въздържани. И помним, че в публичното пространство езикът трябва да бъде вежлив и толерантен. За това има причини, които ще спомена след малко. Но този път беше прекрачена всякаква граница и в университета възниква спонтанно движение на преподаватели, които изискаха от декана и от ректора публична реакция - и тя се случи. Поводът за цялата работа беше атаката на лицето Александър Урумов срещу един университетски курс на професор Миглена Николчина, наречен „Политики на идентичността\". Въпросният Урумов се беше опитал тема по тема да „разбие\" този курс - с един брутално хулигански и нахален език, а вестник „Труд\" беше препечатал този пост от социалните мрежи със заглавие, взето от самия текст: „Ако взема едно дЪрво\". Никой няма право да коментира по такъв брутален начин един университетски курс, който е минал през всички академични процедури и е преценен като балансиран. Университетските органи са сметнали, че в него няма политически залитания, тъй като университетът е неполитическо място. И университетът застана зад този курс, той застава зад принципа за свобода на словото - в случая на академичното слово. Тоест, най-накрая смислените хора се обединиха и реагираха както трябва на тази агресия. При това реагираха официално, чрез самата университетска институция. Но най-фрапантното не е в конкретния случай, нито в позицията на този или онзи. Най-фрапантното е състоянието на публичния език. В България той се „разваля\" още от 1990-те години, когато се появиха така наречените „независими медии\", които създадоха един абсолютно брутален език, един език на заглавията от типа „Тъща изяде куче\".   ДВ: Доколко опасна е тази тенденция за обществото?   Кьосев: На първо място в този език няма никакво съдържание, той само имитира такова. Той е език на жестовете, език на обидите, на ругатните, на псувните, на нацапванията, както би казал Бай Ганьо. Вътре в този език на другия, на опонента не му е оставено никакво място за реагиране. Защо публичният език трябва да бъде вежлив ли? Защото той предполага, че ти живееш в мир с опонента си, че той трябва да има мирно място да живее, да мисли и да се изразява. Ти може и да не уважаваш това, което той мисли, но уважаваш правото му на участие в демократичното общество, правото му на това да изрази своето мнение. Така можете да живеете заедно, макар и различни, в диалогичен мир. Сега това толерантно съществуване е разрушено (вижте само обидната дума „толерасти\") и вместо него в публичното пространство се е настанил един празен, но убийствен език, абсолютно кух, пълен само с ужасяващи епитети и етикети, език, който е толкова брутален, че унищожава опонента, преди изобщо да чуе за какво става дума. На английски има един израз, който означава приблизително „Не ме наричай с обидни имена\". Днешният български публичен език обаче се състои именно от „обидни имена\", друго няма. А това е знак, че в публичното пространство вече се води символна война - то не поддържа мира, поддържа конфликтите и омразата. Никой никого не слуша, никой никого не уважава, никой не допуска, че опонентът може да има право на място в демократичното общество, толерантността е оплюта и обявена за джендър-отклонение. Много е възможно това култивиране на агресия в публичното пространство, което минава и през армия доброволни и платени тролове, да има и практически следствия. От подобен език лесно се преминава към подобни (унищожителни) действия. Всъщност, в този език няма нищо друго освен действия, в него има символически убийства, той унищожава непрекъснато опонента, а от символическото до реалното убийство стъпките не са чак толкова много. Точно такава унищожителна обида беше отправил и Александър Урумов, нападайки не само професор Николчина, а и университетската общност: той беше създал един обобщен образ на професора-идиот, който заслужава само и единствено \"дЪрво\". Тоест, беше се опитал да срине авторитета на академичната общност с всички възможни средства на бруталната реторика. С лекота бих казал, че всъщност неговият език срива единствено самия него, ако той не беше официално лице - ръководител на пресцентъра на Министерството на отбраната. Това вече прави нещата страшни. И според мен Министерството на отбраната трябва да реагира. Защото ако не реагира, все едно псува университета заедно със своя служител. Представете си държава в която вече не само хората, а и институциите се псуват.", "date": "2018.10.20", "title": "Брутално, мръсно, невежо: как говори България"}
{"url": "http://www.classa.bg/%D1%81%D0%B2%D1%8F%D1%82/item/388604-%D0%BC%D0%B5%D0%BA%D1%81%D0%B8%D0%BA%D0%BE-%D0%B8%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BA%D0%B5%D1%80%D0%B2%D0%B0%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BE%D1%82-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Мексико е поискало намесата на ООН, заради кервана на мигранти от Централна Америка, гласи официално изявление на правителството на страната.   Според документа, Мексико иска подкрепата на Службата на Върховния комисар на ООН за бежанците (ВКБООН), за да може \"съгласувано с компетентните органи на Хондурас, Гватемала и Ел Салвадор, и във връзка с Националния институт по миграцията (INM) и Комисията за помощ за бежанците (COMAR), да се обърне внимание на лицата, потенциално търсещи убежище, които се появяват на южната граница на Мексико \".   Заявлението бе официално представено в четвъртък от външния министър Луис Видегарай по време на среща с генералния секретар на ООН, Антониу Гутериш, в Ню Йорк.   Мексиканският външен министър заяви на пресконференция след срещата \"Ние поискахме подкрепата и сътрудничеството на ООН за обработка на заявленията за убежище на бежанци, които представят на членовете на кервана от хондураски мигранти, който приближава границата между Мексико и Гватемала. \"   Президентът на САЩ, Доналд Тръмп, отново заплаши да изпрати войски по границата с Мексико, ако тази страна не спре \"кервана\" на мигранти от Централна Америка.   Във връзка с тези изявления Марсело Ебрард, определен за бъдещ външен министър на правителството на Андрес Мануел Лопес Обрадор заяви, че \"позицията на президента Тръмп е точно това, което винаги е декларирал, не виждам в това нищо изненадващо, бих бил изненадан от една различна позиция.\"", "date": "2018.10.20", "title": "Мексико иска намесата на ООН за кервана мигранти от Централна Америка"}
{"url": "http://www.classa.bg/%D1%81%D0%B2%D1%8F%D1%82/item/388600-%D0%BC%D0%B2%D1%84-%D0%BF%D0%BE%D0%B2%D0%B5%D1%87%D0%B5-%D0%BD%D0%B5-%D0%B6%D0%B5%D0%BB%D0%B0%D0%B5-%D0%B4%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81-%D0%BA%D0%B8%D0%B5%D0%B2", "text": "Изпълнителният директор на Международния фонд на Блейзер Олег Устенко заяви, че сътрудничеството на Киев с МВФ се намира под заплаха. Неверните политически решения, към които е склонна Украйна скоро ще доведат до крах. Поредната отсрочка на повишаването на цените на газа дава още един повод да се говори за прекратяване на сътрудничеството с МВФ, а също и за излизане на външни пазари на заимстване на капитал. „  - забелязва Олег Успенко.     Като се има предвид факта, че външният дълг на Украйна расте „не с дни, а с часове“, увеличавайки се за пет години два пъти: от 36,6 до 71,8%, то си струва да се завижда на слепотата на украинските чиновници, които са сигурни, че при благоприятни условия Украйна ще догони Европа за двадесет години. Проверката за издържливост на „независимостта“ на националната банка на Украйна ще доведе до печални последствия, още повече при липсата в страната на благоприятен бизнес-климат, което на свой ред води до липса на инвестиране. Украйна получава само кредитни вливания, затъвайки в дългове. Разговорите за нова програма за финансиране с МВФ вече се водят, но до кога Киев има намерение да живее на кредит? Някога все пак ще се наложи да се връщат. А с какво“? При миграция на трудоспособното население, разкола вътре в обществото и буквалната нищета на гражданите?!     Превод: М.Желязкова", "date": "2018.10.20", "title": "МВФ повече не желае да сътрудничи с Киев"}
{"url": "http://www.classa.bg/%D1%81%D0%B2%D1%8F%D1%82/item/388596-%D0%B9%D0%B5%D0%BC%D0%B5%D0%BD-%D1%82%D0%B8%D1%85%D0%BE-%D1%83%D0%BC%D0%B8%D1%80%D0%B0", "text": "В Йемен стотици хиляди, ако не и милиони са пред прага на гладната смърт. Сражения, болести, мизерия – страната е застрашена от най-смъртоносната криза от 100 години насам, предупреждават хуманитарни организации.           Пресни зеленчуци, месо, плодове – много хора в Йемен вече не помнят вкуса им. Не че по пазарите няма хранителни продукти. Цените обаче са толкова високи, че голяма част от населението не може да си ги позволи. \"Всичко поскъпна\", пише Мирела Ходеиб от Международния Червен Кръст в Сана в отговор на запитване на ДВ. Тя вече не смее да излиза навън, откакто през април застреляха нейна колежка. \"Цените на ориза, боба, яйцата и олиото са се повишили драстично\", продължава тя.   Бомбите отново падат   От 2004 години в Йемен бушува гражданска война. През последните три години и половина тя се превърна в задочен конфликт между други държави. Саудитска Арабия и ОАЕ искат да върнат на власт сваления от хутите йеменски президент Абд Рабу Мансур Хади. Иран пък подкрепя милициите на хутите, които междувременно контролират големи територии в северен Йемен, столицата Сана и важния пристанищен град Ходейда. Пристанището на Ходейда е входната врата за хуманитарни помощи и хранителни продукти.   В очакване на помощите   Коалицията начело със Саудитска Арабия от началото на войната е извършила 17 000 въздушни удара срещу контролираните от хутите територии. През септември трябваше да започнат мирни преговори, но до тях така и не се стигна. Бомбите отново падат, цените на хранителните продукти растат. Расте и страхът от \"най-смъртоносната гладна криза от 100 години насам\", както я наричат хуманитарни организации. По този начин те искат да обърнат внимание на световната общественост върху необходимостта от спешни мерки. Стотици хиляди може и да не оцелеят Населението на Йемен е почти 30 милиона души. Програмата по прехраната към ООН осигурява хранителни продукти за 8,5 милиона души. Според изчисления на Световната организация, половин милион деца в Йемен страдат от недохранване. Вестник Гардиън пише, че при новите обстоятелства хуманитарните помощи от ООН не са достатъчни. Вестникът цитира координаторката на ООН в Йемен Лайза Гранди с думите, че \"десетки хиляди семейства, които още преди седмици с мъка можеха да си купят нещо, вече не са в състояние да се изхранват\". Тя допълва, че вероятно стотици хиляди, ако не и милиони хора няма да оцелеят. Говорителят на програмата по прехраната към ООН Херве Ферхоозел заяви, че други три и половина милиона души са изправени на ръба на глада. Затова ООН има нужда от повече пари. Поради тежката ситуация със сигурността, хуманитарните помощи не достигат до изпадналите в беда йеменски граждани. Войници, вместо лекари и учители   Преди войната държавата беше най-големият работодател в страната. Сега обаче почти не изплаща заплати. Частната икономика е съсипана. По данни на МВФ, БВП на глава от населението е намалял повече от два пъти в сравнение с 2014 година. Още преди конфликта Йемен беше една от най-бедните страни в света. Правителството на хутите плаща само на своите войници, но не и на държавните служители и учителите. Лекарите и санитарите пък свързват двата края само благодарение на подкрепата от международни организации. Разрушените от въздушните удари сгради не могат да бъдат възстановени. \"Само 45 процента от санитарните възли в страната функционират\", пише Мирела Ходеиб. В страната се разпространяват болести като холера, дифтерит и морбили. Двоен морал: и хуманитарни помощи, и оръжие...   От гледна точка на изострящото се положение, ООН търси нови пътища за решаване на конфликта. Според Лайза Гранди, най-бързото и ефикасно решение е на бедните семейства да се помогне с пари. \"Така ще могат да си купят това, от което имат нужда. Затова ние искаме да разширим действието на нашите финансови програми\", казва тя. Един милион йеменски граждани вече получават купони за хранителни продукти.   Бомбите продължават да падат   \"Кризата не може да бъде решена с пари. Най-важното е войната да бъде прекратена\", твърди пред Гардиън Сузе ван Мееген от неправителствената организация \"Norweregian Refugee Council\". И допълва, че маса хора в Йемен вече гладуват „до смърт\". Според нея, виновни са правителствата и техният двоен морал: хем дават пари за хуманитарни помощи, хем снабдяват Саудитска Арабия с оръжие. През лятото президентът на САЩ Доналд Тръмп помогна на американските оръжейни концерни да подпишат договори за милиарди. Германия също продължава да издава разрешителни за износ на оръжие в Йемен. \"Ние не можем да сложим край на хуманитарната криза. Помощните организации не могат нито да изхранят милионите гладуващи йеменски граждани, нито да осигурят здравеопазване. Затова са необходими съгласувани политически действия\", заключава тя.", "date": "2018.10.20", "title": "Йемен тихо умира"}
{"url": "http://www.classa.bg/%D1%81%D0%B2%D1%8F%D1%82/item/388597-55-%D0%BC%D0%B8%D0%BB%D0%B8%D0%B0%D1%80%D0%B4%D0%B0,-%D0%B1%D0%B5%D0%B7-%D0%BA%D0%B0%D0%BF%D0%BA%D0%B0-%D0%BF%D0%BE%D1%82", "text": "Това е най-голямата данъчна кражба на всички времена. 55 милиарда евро са били източени от данъчните системи на няколко европейски страни. Разследващи журналисти извадиха  на бял свят истинско криминале.           Файловете \"Cum-Ex\"се четат като криминале. Още от самото начало: \"Поддържат стайна температура точно 18 градуса. Всяка капка пот по нечие чело може да бъде издайническа. Никой не бива да изглежда нервен\". Така започва една дълга история, която обобщава резултатите от задълбочено журналистическо разследване. Това е историята на най-голямата кражба на данъци за всички времена.      Европейският разследващ център Correktiv публикува резултатите от широко мащабното разследване: файловете, известни като \"Cum-Ex\". В разследването са участвали 37 журналисти от 19 медии в 12 европейски страни. Изводът: в резултат от съмнителни борсови операции 11 европейски държави са загубили милиарди. Освен Германия, в списъка на измамените са Франция, Испания, Италия, Холандия, Дания, Белгия, Австрия, Финландия, Норвегия и Швейцария.   Международно данъчно ужилване   Най-засегната от всички страни е Германия. Следват Франция със загуби от най-малко 17 милиарда евро, Италия - 4,5 милиарда и Дания - 1,7 милиарда. \"Става дума за най-голямата кражба на данъци в историята на Европа\", казва данъчният експерт и професор от университета в Манхайм Кристоф Шпенгел. Той е изчислил, че само за периода от 2001 до 2016 година германската хазна е ощетена с почти 32 милиарда евро покрай сделките \"Cum-Ex\". Разследващият журналистически екип оценява общоевропейските загуби на над 55 милиарда евро. Т.нар. \"Cum-Ex\" сделки разчитат на сложни данъчни трикове, които позволяват на притежателите на акции неколкократно да претендират за възстановяване на данъци, платени само веднъж върху получени дивиденти. Понятието Cum се отнася до акции с претенции за дивиденти, а Ex - за акции без дивиденти. Понеже данък печалба се плаща само веднъж, всеки, който успее да го възстанови няколко пъти, може да натрупа цяло състояние. В схемата участват няколко инвеститори, които купуват и препродават акции в съдружие помежду си именно в деня, когато фирмата изплаща дивидентите. Акциите многократно и бързо сменят собствениците си, така че данъчните власти не знаят кому принадлежат в крайна сметка и възстановяват данъка на няколко пъти. Безкраен позор за германската финансова политика   В Германия тази практика е забранена от 2012 година, когато пробойната във финансовата система беше запушена. Разследващият журналистически екип на Correktiv обаче твърди, че Германия е предупредила другите европейски страни за този вид сделки едва през 2015 година. Федералното министерство на финансите подчертава, че \"и в миналото е информирало различни страни в отговор тяхно запитване за сделките \"Cum-Ex\"\". Фракцията на зелените настоява за подробно обяснение от финансовия министър Олаф Шолц. Защото, ако измамите са били възможни и след 2012 година, това \"би бил пълен провал и безкраен позор за германската финансова политика\", заяви председателят на зелената фракция Антон Хофрайтер. Мащабите на данъчната далавера постепенно се очертават, но и до днес не е ясно дали съмнителните сделки наистина са били незаконни. Дълго време данъчните експерти ги смятаха просто за легални данъчни трикове. Днес обаче наблюдателите и следователите твърдят, че въпросните схеми са незаконни. Кьолнската прокуратура например води разследване срещу испанската банка Сантандер. Някои други банки, сред които Дойче банк и дъщерната банка на Уникредит - Хипо-Ферайнсбанк, вече признаха че са участвали в такива сделки.   Франкфурт на Майн - банковото сърце на Германия   Като на кино   Едно от главните действащи лица в тази игра с милиони вече е в предварителния арест в Кьолн. Мъжът се надява на смекчена присъда, ако помага на разследването. Дори се съгласява да даде интервю на разследващите журналисти. Предпочита, разбира се, да остане анонимен, защото в бъдеще смятал да работи като \"почтен\" адвокат. На интервюто се явява с маска на лицето, също както по филмите. Пак като във филмите е и описаната в началото сцена в хотелски апартамент на един лондонски небостъргач. Там млад брокер приема двама разследващи журналисти, които се представят за синове на семейство милиардери. Брокерът най-напред ги развлича с общи приказки за финансови концепции и борсови понятия, но единият от журналистите бързо минава към главния въпрос: Дали парите все пак не идват от държавните данъчни приходи? \"Естествено\", отговаря младият борсов агент.", "date": "2018.10.20", "title": "55 милиарда, без капка пот"}
{"url": "http://www.classa.bg/%D1%81%D0%B2%D1%8F%D1%82/item/388598-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B5-%D1%82%D1%83%D1%80%D1%81%D0%BA%D0%B8%D1%82%D0%B5-%D1%83%D1%87%D0%B5%D0%B1%D0%BD%D0%B8%D1%86%D0%B8", "text": "В новите турски учебници почти не се говори за жени. Но религия има предостатъчно, а в много от уроците се обсъжда неуспешният опит за преврат от 2016. Защо? За да се формира нова национална идентичност, казват експерти.           През учебната 2017/2018 година турското министерство на образованието промени много учебни планове. Засегнати бяха най-вече учебниците за първи, пети и девети клас. \"В новите учебници са представени много по-малко жени от трудовия живот, отколкото в старите\" - това е един от изводите, до които стигат турските академици Канан Аратемур Чимен и Сезен Байхан в рамките на свое изследване. В сътрудничество с германската фондация \"Фридрих Науман\" и дружеството \"Сравнително образование\", Чимен и Байхан изследват общо 16 учебника по предметите турски език, социология, история и религия и ги сравняват със старите учебници от 2016 година. Резултатите са представени подробно в студията им \"Секуларизмът и равнопоставеността на половете в реформираните учебници\".   А къде са жените?   Учените установяват, че в новите учебници по социология за пети клас, жените присъстват много по-малко, отколкото в учебниците от 2016, в които в раздела \"Представяне на професиите\" жените са били представени като инженерки или ветеринарни лекарки. Освен това в новите учебници няма и примери от историята, които да представят жените на власт или на високи постове. В разговор с Дойче веле Сезен Байхан споделя, че е бил учуден от завръщането на понятието \"чест\" в новите учебници.     \"Според мен, новите учебни планове са напасвани към политическия ислям. В тях турската история е написана отново. И това показва ясно, че правителството очевидно има проблем с жените\", казва той. Съавторката на студията Канан Аратемур Чимен обръща внимание на един друг аспект.      Според нейния анализ, в новите учебници се приписва особена роля на религията.Тя е представена като основен фактор за общественото съжителство. Така например в раздела \"Ролята и значението на религията за човешкия живот\" от учебниците по религия се казва следното: \"Религията съответства на човешката природа и задоволява човешката потребност за вяра. Религията регулира обществения живот със своите ясни предписания. Затова тя има особена стойност при създаването на една социална система\". Двамата учени установяват и още нещо: религиозно обоснованото мъченичество в исляма също се споменава много по-често. Набива се на очи и разширяването на това понятие върху сегашните събития. \"Освен това много от уроците са посветени на неуспешния опит за преврат от 15 юли 2016\", казва Канан Аратемур Чимен. Според нея, опитът за преврат бива инструментализиран в името на създаване на една нова нация и нова национална идентичност. В учебниците по история за девети клас например пише следното: \"Свещен дълг на нашия народ беше да се бие до последната капка кръв още от времето на кръстоносните походи та чак до монголското нашествие. Атаките срещу нашата страна обаче не идваха само отвън. Затова е от голямо значение, че героизмът в нощта на 15 юли влезе в историята и ще бъде предаден и на идните поколения\". Децата не бива да мислят самостоятелно?   Много родители не са съгласни с промените в турските учебници. С инициативата си \"Движение за научно и светско обучение\" те се противопоставят срещу \"идеологическата подплънка\", която се налага чрез увеличаванено на броя на религиозните училища - т.нар. \"имам хатип\". Родителите недоволстват и срещу обикновените училища, където религията заема все по-голямо място в учебния процес. \"С тази училищна система Турция уж иска да се конкурираме със света. Но това не е възможно. Тази система не дава на децата свободата да мислят самостоятелно\", казва Хюлия Сен, която се ангажира в инициативата. \"От ден на ден става все по-лошо.\"", "date": "2018.10.20", "title": "Какво пише турските учебници?"}
{"url": "http://www.classa.bg/%D1%81%D0%B2%D1%8F%D1%82/item/388599-%D0%BB%D0%BE%D0%BD%D0%B4%D0%BE%D0%BD-%D0%B3%D0%BE%D1%82%D0%B2%D0%B8-%C2%AB%D1%87%D0%B5%D1%80%D0%BD%D0%B0-%D0%BD%D0%BE%D1%89%C2%BB-%D0%B7%D0%B0-%D1%80%D1%83%D1%81%D0%BA%D0%B8%D1%8F-%D1%81%D1%83%D0%BF%D0%B5%D1%80-%D1%82%D0%B0%D0%BD%D0%BA", "text": " се замислиха за създаването на равен на „Армата“ съперник, съобщава Focus. Прототипът на новия танк под названието „Черна нощ“ разработен на основата на Challenger 2, представи британската отбранителна компания BAE Systems. Тази машина ще може по-добре да се сражава през нощта, ще я снабдят със защитна система, способна да разпознава и ликвидира противотанкови ракети. Наистина, тя няма достатъчна огнева мощ за да пробие челната броня на „Армата“, отбелязва изданието.     През 2010 година в Русия започна разработването на Т-14 „Армата“. През 2015 година за 70-годишнината от Победата на Червената армия над нацистите, в Москва бяха демонстрирани първите образци. Това чудовище с тегло 50 тона е най-съвременния боен танк в света. Във връзка с това на Запад се заеха с разработката на равен на него съперник. Но преди танковете да започнат да ходят по полетата на сраженията, трябва да се модернизира предишния, вече остарял парк. Например, във Великобритания „римейк“ очаква Challenger 2. Въоръжените сили на Великобритания разполагат с 400 такива 62-тонни тежки танкове. Първите образци са слезли от конвейера още през 1994 година. Комплексната модернизация ще продължи срока на експлоатация на остарелите танкове до 2035 година. Един от претендентите за тази поръчка е BAE Systems. В началото на октомври британският отбранителен концерн представи прототипа на „Черна нощ“, възможна версия на обновен Challenger 2. Планира се да се подобри неговата боеспособност през нощта с помощта на системи за нощно виждане. Освен това новата система за защита ще разпознава долитащите противотанкови ракети и ще ги ликвидира. Ново оръдие за сега нямат намерение да правят. Но основното оръжие на танка се счита за остаряло и има съмнения, че то няма да може да пробие челната броня на Т-14 „Армата“. Едновременно с BAE Systems като претендент за поръчката се явява и немският отбранителен концерн Rheinmetall. За сега не е представил готов прототип. Но предприятието от Северен Рейн Вестфалия заяви, че има намерение да повиши огневата мощ на Challenger 2. През 2016 година на изложбата Eurosatory Rheinmetall представи по-мощно оръдие калибър 130 мм. Впрочем има съмнения, че оръдието с дължина повече от шест мерта ще може да бъде разположено на кулата на Challenger 2. Така че за създаването на достоен съперник на Т-14 ще бъде необходимо още време. Но Западът може да се успокои, та нали заради високата стойност на танковете Русия планира за сега да произведе само 100.     Превод: В.Сергеев", "date": "2018.10.20", "title": "Лондон готви «Черна нощ» за руския супер танк"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388591-%D0%BC%D0%B8%D1%81%D0%BA%D0%B0-%D0%BE%D1%82-%D0%BB%D0%B8%D0%B2%D0%B0%D0%BD-%D0%B1%D0%B5-%D0%BB%D0%B8%D1%88%D0%B5%D0%BD%D0%B0-%D0%BE%D1%82-%D1%82%D0%B8%D1%82%D0%BB%D0%B0%D1%82%D0%B0", "text": "Организаторите на конкурса за красота \"Мис Земя\" в Ливан отнеха титлата от победителката за тази година Салва Акар заради съвместна снимка с участничката в конкурса от Израел, съобщава Дейли Мейл. Ливанците били възмутени от снимката на 26-годишния модел от Бейрут, прегръщащ      Дана Црейк, която представлява Израел. Изявлението на Салва Акар, че не знае с кого се е снимала, не било прието от организаторите на състезанието в Ливан, защото израелската участничка имала надпис с името на страната на гърдите си. Аз ще завърша работата с или без вашата подкрепа и любов.      Бог винаги е с мен, той знае повече от всеки друг... и той знае какво има в сърцето ми \", каза ливанката, след като титлата й бе отнета.", "date": "2018.10.20", "title": "Миска от Ливан бе лишена от титлата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388592-%D0%B3%D1%80%D0%B8%D1%88%D0%BE-%D1%82%D0%B5%D0%B3%D0%BB%D0%B8%D0%BB-%D1%88%D1%83%D1%82%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB", "text": "Григор Димитров и Никол Шерцингер са се разделили още преди повече от месец. Новината съобщиха пред БЛИЦ достоверни източници, приближени до най-добрия ни тенисист. Дали обаче всичко е временно или за постоянно, можем само да гадаем.    „Много е трудно да се научи пълна информация. Гришо не е толкова открит, когато става въпрос за личния му живот. Което си е повече от нормално. Но е факт, че от  началото на септември те не са се виждали и чували. Да не говорим за интимности. Възможно е още утре да ни изненадат, публикувайки обща снимка, на която са прегърнати. Но е сигурно, че се бяха изпокарали”, твърдят запознати. Упорито се говори, че Григор първи се осмелил да тегли чертата. Той държал на голяма, истинска връзка, в която освен секс да има и още нещо изключително важно – любов. Голяма и то...     Гришо си давал сметка, че повече нямало какво да получи от Никол. Пренаситил се от нея, след като доста време са заедно.  Освен това палавата Шерцингер напоследък не му помагала, а точно обратното.  „Донякъде и тя има вина за слабата му форма напоследък. Между тях очевидно са започнали да пламват искри, което няма как да не се отрази на психиката му по време на състезания.  Има и нещо друго – родителите му, усещайки какво се случва, са го посъветвали да гледа преди всичко себе си и да не излага кариерата си на риск. По-твърд в това отношение бил баща му Димитър Господинов”, добавят източниците ни. Паралелно с написаното дотук върви и слухът, че хасковлията хлътнал по друга жена, която набирала популярност в областта на спорта.  Самата Никол не приела тежко раздялата. Напротив – след като известно време се сърдела на Гришо, му предложила да си останат само приятели. Да се виждат понякога, но само толкова...  „Така че, даже и да забележите скоро снимка, на която са заедно, това не означава, че продължават да бъдат гаджета. Е, ако фотосите са изключително интимни, значи пак са се събрали. С две думи – всичко е много непредсказуемо. Всичко е предпоследно при тях. Но все пак сме склонни да прогнозираме, че едва ли ще се съберат отново в леглото. Нека обаче уточним, че прогнозираме, защото на този свят стават всякакви неща”.", "date": "2018.10.20", "title": "Гришо теглил шута на Никол"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388593-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B1%D1%80%D1%83%D0%BD%D0%B0-%D0%BF%D1%80%D0%B8%D0%B7%D0%BD%D0%B0", "text": "Красивата актриса Бруна Маркесине и звездата на ПСЖ Неймар вече не са заедно. Това разкри дамата на светско събития в Сао Паоло.   „Да, приключихме отношенията си с Неймар. Той взе това решение. Нормално, не обичам да говоря за личния си живот. Надявам се да проявите разбиране към мен“, обясни Бруна.         Връзката между двамата започна през 2013 година, като имаше много възходи и падения в любовта помежду им. В последните месеци двамата редовно декларираха чувствата си в социалните мрежи.", "date": "2018.10.20", "title": "Красивата Бруна призна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388594-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес финансовите ви дела, имат всички шансове за успех. Може би, материалната ситуация, ще зависи от сътрудничеството с някоя необикновена личност. По време на ежедневната работа, вашият авторитет може да нарасне. Не забравяйте, че късмета и шанса трябва да се управляват разумно. ТЕЛЕЦ ( 21 април - 21 май )  Денят обещава да се превърне в стресиращ, особено ако реализацията на плановете ви е тясно свързана с пътувания, поръчки, обмен на информация, срещи и споразумения. Ако не искате да имате усложнения при някой от контактите си, опитайте се да се свържете с когото трябва още рано сутринта. БЛИЗНАЦИ ( 22 май - 21 Юни ) Ранните сутрешни часове, ще се окажат вдъхновяващи и успешни за вас, особено ако сте родени в средата на юни. Използвайте това време, за да натрупате повече енергия и оптимизъм, за през деня. Тъй като, колкото по-наближава вечерта, толкова повече напрежението около вас, ще се увеличава.   РАК ( 22 юни - 23 юли ) Добре е още от сутринта, да се заемете с изпълнението на неотложните си задачи, особено ако са свързани с получаването на определени услуги. Не отлагайте изпълнението на задачите си, колкото по-бързо ги завършите по-добре. Вашата вяра в плановете, ще бъде значително компрометирана от обстоятелствата на деня. ЛЪВ ( 24 юли - 23 август ) Днес ще бъдете уверени в своята щастлива звезда и личните си таланти. Но същото няма да важи за хората около вас или за хората, с които сте свързани. Трябва да се справите с незначителните си текущи задачи, през първата половина на деня и да забавите старта на всякакви амбициозни проекти за един-два дни. ДЕВА ( 24-ти август - 23 септември ) Ако не искате излишни проблеми, започнете с вашите ежедневни задачи, колкото е възможно по-рано сутринта. Сутрешните часове също са благоприятни за взаимодействие с вашите колеги, служители, клиенти, приемане и обработка на данни, плащания за покупки и т.н. През целия ден вероятността от проблеми с документи и цифри ще се запази. ВЕЗНИ( 24 септември - 23 октомври) Като цяло, днес по-скоро ще имате късмет и ще изпъквате с талантите си. Но все още, може да ви дразнят някои дребни неприятни задължения. Нещо създадено от вашите ръце или брилянтна идея, е възможно да се нуждае от финални щрихи, като последни детайли и отстраняване на ненужни елементи.   СКОРПИОН ( 24 октомври - 22 Ноември ) Трябва да намерите начин да се чувствате уверени и да сте положително настроени през целия ден. В противен случай, незначителни проблеми и препятствия, могат да ви извадят от равновесие. Ако пренебрегнете този съвет, до вечерта може да се превърнете в кълбо от нерви.   СТРЕЛЕЦ ( 23 Ноември - 21 Декември ) Днес интереса ви към домакинските дела ще бъде увеличен. Взаимодействието с вашето семейство и деца може да бъде доста напрегнато. Възможно е да има битки за надмощие и спорове по принципни въпроси. Бъдете внимателни, не действайте под влиянието на емоциите и не провокирайте другите към подобно поведение. КОЗИРОГ (22 Декември - 20 януари ) Днес може, нещо ново да се появи в работата ви. Не се страхувайте от промените: те могат да ви помогнат в реализирането на вашите планове. Взаимодействието с прекия ви социален кръг, може да се окаже неспокойно и изпълнено с конфликти.  ВОДОЛЕЙ ( 21 януари -  19  февруари ) Начина ви на мислене ще се променя. Може да ви хрумнат нови творчески идеи и да започнете да желаете свежи любовни приключения. Днес не е благоприятен ден за активни финансови сделки. Не купувайте нищо, освен ако не е абсолютно необходимо. В същото време, са вероятни спешни и неизбежни разходи.   РИБИ ( 20 февруари - 20 март ) Днес ще сте предразположени да реагирате емоционално на всичко, което е свързано с личния ви живот, семейството, потеклото или бита. Когато взаимодействате с вашите деца, родители или съпруг, се опитайте да контролирате вашите нужди и желания и избягвайте емоционални изблици.", "date": "2018.10.20", "title": "Дневен хороскоп 20 октомври"}
{"url": "http://www.classa.bg/%D1%81%D0%B2%D1%8F%D1%82/item/388595-%D1%87%D0%BE%D0%B2%D0%B5%D0%BA%D1%8A%D1%82-%D0%BA%D0%B0%D1%82%D0%BE-%D0%B1%D0%B5%D0%B4%D1%81%D1%82%D0%B2%D0%B8%D0%B5", "text": "Канадският фотограф Едуард Бъртински е майстор на пост-индустриалния сюблим. Неговата всеобхватна гледна точка е най-малкото двусмислена. Неговите снимки, наскоро взети от най-великата възможна гледна точка - от хеликоптер, а понякога и от сателит, са на пръв поглед нереални и славни, но те имат зловещ документален сигнал.     И едно силно послание - как човекът променя света с действията си. Неговите широкоформатни снимки естетизират минното дело, обезлесяването, индустриалните отпадъци и гниенето, огромните и дори монументални купчини боклук, пластмаса, гуми и т.н.; разпростирането нови и извадени от експлоатация съоръжения, които са толкова големи, че приличат на кристални образувания; гъсти населени места, които от тази въздигната гледна точка на Олимпиадата приличат на пълзящи плесен или болести.     \"Повечето хора щяха да минат покрай тези купчини боклук и да предположат, че там няма картина. Но винаги има картина, просто трябва да влезете и да я намерите\", казва Бъртински.     Една от известните му поредици изобразява купища от изхвърлени гуми в Калифорния. Друга показва, че изгарянето на камари иззета слонова кост. Извивките на скалите се изкривяват в неуравновесена симетрия в снимката на Чукикамата, една от най-големите открити мини в света. Има някаква тъмна ирония в неговата антиидилична гледна точка към света. \"Учените въобще не ги бива в разказването на истории, а артистите имат способността да вземат света и да го направят достъпен за всички\", твърди Бъртински като обяснение към творбите си. Неговата идея е просто да покаже. Според новата му книга \"Антропоцен\" настоящите оценки на учените показват, че са нужни 60 милиарда тона материал годишно (биомаса, изкопаеми горива, метални руди, промишлени и строителни минерали), за да се подхранва глобалният метаболизъм на човечеството. Снимките на Бъртински по въздействащ (и откровено казано притеснителен начин) помагат на хората да разберат последствията от собствената си консумация на ресурси и за това с какви темпове реално хората изтощават Земята. Само погледнете тоновете боклук, които изхвърляме обратно в природата и ще разберете какво точно има да каже фотографът. Неговите снимки просто дават живот на това, за което учените еколози предупреждават вече от десетилетия. В снимки като тази на мината \"Моренци\", показваща производството на мед с водоеми, държащи отпадъчните води, останали след процеса на извличане на медта - Бъртински може да разкаже истории, които до голяма степен остават извън дългите и често скучни научни статии. Неговите снимки от въздуха са графични напомняния за нещо, което мнозина избират да игнорират. В Нигерия бедните общности са започнали да крадат суров петрол от тръбопроводите чрез процес, наречен \"бункероване\". Микро рафинериите за преработка на суровия петрол го превръщат в гориво. Всичко това обаче води до изпускане на големи обеми от сурови и токсични странични продукти в околните гори и реки. Бъртински се определя като природозащитник и е посветил живота си на това да даде свидетелства за \"неизличимите белези, оставени от човечеството върху лицето на Земята\". С други думи, все по-амбициозните белези и петна, оставени от индустрията и разпростирането на хората. Той е снимал мините в Березники, Русия, кариерите от мрамор в Карара, които могат да се видят даже от Космоса и редица други места, където човечеството е оставило след себе си повече, отколкото можем да очакваме. Неговите творби показват и разпръснатите ветроенергийни паркове и слънчеви инсталации, които от своя страна, документират и преминаването към устойчивост. В снимките му може да се види иронията на нещата. Той улавя огромните операции за извличане и пречистване на литий в пустинята Атакама в Чили, който е така необходим за бъдещето на електромобилите - сочени за един по-екологичен начин за превоз, който обаче не и позволява да се отървем от изкопаемите блага. И все пак Бъртински показва и онези късчета природа, които успяват да оцелеят. Той наскоро снима снимки на девствени гори в Британска Колумбия, Канада и девствените коралови рифове в Индонезия -  онова изключение от общата тенденция за намаляването на кораловите рифове в световен мащаб на фона на покачващите се все повече температури на водата в Световния океан. Със снимките си Бъртински успява да те накара да се почувстваш така, сякаш ти се крещи. Той просто показва, че в момента няма природа на Земята, която да не е застрашена от изчезване. А това буди чувството за колективна вина, от която боли.", "date": "2018.10.20", "title": "Човекът като бедствие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388590-%D1%83%D0%B0%D0%BD%D0%B4%D0%B0-%D0%BD%D0%B0%D1%80%D0%B0-%D0%BF%D0%B0%D0%BA-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Скандалната половинка на Мауро Икарди - Уанда Нара, отново прикова погледите в себе си. Сексбомбата за пореден път пусна провокативни снимки в социалните мрежи, на които е по секси спално бельо, а гърдите й са на показ.   Това естествено се хареса на нейните 4 милиона последователи, но не й на нейната половинка Мауро, който е известен със своя бурен нрав и голямата си ревност към Уанда.   Въпросните снимки на Нара:", "date": "2018.10.20", "title": "Уанда Нара пак ги показа..."}
