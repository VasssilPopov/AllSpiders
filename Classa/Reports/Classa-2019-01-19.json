{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391702-%D0%BE%D1%82%D0%B4%D0%B0%D0%B2%D0%BD%D0%B0-%D1%81%D0%BF%D1%80%D1%8F%D1%85-%D0%B4%D0%B0-%D0%B2%D1%8F%D1%80%D0%B2%D0%B0%D0%BC-%D0%BD%D0%B0-%D0%B3%D0%BB%D1%83%D0%BF%D0%BE%D1%81%D1%82%D0%B8%D1%82%D0%B5-%D0%B8%D0%BC,-%D0%B0-%D0%B2%D0%B8%D0%B5", "text": "Мишо Бирата – здрав и прав, умря от „инфаркт“.   Патологът за Белнейски и Чората се самообеси.   Ваньо Танов почина внезапно като Мишо Бирата.   Клошар запали тютюневите складове в Пловдив.   400 хиляди бюлетини, отпечатани и подредени по градове, се оказаха „вторични суровини“.   Гинка от Пазаджик, със запор от НАП, намери 300 милиона, за да купи ЧЕЗ.   Чакъра беше убит от Бойко Борисов с 14 изстрела с гранатомет, България бе осъдена в Страсбург за това. Бойко обаче е невинен, извън Страсбург.   ИТ експертът по „цецомобила за подслушване“ бе убит с 4 куршума и 1 контролен в главата, с цел „обир“.   Цецо си купи 6 апартамента със спестяванията на тъща си.   Председателят на Столичния общински съвет си купил 60 апартамента, със 120 години трудов стаж.   Доказателствата срещу Филип Златанов (момчето за мръсни поръчки на ГЕРБ) бяха „откраднати“ от колата на вещото лице.   Къща за 2 милиона в Барселона е собственост на тенис-клуба на Бойко, той няма нищо общо…   Стената по границата 1 ред излезе 4 пъти по-скъпо от двуредова в Гърция.   Царските конюшни се самозапалиха.   Полицията „по погрешка“ арестува журналисти, опитващи се да спасят документи от изгаряне. Докато ги разпитваше, документите изгоряха.   21 годишен 50 килограмов крадец на желязо уби „случайно“ журналистка, разследваща далавери на властта.    ", "date": "2019.01.19", "title": "Отдавна спрях да вярвам на глупостите им, а вие?"}
{"url": "http://www.classa.bg/%D1%81%D0%B2%D1%8F%D1%82/item/391697-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B5-%D1%83%D0%B2%D0%B5%D1%80%D0%B5%D0%BD-%E2%80%93-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BA%D0%BE%D1%81%D0%BE%D0%B2%D0%BE-%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B1%D0%B5%D0%B7-%D1%80%D1%83%D1%81%D0%B8%D1%8F", "text": " на косовския проблем е невъзможно без участието на Русия, заяви сръбският президент Александър Вучич на съвместна пресконференция с Владимир Путин. Според сръбския лидер Путин е подкрепил позицията на Белград за уреждането на конфликта. Въпреки това, Вучич обяви намерението си да се консултира с руския президент преди да вземе решение за Косово.     Наскоро властите в Косово предприеха редица провокативни стъпки, които сериозно изостриха положението, включително въвеждайки мита върху сръбските стоки и създаването на армията на Косово, заяви Владимир Путин по време на съвместна пресконференция със сръбския президент Александър Вучич. „Ние подкрепяме намирането на взаимно приемливо решение, основано на Резолюция 1244 на Съвета за сигурност на ООН”, В92 предава думите на руския лидер. „Русия напълно споделя загрижеността на сръбското ръководство и гражданите, че такива безотговорни действия на косовското ръководство могат да доведат до дестабилизация на Балканите”, добави лидерът на руската държава. Александър Вучич от своя страна отбеляза, че за него е чест да бъде домакин на „искрения и верен приятел на Сърбия”. Според сръбския президент, по време на срещата лидерите на двете страни са постигнали разбирателство „по всички въпроси”. Той благодари на Путин за подкрепата на териториалната цялост и независимостта на Сърбия и изрази задоволство от насърчаването на сътрудничеството между страните във всички области. Що се отнася до разрешаването на косовския проблем, сръбският лидер увери ръководителя на Кремъл за готовността на Белград към „разговори и компромис”, но подчерта, че няма да толерира страната му да бъде унижавана. „Струва ми се, че в това отношение сме получили значителна подкрепа от президента Путин”, добави Вучич. Както подчертава главата на сръбската държава, „без Русия няма да има решение на косовския въпрос.” „Преди да вземем някакво решение, ще се консултирам с Путин”, Вучич е цитиран от В92. Превод: В.Сергеев", "date": "2019.01.19", "title": "Президентът на Сърбия е уверен – решението на проблема с Косово е невъзможно без Русия"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/391698-%D0%BF%D0%B5%D1%82%D1%8F-%D0%B4%D0%B8%D0%BA%D0%BE%D0%B2%D0%B0-%D0%B8%D0%B7%D1%85%D0%B2%D1%8A%D1%80%D1%87%D0%B0-%D0%BE%D1%82-%D0%B5%D1%84%D0%B8%D1%80%D0%BD%D0%B0-%D0%BD%D0%B0-btv-%D1%81%D0%BC%D0%B5%D0%BD%D1%8F%D1%82-%D1%8F-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D0%BD%D0%B0", "text": "Бивша любовница на Венелин Петков ще води предаването „Култ\" на мястото на Петя Дикова. Дъщерята на Аня Пенчева излиза в майчинство до няколко седмици, а в стола ѝ ще седне амбициозната репортерка Поли Гергушева, която навремето се е изявявала като манекенка, твърди в. \"Уикенд\". В „Култ\" постепенно подготвят зрителите за новата водещата на предаването. Засега тя има 10-минутна рубрика, в която представя любопитките от седмицата. Истинската идея обаче била хората да свикнат да я виждат в студиото, за да няма сътресения, когато Петя Дикова го напусне. Самата Поли е бивша манекенка в известната агенция на Жени Калканджиева „Визаж\". Точно преди 10 години момичето става трето в конкурса „Мис България\".        19-годишната тогава Гергушева е подгласничка на Антония Петрова. За разлика от нея обаче не успява да направи кариера в модата и се насочва към журналистиката с тайна надежда да стане тв звезда. Първата ѝ работа е в голям по онова време ежедневник, където я забелязва Мартин Карбовски.  По-малко от 4 години по-късно момичето вече работи в bTV. Говори се, че основна заслуга за назначаването ѝ има краткотрайна афера с Венелин Петков, който става директор на новините точно когато Поли влиза в телевизията. Тогава Гергушева е на 25 години, а Петков вече е прехвърлил 40-те.      Връзката им продължава едва няколко месеца, но за сметка на това дава желаните резултати – манекенката получава щатно репортерско място в телевизията. Едва 5 години по-късно тя вече точи зъби и за мястото на водеща, пише oще изданието. Говори се, че Петя Дикова не била доволна, че руса мацка ще се кипри в стола, за който тя се е борила с години.      Дъщерята на Аня Пенчева приемала „Култ\" почти като свое дете, тъй като сама е създала концепцията за предаването, борила се със зъби и нокти, за да измести от ефир Радост Драганова с тогавашния хит „Модерно\" и да заеме нейното часово време, а след това – да прави рейтинг, за да закрепи „Култ\" в програмната схема. Това става цяла година преди Поли да пристъпи прага на Би Ти Ви. Въпреки всичко бременната водеща нямала избор, тъй като отпускът по майчинство вече чука на вратата ѝ. Дъщерята на Сашо Диков ще ражда през пролетта, а до няколко седмици ще се оттегли от работното си място. Искала да си вземе дълго майчинство – поне година. Не е ясно дали след това ще се върна на екран като водещата на собственото си шоу. По закон в телевизията са длъжни да ѝ осигурят работно място, но нямат задължение то да бъде същото както преди майчинството. Нищо чудно, ако Поли направи добри рейтинги, да остане в стола на Петя, а самата Дикова да бъде понижена до ниво репортерка или най-много редактор.", "date": "2019.01.19", "title": "Петя Дикова изхвърча от ефирна на bTV! Сменят я с любовница на..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/391699-%D0%BF%D0%BE%D0%B4%D0%BB%D0%B8%D1%82%D0%B5-%D1%81%D1%85%D0%B5%D0%BC%D0%B8-%D0%BD%D0%B0-%D0%BF%D0%B5%D1%87%D0%B5%D0%BD%D0%B0-%D0%B0%D1%84%D0%B5%D1%80%D0%B8%D1%81%D1%82%D0%BA%D0%B0-%D0%BC%D0%B5%D0%B3%D0%B7-%D0%BB%D1%8A%D1%81%D0%BD%D0%B0%D1%85%D0%B0", "text": "Лустросания и надуван през последните 3 години светски сапунен балон Мегз се спука с гръм и трясък преди дни в Пловдивския окръжен съд, където самообявилата се за дизайнерка Миглена Каканашева е подсъдима заедно с любовника си – транспортния бос Румен Рончев и свой братовчед за застрахователна измама в размер на над 100 000 лева, пише в. „Уикенд\". Съдебно-криминалния трилър с участието на 27-годишната Мегз стартира миналата есен, когато напористата дама от град Раковски обяви, че апаши са откраднали тузарския й джип „Мерцедес\" G класа от паркинг пред популярен нощен клуб в града на тепетата. Още тогава пловдивски криминалисти заявиха, че родната Коко Шанел е разследвана за застрахователна измама. Месеци по-късно истината лъсна на бял свят – оказа се, че Мегз сама е организирала кражбата на возилото си, за да не плаща лизинговите му вноски и да прибере над 100 000 лева от „Софауто\". Дизайнерката организирала кражбата на возилото съвместно с тогавашния си любовник Румен Рончев, а части от джипа бяха открити в гараж в град Раковски, стопанисван от родственик на Меглена Каканашева. Мегз обаче съумя да се възползва даже от обвинението на прокуратурата и докато нейния любовник Румен Рончев обитаваше килията на следствения арест, пуснатата под гаранция дизайнерка опита да завземе транспортната му фирма и имуществото му.      Опитът на Каканашева да заграби транспортните фирми на доскорошния си възлюбен бе разкрит от съпругата на Рончев – Зорница, която обяви пред медиите в съдебна зала, че дизайнерката е нахлула с армия от частни охранители в базата на фирмите на мъжа й „Розова долина\" и „Ню Транс Груп\" и се разпорежда с имущество за милиони левове. Оказа се, че дни преди да бъде арестуван, Румен Рончев сам предоставил пълномощни на любовницата си да върти фирмите му, опасявайки се, че може да прекара дълго време заключен. Мегз обаче се възползвала от ситуацията и пуснала заявление за придобиване на 51% от дяловете на фирмите на доскорошния си интимен приятел чрез фирмата си „Доверие МК\". „Бях измамен от любовницата си!\", обяви в отворено писмо от ареста транспортния бос Румен Рончев. Негови близки разкриха, че баровецът вече подозира сложна и добре организирана схема, сътворена от Мегз, която изглежда е планирала още миналата есен дръзкия грабеж на транспортните му фирми. „Тя го е накарала да организира кражбата на джипа й, а след това е признала пред полицаи от Пловдив, че части от уж откраднатото возило се намират в обекти на Румен Рончев.      Мегз е успяла да се спазари с ченгетата да арестуват само любовника й, за да може докато той е в ареста да му обсеби фирмата\", категорични са приближени до транспортния бос. Самия Рончев поискал прошка през сълзи пред съпругата си Зорница, че й е кръшкал публично с Мегз и се разкаял за злочестия си любовен романс. „Бях жертва на черна магия! Сякаш не бях същия човек. Всичко ми просветна, когато се озовах в ареста заради Каканашева. Тя е опасен аферист и престъпник и мястото й е в затвора!\", твърди днес Румен Рончев.      Паметливи си спомниха, че миналата пролет във „ВИП Брадър\" Джулиана Гани разказа на съквартирантите, че Мегз се занимава с черни магии от години. В опит да омагьоса отново любовника си, чиято транспортна фирма заграби, Каканашева сътвори грандиозен панаир в Пловдивския окръжен съд. Във вторник Мегз театрално припадна в съда, докато се кълнеше във вярност към възлюбения си. „Любов, обичам те!\", избоботи Каканашева, но след като дори не бе погледната от окования с белезници транспортен бос, дизайнерката се строполи на земята. „Тая циганка прави циркове, симулира припадъци!\", провикна се в съда съпругата на Рончев Зорница. Как ще се развие казуса с обсебването на транспортната фирма на Румен Рончев, остава загадка. Баровецът вече е подал заявление, че оттегля пълномощните, които е разписал на Мегз. Запознати с аферата обаче разкриха, че Каканашева се опитва да продаде няколко от тировете на фирмите на доскорошния си интимен другар в Полша. Ако осъществи схемата си, Мегз може да забогатее с няколко милиона лева, преди срещу нея да тръгне разследване в прокуратурата и тя да бъде подведена под съдебна отговорност. Сигналната лампа, че Миглена Каканашева е чевръста измамница светна още преди 2 години, когато дизайнерката вече бе натрупала популярност, а онлайн магазина й за продажба на дрехи реализираше смайващи обороти за милиони. Оказа се, че Мегз поръчва дрехите, които представя като свои авторски проекти на ишлеме в Китай и Турция. За да не плаща дължимото 20% ДДС на държавата, Каканашева регистрира рекордните 26 фирми, наименувани от „Мегз 1\" до „Мегз 26\", чрез които продава стоката си. Всяка една от фирмите декларира оборот под 50 000 лева и по този начин хитрушата от Раковски си спестява плащането на данъци. „Схемата е измислена от нейната майка Магдалена, която е счетоводител. Чудно откъде е успяла да намери 26 човека, които да запише като управители на фирмите на щерка си\", коментират аферата юристи. Сега Каканашева е изправена пред угрозата да влезе в затвора, тъй като е подсъдима като подбудител на застрахователна измама и обсебване на чужда собственост в особено големи размери. Сигнал в прокуратурата срещу Мегз е внесъл и транспортния бос и неин съпроцесник по делото за кражбата на джипа Румен Рончев.", "date": "2019.01.19", "title": "Подлите схеми на печена аферистка Мегз лъснаха!"}
{"url": "http://www.classa.bg/%D1%81%D0%B2%D1%8F%D1%82/item/391700-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B7%D0%B0%D1%81%D0%B5%D1%87%D0%B5-%D1%80%D1%83%D1%81%D0%BA%D0%B0-%D0%BF%D1%80%D0%BE-%D1%80%D0%B0%D0%BA%D0%B5%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D0%BB%D0%B5%D1%82%D1%8F-3000-%D0%BA%D0%BC-%D0%B7%D0%B0-17-%D0%BC%D0%B8%D0%BD%D1%83%D1%82%D0%B8-%D0%B2%D0%B8%D0%B4%D0%B5%D0%BE", "text": "Разузнаването на САЩ е засякло успешен тест на руската система за противоракетна отбрана \"Нудол\", съобщава CNBC. Според информация на тв каналът изпитанията са били проведени през декември 2018 г. Ракетата е прелетяла около 3 хиляди километра и е поразила цел, долитайки до нея за 17 минути. Това означава, че ракетата е летяла със скорост 10 600 км/ч или близо 3 километра в секунда. Американската страна отбелязва, че през 2018 г. Русия два пъти е провеждала тестове на тази система за ПРО, наричана \"убиецът на спътници\". Първите изпитания на ракетите от комплекса противоракетна и провокосмическа отбрана А-235 \"Нудол\".  \r\n   \r\n   Новата ракета ще може да прехваща балистични ракети и да сваля спътници в околоземна орбита. Според американски медии, ракетният комплекс А-235 \"Нудол\" ще замени комплекса, който е на въоръжение в момента в руската армия А-135 \"Амур\", част от противоракетната отбрана на Москва. Ръководителят на космическото командване на ВВС на САЩ генерал Джон Хайдън предупреди неотдавна, че Русия и Китай разработват оръжие, което може да заплаши жизнено важни спътници на САЩ.  \r\n   \r\n   \"Те разработват възможности, които ни безпокоят\", заяви Хайдън. Като цяло обаче генерал Джон Хайдън смята, че различните нови руски ракети, които се тестват напоследък не застрашават отбраната на САЩ. Още през м.г. той отбеляза: „Въпросът е до колко тези оръжия могат да укажат ефект върху противника или да го лишат от неговите преимущество. За мен интересно е това, че руснаците са способни да постигнат това при сегашната си структура, наравно с нашите способности за аналогични действия. Не смятам, че ситуацията се е променила\", заяви Хайдън. \r\n    ", "date": "2019.01.19", "title": "Разузнаването на САЩ засече руска ПРО ракета, която прелетя 3000 км за 17 минути! (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391701-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%80%D1%83%D0%B4%D0%BE%D0%BB%D1%84-%D0%B7%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%BA%D0%BE%D0%BF%D0%B8%D1%80%D0%B0%D0%BD%D0%BE-%D0%BE%D1%82-%D1%85%D0%B5%D1%80-%D0%B3%D1%8C%D0%BE%D0%B1%D0%B5%D0%BB%D1%81", "text": "Принципите са залегнали в учението на Йозеф Гьобелс за политпропагандата и се прилагат масово от политическите пропагандатори на ГЕРБ:     1. Пропагандистът трябва да имат достъп до разузнавателни данни относно актуалните събитият и общественото мнение по тях. 2. Пропагандата трябва да се планира и изпълнява само от един център.  – всички нареждания трябва да излизат от този център.  – центърът трябва да обяснява пропагандата на важните официални лица и да запазва висок техния морал.  – центърът трябва да контролира всички други агенции, които имат пропагандно влияние. 3. Пропагандните последици от всяко действие трябва да бъдат отчитани още при планирането на самото действие. 4. Пропагандата трябва да влияе върху политиката и действията на врага.  – чрез недопускане на иначе полезен материал за пропагандата, който обаче би дал на врага полезна информация;  – чрез открито разпространяване на пропаганда, чието съдържание и/или тон ще накарат врага да направи желаните от нас изводи;  – чрез насочване на врага към разкриване на важна информация;  – чрез премълчаване на всяка информация за желано от нас действие на врага, когато дори беглото му споменаване би накарало врага да го преустанови. 5. Декласифицираната оперативна информация трябва да бъде на разположение за провеждане на пропагандна кампания. 6. За да бъде възприета, пропагандата трябва не само да предизвиква интереса на обществото, но и да бъде предадена през информационен канал, който да се радва на достатъчно внимание. 7. Достоверността на пропагандата се определя само от това дали хората й вярват, или не. 8. Целта, съдържанието и ефективността на вражеската пропаганда; силата и последиците от разпространението й; както и естеството на настоящите наши пропагандни кампании определят дали пропагандата на врага трябва да бъде пренебрегвана или официално отхвърлена. 9. Достоверността, информационната стойност за врага и възможните ефекти от комуникацията определят дали пропагандните материали трябва да бъдат цензурирани. 10. Материал от пропаганда на врага може да се използва в операции, когато помага да се урони престижа му или може да се използва в подкрепа на нашите собствени пропагандни цели. 11. Черната пропаганда трябва да се използва тогава, когато бялата е по-малко надеждна или причинява нежелани ефекти. 12. Пропагандата може да се прокарва по-лесно от лидери с престиж. 13. Пропагандата трябва да бъде внимателно насрочена.  – Съобщението трябва да достигне до публиката преди конкурентната пропаганда;  – Пропагандната кампания трябва да започне в оптималния за това момент;  – Основната тема на пропагандата трябва да се повтаря многократно, но не и отвъд момента, в който това ще започне да намалява ефективността й. 14. Пропагандата трябва да етикетира събития и хора със запомнящи се фрази или лозунги.  – Тези лозунги трябва да предизвикват желаната реакция, която публиката вече е възприела преди това.  – Трябва да са лесни за запомняне.  – Трябва да се използват отново и отново, но само при подходящи ситуации.  – Трябва да са подбрани така, че да не могат да се върнат като бумеранг към нас. 15. Пропагандата у дома (вътрешната пропаганда) трябва да предотвратява издигането на фалшиви надежди, които могат да бъдат разбити от по-нататъшни събития. 16. Вътрешната пропаганда трябва да създава оптимално ниво на безпокойство.  – Пропагандата трябва да намали всяко натрупващо се безпокойство в обществото (освен по отношение на последствията от поражението), което не може да бъде намалено от самите хора  – Пропагандата трябва да засили страха от последствията, които евентуална загуба би нанесла. 17. Пропагандата към домашния фронт трябва да намали влиянието на чувството на неудовлетвореност.  – Трябва да се очакват неудобни фрустрации.  – Неизбежните фрустрации трябва да бъдат поставени в перспектива. 18. Пропагандата трябва насочи агресията към предварително определени мишени на омразата. 19. Пропагандата не може веднага да засегне силни противоположни на нея тенденции. Вместо това трябва да предложи някакво действие, което да отклони частично тенденцията. Честито на материала! Добър ученик. Даже откъм вид го докарва до някои фигури на Райха!  ", "date": "2019.01.19", "title": "РЪКОВОДСТВО НА РУДОЛФ ЗА МЕДИИТЕ /КОПИРАНО ОТ ХЕР ГЬОБЕЛС/:"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391693-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F%D1%82%D0%B0-%D0%B8-%D0%B3%D0%BD%D0%B5%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D1%81%D0%BB%D0%B0%D0%B2-%D0%B8%D0%B2%D0%B0%D0%BD%D0%BE%D0%B2", "text": "Преди точно 17 години издържах успешно три изпита, за да стана студентка във Факултета по журналистика на Софийския университет. Бях убедена, че да бъда журналист е призванието ми в живота. Смятах, че журналистите имат мисия и кауза – да правят света по-добър. Мисля, че бях гледала твърде много филми. После поработих. В редакции на списания и вестници с голям тираж. Трябваха ми десетина години, за да се откажа категорично от професията. Беше настъпил момент, в който се срамувах да кажа на глас какво работя. И имаше защо.     Срамувах се от колегите (съвсем не твърдя, че всички са били такива), които се държаха нахално и арогантно, само и само да изкопчат няколко думи от устата на едни хора, които току-що бяха загубили близките си в автобусна катастрофа. После си доизмисляха (за да звучат по-скандално) истории на страниците на вестника. И бяха доволни, че имат материал.     Срамувах се от нездравото им желание да си видят името и снимката, отпечатани, независимо какво бяха написали. Сякаш това беше единствената им цел. Срамувах се от репортерките, които не знаеха добре български, но пък мечтаеха да преспят с шефовете редактори, за да дръпнат напред в редакционната йерархия.     Срамувах се от редакторите, които ме съветваха да НЕ пиша за еди-какво си, защото можело да ни съдят. И от онези, които имаха негласно правило за кого може да се говори и за кого – не. Срамувах се от пиарските текстове, публикувани като новини.     Срамувах се от събитията с изобилен кетъринг, на които журналистите се държаха като много гладни и жадни хора. Срамът уби желанието ми да спасявам света. Изхвърлих си телевизора и спрях да чета вестници. За мен българската журналистика спря да съществува. До вчера, когато някакво приложение на телефона ми изплю новината за скандалът между Иван Гарелов и Светослав Иванов. И разбрах, че нищо не съм изпуснала. Маститият журналист Гарелов, който има зад гърба си десетилетия опит в медиите, коментира в някаква връзка „ромския произход“ на водещия и то в национален ефир. Прочел „Уикенд“ и там пишело, че Светльо е ром. Самият той пък се обижда кръвно и публикува дълъг статус във фейсбук, в който обещава, че няма да остави нещата така. Какво излиза? Гарелов, който от позицията на опита и годините си, би трябвало да бъде пример за следващото поколение журналисти, чете жълти вестници. Не само ги чете, а им вярва. И освен че им вярва, цитира информация, получена от тях в ефира. Доколкото си спомням, във факултета имахме специални лекции за жълтата преса и автентичността на публикуваната там информация. Вярно, че в България границата между „жълти“ и „нормални“ издания се е поизгубила. Ама чак толкоз ли? Добре, че поне официално се извини и призна, че е допуснал грешка. А Светослав Иванов се чувства засегнат. И пише статус, в който критикува постъпката на Гарелов. И с право, защото фалшивите новини, за каквото и да се отнасят, не са ОК. Обаче водещият е много сърдит. Нямал нищо против етноса. Само че сега трябвало да дава обяснения на детето, близките и приятелите си. Че не е ром ли? Гарелов му подменил биографията. „Наричали са ме соросоид, човек на този и на онзи, на американците, на руснаците, на израелците. Винаги съм подминавал това. Но не и този път. И заради детето ми, и заради истината. А и заради почтеността.И не на последно място – така постъпват мъжете“, пише Светослав Иванов във Фейсбук. Съжалявам, Светльо. Мъжете не постъпват така. Според мен истинският мъж, а защо не – истинският журналист, би се посмял доста на думите на Гарелов, защото ситуацията е абсурдна. Би използвал самоиронията. Чувството си за хумор. И би се разсърдил повече на определението „соросоид“, отколкото на това, че го свързват с ромския етнос. Защото къде е толерантността към ромите, ако е толкова страшно да те свържат с тях? А що се отнася до достойнството и почтеността, не е ли по-страшно да те обвинят в пристрастие, когато си журналист? Може би изобщо нямам право да коментирам теми от сферата на журналистиката, след като отдавна не съм част от нея. Нито я предлагам, нито я потребявам. Освен когато трябва да измия прозорците вкъщи. Тогава намирам вестник с много страници и го употребявам по единствения смислен начин. Случката със Светослав Иванов и Иван Гарелов просто ме върна назад във времето, когато все още вярвах, че предназначението на вестниците може да бъде друго.", "date": "2019.01.19", "title": "Журналисти (За професията и гнева на Светослав Иванов)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391694-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%E2%80%93-%D1%88%D0%BE%D1%83-%D0%B8-%D1%85%D0%B0%D0%BE%D1%81-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Сам съм (горкият аз) в Белия дом“. Този изпълнен с ирония туит, написан на 24 декември от Доналд Тръмп, след като се отказа от ваканция в луксозния си частен клуб Мар-а-Лаго във Флорида, резюмира изолацията, но също чувството на неудовлетвореност на един излизащ извън всякакви категории президент на САЩ.     От влезлите с Тръмп в Овалния кабинет остава само вицепрезидентът Пенс. По снимка от Белия дом   В неделя, в разгара на най-продължителната в историята парализа на кабинета, се навършват две години, откакто 72-годишният бизнесмен с прочутата си червена вратовръзка се настани в Белия дом. Демонстрирайки нежелание да спазва условностите и стремеж към провокативност, той погази правила и обичаи, разтърси институциите и разклати съюзите, сключени от Америка. В средата на хаотичния му мандат се налага една констатация: бившият водещ на телевизионно риалити шоу, страстен зрител на „Фокс нюз“ и преследвач на „безчестните“ медии е останал верен на себе си и непроменен от президентския пост. Понесени във вихрушка от туитове, изпъстрени с печатни и правописни грешки, подигравателни прякори и приблизителни оценки, американците – ентусиазирани, обезсърчени или ужасени -, гледат невиждания досега спектакъл на един президент, останал кажи-речи сам на сцената: дотам е отблъснал всички от себе си. „Шоуто се нарича „Тръмп“ и се играе със спуснати щори отвсякъде. Забавлява ме да го играя, ще се забавлявам и занапред.“ Тази фраза от интервю на търговеца с недвижими имоти за сп. „Плейбой“ от 1990 г. сякаш е изречена вчера. Нито величествената атмосфера в Овалния кабинет, изпълнен с история, нито портретите на предшествениците му из коридорите на Белия дом не са променили нюйоркския предприемач, дебаркирал с гръм и трясък в столицата, за да поеме юздите на страната. Решително скъсал с всички, заемали преди него престижното „Западно крило“, 45-ят президент на САЩ, обиждал съдии и подиграл се с бивш военнопленник, наложи такъв ритъм, в който вече нищо – или почти нищо, не ни изненадва. Какво толкова, че вярната му съветничка Келиан Конуей измисли странната концепция за „алтернативни факти“? Избухналата полемика тутакси бе засенчена от друга, също тъй ефектна. Прямота Феновете му ръкопляскат с все сила, като изтъкват ред много добри икономически показатели, възхваляват прямотата и дързостта на този човек, който и след победата не забравя предизборните си обещания, влиза в схватка с Китай и не го е страх открито да се обявява за „националист“. Неговите критиците се тревожат от слабия му вкус към работата и задълбочения анализ на проблемите. Според тях неговият туитър акаунт @realDonaldTrump не е достоен да фигурира в духовното родство на президенти, започнало с Джордж Вашингтон през 1789 и продължила с Ейбрахам Линкълн, Франклин Рузвелт или Джон Ф. Кенеди. Републиканците в Конгреса все още са единни. При все че надлежно изразиха несъгласие с извънредната му сговорчивост при разговора с Владимир Путин в Хелзинки, с реакцията му след убийството на журналиста Джамал Хашоги от саудитски агенти и с думите му за „много свестни хора“ и от двете страни след сблъсъците между антирасисти и неонацисти в Шарлотсвил. Заплахи се очертават обаче във втората част от мандата на Тръмп, над която тегне сянката на застрашително разследване по повод естеството на връзките му с Москва. „Никога не съм работил за Русия“, подхвърли той от заснежената градина на Белия дом – изречение, почти невероятно да излезе от устата на президент на САЩ. Ще издържи ли той докрай или ще последва съдбата на Ричард Никсън, щом приключи разследването на спецпрокурора Робърт Мълър? Ще успее ли да грабне висшия пост за втори път като последните си трима предшественици – Барак Обама, Джордж У. Буш и Бил Клинтън? Засега Доналд Тръмп все още гледа към основния си електорат, без да сваля бейзболната шапка с надпис „Make America Great Again“. И не прави опит да спечели нови избиратели. По данни на „Галъп“ бившият собственик на конкурсите „Мис Вселена“ единствен сред всички досегашни президенти не е успял изобщо да стигне рейтинг от 50 на сто през първите си две години на власт. Традиционните всекидневни брифинги на говорителя на изпълнителната власт са вече само спомен. Буйният президент вече сам държи мегафона в ръцете си. Атаките му срещу медиите – с обвинения, че почти всички са „фалшиви новини“ или „врагове на народа“, минават общо взето незабелязано, станали са всекидневие. „Американска касапница“ Някога голям фен на кеча, Тръмп е изключително енергичен и показва безспорен апетит за борба. Гледан с присмех, дори презрение в началото на президентската кампания, той смаза на първичните избори 16-те си съперници републиканци, а после спечели срещу кандидатката на демократите Хилари Клинтън, смятана до последно за фаворит. На 20 януари 2017 г. бизнесменът, роден в Куинс, Ню Йорк, през юни 1946 г., влезе в Белия дом, докато стъпалата на Капитолия все още потреперваха след гръмката му реч, в която бе обещал да сложи край на „американското клане“. Малко по малко политиците от тежката категория и силните личности хлопнаха вратата зад себе си или бяха освободени от президента, пословично податлив на ласкателства. Мнозина бивши приближени изпаднаха в немилост. Доналд Тръмп започна открита война с някогашния си личен адвокат Майкъл Коен, водел тайните преговори с порно актрисата Сторми Даниълс. „Съжалявам за сляпата си лоялност към човек, който не я заслужава“, написа в Туитър Коен, след като призна, че е плащал за фалшифициране на данни от анкети в полза на своя клиент-милиардер. В бизнеса, както и в политиката, Тръмп се ръководи от един прост принцип: дали си „против“ или „за“ него – без уговорки. Бившият шеф на ФБР Джеймс Коми, брутално уволнен от президента, описва в мемоарите си държавен лидер, държащ обкръжението му да спазва кодекс за лоялно поведение – подобно на мафиотските босове, които авторът е опознал още като млад прокурор. „Пинокио до безкрай“ „Малко преувеличение никога не вреди“ – верен на един навик, разработен принципно в книгата му „Изкуството на сделката“, публикувана през 1987 г., Тръмп продължава без задръжки да превъзнася достойнствата си. „Никой не познава данъчната система по-добре от мен“ – използвал е през годините същата фраза – дума по дума, за да възхвалява познанията си относно строителството, дроновете, американската история, групировката „Ислямска държава“ или пък възобновяемите енергоизточници. Бомбастичните му изявления принудиха екипа от проверители – „fact-checkers“, на „Вашингтон пост“ да създаде нова категория под наслов „Пинокио до безкрай“ за погрешни или лъжливи твърдения, повтаряни над 20 пъти. В сложната и непостоянна геополитика на 21 век, Доналд Тръмп избра за свои лични мишени Джъстин Трюдо, Еманюел Макрон, Ангела Меркел и Тереза Мей. И не скри, че в известен смисъл го запленяват авторитарните лидери – от Си Цзинпин до Ким Чен-ун. Той прати в небитието немалък брой трудно спазарени договори, компромиси и спогодби – на първо място Парижкото споразумение за климата, сключено между почти всички страни на планетата в опит да се ограничи набралият опасна скорост климатичен механизъм. Най-язвителното предупреждение не бе отправено от политическите му противници, а от Джим Матис, шеф на Пентагона. В молбата си за оставка генералът напомни на президента на САЩ едно просто правило от дипломацията: „Показвай уважение към своите съюзници“. „Тате!“ В Белия дом, обновяван с такава бързина, че е изгубил всички опорни колони, пощаден остава само семейният клан. Който е твърде сплотен. Мелания Тръмп, чието поведение в един момент сякаш показа, че иска да се разграничи, отново се върна в строя. Бившата манекенка от словенски произход, трета жена за „Ди Джей Ти“, поема пак върху себе си част от агресивната му риторика, насочена към медиите. Гласът на обожаемата му дъщеря Иванка все тъй се чува на Пенсилвания авеню, номер 1600. Доналд Тръмп не крие, че се вслушва в исканията на тази своя частна съветничка. „Тя ми се обади и каза: „Тате! Ти не разбираш! Трябва да направиш това, трябва да го направиш!“, разказа той в края на декември при подписването на закон за реформа в наказателното правосъдие. „Тогава й рекох: „О кей, добре“, добави той, развеселен, пред мнозина конгресмени. Според Алан Ликтман, преподавател по история във вашингтонския Американски университет, който бе сред малцината политолози, предрекли победата на бизнесмена, институциите в САЩ са „подложени на сериозно изпитание“ от този президент „без аналог в историята“. „Успяхме да се съвземем от Гражданската война, след това и от Уотъргейт“, добавя Ликтман, който смята, че възможното идване на друг президент през 2021 г. би донесло промяна. „Но ако Тръмп бъде преизбран, не се знае какво ще стане“, добавя експертът. БТА", "date": "2019.01.19", "title": "Доналд Тръмп – шоу и хаос в Белия дом"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391695-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-10yearchallenge-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%B2-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Изминалата седмица създаде усещането, че цялата страна е била погълната от развалена машина на времето, измайсторена от Док Браун*, която безконтролно ни запраща в различни моменти от историята – ей така, за да види как ще реагираме. Без съмнение е най-малкото объркващо, когато годината е 2019-а, ти се готвиш за работа в петък сутринта, а изведнъж на екрана на телевизора ти се появи лицето на Стефан Софиянски. Бившият столичен кмет реши да напомни за себе си на всички онези, които вече са спрели да го споменават (с добро) като разкри, че той и негови съмишленици са написали цяла нова конституция.     Първият проблем с всичко това е, че никой не им я е искал, но важна е инициативата, нали така? Шансът големите партии у нас да подкрепят идеята обаче не е особено голям, с оглед на някои от идеите, залегнали в тази конституционна чернова. Като това за \"споделената власт“ между президент, правителство и местна власт. У нас малко неща се споделят успешно (освен торентите и пътуванията), но най-малко – жени и власт. Тъй че язък им за писането... И като стана въпрос за инициативи на бившия столичен кмет - абе, какво се случи с прословутия \"дългосрочен фундаментален консервативен проект\" на  ? Да, прави сте, сигурно няма значение. Ако едно нещо може да превърти усещането ни за време дори по-назад, то това е фактът, че Пловдив отново е столица, но не на Източна Румелия, а общоевропейска, че и културна. Както повелява българската празнична традиция, това не се размина без скандал за пари. Декорите се оказаха по-важни от хората, бюджетът - по-важен от културата, а слоганът на Пловдив 2019 \"Заедно\" беше изместен от \"Тая работа не се прави така\". Слави Трифонов показа как се прави сметка без кръчмар и изкара тройна надценка на светещата кула. Прокуратурата не остана по-назад и се самосезира още преди да разглобят сцената под тепетата. И докато драмата на пловдивския Барад-дур се превърна в национална сензация, културната част, за съжаление, остана в неговата сянка. Трудно ще разберете коя година е, ако ползвате за ориентир Обединените патриоти. Днес в малката коалиция цари мир и разбирателство, утре Волен Сидеров (Атака) и Валери Симеонов (НФСБ) отново се хващат за гушите. Ако направят  на отношенията си, разликата няма да е голяма, освен че патриотичните им сблъсъци вече касаят всички ни с оглед на ролята им в управлението. Сагата с изтребителите скоро няма да стигне до развръзка, но поне един товар падна от плещите на Валери Симеонов - товар с размерите на жп-релса. Върховният административен съд отсече, че втори лифт на Банско няма да има, обаче обещанието на бившия вицепремиер да скочи от Бургаския мост, прегърнал винкел в знак на саможертвен протест срещу съдебната система, се оказа виц (а тъкмо бяхме приготвили пуканките). Потенциалните опции за почивка на \"елита\" намаляха, но когато българският туризъм затвори една врата, отваря друг прозорец - предприемчиви родолюбци заравниха защитените дюни на къмпинг \"Смокиня\", за да подготвят почвата за поредния ол-инклузив ризорт и да подсилят БВП-то. Полъх от едни други времена се усеща и в промените в Наказателния кодекс, които президентът Румен Радев се опита да спре преди депутатите да направят обичайното и да отхвърлят ветото му.  В общи линии, вече ще е възможно с разрешение от съда човек да бъде арестуван, а близките му да бъдат известени за това... след ден-два. Ясно е, че Оруел и Замятин** през последните години гледат от небесата към света, в който живеем, и се чудят защо сме решили, че написаното от тях е пример за подражание, а не предупреждение. Сега обаче вероятно хвърлят по един тъжен поглед към България. И така и така сме отскочили до 1984-а, няма как да не си поговорим за революцията в телевизионното съдържание у нас. Ако политическите хроники от новинарските емисии не са достатъчно развлекателни, решението е ясно - телевизията на БСП е (почти) тук! Отбележете датата 24 януари в Google Calendar или какъвто там органайзер ползвате на смартфона си, защото стартът на Българската свободна (ама партийна) телевизия не е за изпускане, нищо, че е много вероятно да го изпуснете. За момента най-зрелищната шоу-програма, която е обявена, е 49-тият Конгрес на БСП, който има потенциалът да се бори за гледаемост и с кралската сватба. Не тази на принц Хари, а на баба му Елизабет II, която са я излъчвали само по радиото. И за да ви върнем за финал в настоящето, ще вид подсетим да купите електронна винетка за колата, че вече глобяват. А при тези \"модерни\" пътища не си струва да плащате и глоби.  ", "date": "2019.01.19", "title": "Българският #10YearChallenge: Завръщане в бъдещето"}
{"url": "http://www.classa.bg/%D1%81%D0%B2%D1%8F%D1%82/item/391696-%D1%81-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B8-%D0%B2%D1%80%D1%8F%D0%B2%D0%B0%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4-%D1%81%D0%B0-%D0%B8%D0%B7%D0%B3%D0%BE%D0%B4%D0%BD%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": " на Брекзит стана повод за твърдения, че това е изгодно на Русия, така, както и продължаващата вътрешнополитическа криза в САЩ. „Балсам за душата на Путин“ – така се говори за това в CNN. Наистина ли на Русия и е изгодна кризата в англосаксонските страни, в Запада като цяло? САЩ и Великобритания, двете големи англоезични демокрации, едновременно се намират в състояние на политически колапс – и това говори, че новините за президента на Русия Владимир Путин стават по-добри с всеки изминал ден, казва американският телевизионен канал CNN.     Докато министър-председателят на Великобритания Тереза Мей претърпява „най-голямото поражение“ в съвременната парламентарна епоха – парламентът „със зашеметяващ резултат“ отклони подготвената от нея сделка за излизането от Евросъюза, в САЩ продължава най-дългият за цялата история „шътдаун“ (частично преустановяване на работата на правителството), което е „кулминация“ на двугодишния политически хаос, предизвикан от президентството на Доналд Тръмп, пише CNN. „Трудно е да се повярва, че две такива устойчиви демокрации, отдавна разглеждани от останалия свят като светилници на стабилността, са разединени от тази горчива гражданска дисфункция и изглеждат откъснати от предишните политически реалности“. В резултат на това в момента САЩ и Великобритания не могат да решат най-важните въпроси, стоящи пред двете страни – това е просто „балсам за душата на Путин“, подчертава CNN. Изгодни ли са на Русия провалът на Брекзит и войната на Тръмп с американския естаблишмънт? Отговорът е прост: разбира се, че са изгодни. Всичко, което отслабва нашите противници, ни е изгодно. Именно такава логика приписва на Путин американският телевизионен канал. Именно от тази представа за нас изхождат и тези на Запад, които ни приписват стремеж да подкопаем политическата стабилност в САЩ и в Европа. Видите ли руснаците просто действат като диверсанти, стремейки се да внесат колкото се може безредици в западното общество и да всеят вражда между отделните части на „свободния свят“. Всъщност нямаме никакъв смисъл да рушим Запада отвътре – защото набиращите там сила процеси и така го дестабилизират. И причината за това изобщо не е Русия, а самата политика на западните елити. И провалът на сделката за Брекзит в британския парламент не просто поставя под въпрос самата възможност за изход на островната монархия от Евросъюза – той вече нагледно предизвиква тази криза, в която се е оказал Запада като цяло. Не англосаксонските страни, САЩ и Великобритания вече два века лидери на западния свят, а целият Запад като такъв, обединен от атлантистите след 1945 г. в единно цяло, а след краха на СССР през 1991стана основната световна сила и локомотив на глобализацията, налагащ своите правила и цели на целия останал свят. Западът не просто се спъна на пътя на глобализацията – той се счупи отвътре. От една страна, се запънаха: и по-нататъшната централизация на Евросъюза, и несъстоялото се трансатлантическо партньорство, призвано да създаде единен пазар между САЩ и ЕС. А от друга, започна да набира сила разколът в на практика всички ключови западни страни. Този разкол може да се опише като борба между националните и наднационалните елити, тоест между тези, които са настроени за запазване и дори за реванш на националния суверенитет, и тези които искат да няма нито немци, нито французи, а единствено единно западно общество от Калифорния до Варшава. Но самите национални елити, при това техните както космополитни, така и патриотични варианти, са така отслабени и зависими, че дори такова противопоставяне няма да даде изчерпателно обяснение на случващото се. Затова елитите са пръснати и наплашени, те не знаят какво да правят и как да се прегрупират, за да успокоят разсърдения избирател, да получат подкрепа и да запазят управляемостта на предишния курс. Ситуацията е безизходна – именно защото във врата им дишат контраелитите, несистемните политици, които довчера бяха изолирани и които успешно бяха маргинализирани и демонизирани. Тръмп, Джереми Корбин във Великобритания, Льо Пен и Меланшон във Франция, „Алтернатива за Германия“, Салвини и „Петте Звезди“ в Италия, да не говорим за масата на т.нар. популисти и радикали в другите западни страни. Затова е и странно, и глупаво да се поставя въпроса дали това е изгодно за Русия – това е обективна реалност, нов етап от живота на Запада. И от това, че Западните елити в своето мнозинство не искат да признават обективността и закономерността на протичащите в техните страни процеси, няма да се промени нищо. Неизбежното идване на власт на несистемните сили не изчезва от това и Русия просто залага на работата с тези, които ще бъдат на Запада след няколко години. И няма нищо странно в това, че тези хора като цяло се отнасят значително по-позитивно към нашата страна – именно Русия открито противостои на наднационалната, атлантическа част от глобалния елит, нейните експанзионистични проекти и глобални планове. А нали именно атлантистите са основните врагове и гонители на всички западни извънсистемни политици – от Тръмп до Салвини. Така че ние с тях имаме най-малкото общи врагове. И освен това имаме и напълно конкретни общи интереси. Отстояването и укрепването на националния суверенитет е невъзможно самостоятелно – светът вече е навлязъл в този стадий на глобализацията, когато тези сили, които марксистите наричат империалистичен, транснационален капитал, притежават мощ, превъзхождаща практически всяка страна поотделно. Затова единствено съюзът, алиансът на различните суверенни държави, било то Китай, Русия, Индия, Иран – е способен ефективно да сломят играта на глобалистите за премахването на националния суверенитет като такъв. В този смисъл западните страни не се различават коренно от незападните страни - защото в действителност те не са предмет на глобализация, а заложници на глобалистичния проект, негов инструмент и лаборатория. И ако национално ориентираната част от елитите иска, разчитайки на обществото, да върне независимостта на страните си, Русия само ще приветства това. Ето защо Тръмп е „полезен за нас“, защото е от полза за националните САЩ. Ето защо Брекзит е „печеливш“ за нас, защото той е в интерес на Великобритания като суверенна държава, а не като страна, обслужваща интересите на финансистите от Ситито. Да, сега сме облагодетелствани от отслабването на Европейския съюз в резултат на Брекзит, защото тази версия на обединена Европа не е естествен съюз на европейските държави, а наднационален проект, враждебен към европейските нации и нашите национални интереси, тъй като претендира за интеграция, да го кажем на народен език – да завземе части от руския свят, например, Украйна. В случая с Брекзит управляващите западни елити нямат добър ход – те не искат да изведат Великобритания от ЕС, но и не могат просто така да отменят това. Без Великобритания ЕС ще стане по-слаб, но при това няма да успее да се възползва от откриващите се възможности за по-нататъшна политическа и финансова интеграция (която британците възпрепятстват). Защото в Германия и във Франция расте недоволството на населението дори от настоящия Евросъюз. В тези условия „пробутването\" на по-нататъшната централизация и глобализация ще бъде невъзможно. И да не говорим за това, че против този чисто континентален Евросъюз активно ще играят и атлантистите, ако видят, че той ще доведе до засилването на Германия и Франция и тяхната независимост от наднационалните сили. Строго погледнато, невъзможността за запазване на предишния курс както на Запада като цяло, така и на отделните му страни, несигурността за бъдещето на Европейския съюз и опитите на Тръмп да си възвърне американския национален суверенитет са основното предизвикателство за управляващите. Съдейки по поведението на елитите сега, при задълбочаване на кризата, техните действия ще станат още по-конвулсивни и неефективни. Докато не се случи повече или по-малко мирна смяна и рокада на елитите и настоящите контраелити дойдат на власт, променяйки политиката на своите страни и Запада като цяло. Западът не само ще престане да бъде едно цяло, но ще приключи голяма глава от човешката история, период от няколко века, когато европейските страни оказваха решаващо влияние върху хода на световната история и всички други цивилизации, а англосаксонските страни се превърнаха в „ръководна и водеща сила“. Между другото, конфронтацията на Европа с Русия като цяло ще приключи. Но не очакваме нищо специално от Запада, просто искаме губещите сили да спрат да се намесват в естествения ход на историята, включително и на самите западни страни. Най-важното за нас в отношенията ни със Запада е обективната оценка на протичащите там процеси и да се опитаме да предвидим промяна в ситуацията поне с няколко стъпки напред. Самият Запад, между другото, не може да направи това. Но на нас отстрани това трябва да бъде видно.", "date": "2019.01.19", "title": "С какво разделението и врявата на Запад са изгодни на Русия"}
{"url": "http://www.classa.bg/%D1%81%D0%B2%D1%8F%D1%82/item/391687-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%E2%80%9E%D1%85%D0%B0%D0%BA%D0%B2%D0%B0%D0%BD%D0%B5%E2%80%9C-%D0%BD%D0%B0-%D0%B4%D0%B0%D0%BD%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0%D0%B4-770-%D0%BC%D0%B8%D0%BB%D0%B8%D0%BE%D0%BD%D0%B0-%D0%B8%D0%BC%D0%B5%D0%B9%D0%BB%D0%B0", "text": "Един изследовател на цифровата сигурност разкри най-голямото хакване на данни в историята, което засенчва всички други подобни действия, извършени досега. Тази кражба на данни означава излагане на повече от 770 милиона имейла и 21 милиона уникални пароли.   Прихващането, наречено \"Колекция # 1\", съдържа 2,692,828,238 реда сурови данни от потенциално хиляди различни източници, според експерта Трой Хънт. Общо има 1,160,253,228 уникални комбинации от имейли и пароли, съдържащи се в повече от 12 000 отделни файла, които представляват 87 GB сурови текстови данни. \"Хакването\" се счита за най-голямата кражба на данни в историята, а по брой на засегнатите хора се надвишава само от два инцидента, свързани с Yahoo през 2013 и 2014 г. \"Изглежда съвсем случаен набор от сайтове, за да се увеличи броят на пълномощията на Хакера\" - каза Хънт. \"Няма очевидни модели, само излагане на максимум.\" Данните включват предварително кодирани пароли, които са били прихванати и преобразувани в необработен текст, а най-ранните файлове датират от 2008 г. Информацията не е пусната за продажба, а е просто качена в облака MEGA, а след това и в популярен форум за \"хакерства\". В резултат на това изтичане съществува висок риск от случаи на така нареченото „попълване на пълномощия\" - кибернетична атака, състояща се от използване на злонамерена програма за автоматично въвеждане на многобройни комбинации поща / парола в опит да се влезе в личната сметка на един или друг човек. Добрата новина е, че колекцията не съдържа данни на банкови карти или номера за социално осигуряване.   Хънт препоръчва да се провери в услугата „Have I Been Pwned\", дали нашата електронна поща е била жертва на „хакването\".   Ако намерим пощата си в списъка, което е много вероятно, експертът препоръчва използването на мениджър на пароли или дори прибягване до елементарния, но ефективен метод за писане на нашите пароли на хартия. \"Може да е в противоречие с традиционното мислене, но писането на уникални пароли на хартия и запазването им във физически затворена къща е по-добро от повторното използване на същата парола в интернет\", пише Хънт в своя блог.   Няколко щастливци твърдят, че са избегнали да бъдат „хакнати\", но шансовете не са в тяхна полза.", "date": "2019.01.19", "title": "Най-голямото „хакване“ на данни в историята - над 770 милиона имейла"}
{"url": "http://www.classa.bg/%D1%81%D0%B2%D1%8F%D1%82/item/391689-%D1%82%D1%80%D1%8A%D0%BC%D0%BF-%D0%BE%D1%86%D0%B5%D0%BD%D1%8F%D0%B2%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%BD%D0%B0%D1%82%D0%BE,-%D0%BA%D0%BE%D0%B9-%D1%89%D0%B5-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82-%D1%82%D0%BE%D0%B2%D0%B0", "text": "Американският президент Доналд Тръмп планира страната му да напусне НАТО, съобщи Ню Йорк Таймс, цитирайки представители на федералното правителство.   Източниците съобщиха на вестника, че президентът разглежда \"стъпка, еквивалентна на унищожаване на НАТО: изтеглянето на Съединените щати от Алианса\" и през изминалата година няколко пъти е планирал да предприеме тази мярка. Освен това увери, че президентът е заявил, че НАТО няма смисъл и представлява тежест за страната.   Мярката може да бъде причинена от финансови причини и недоволството на Тръмп от плащанията на Европейския съюз за осигуряване на сигурността на блока. По време на мандата на Тръмп въпросът с военните разходи се превърна в раздор между американската държава и другите членове на Атлантическия съюз. Президентът каза, че \"САЩ харчат много повече за НАТО, отколкото всяка друга държава, а това не е справедливо или приемливо\". Преди срещата на НАТО в Брюксел (Белгия), Тръмп, чиято страна разпределя около 4% от своя БВП за разходи за отбрана на военния блок, изпрати писма до няколко съюзнически лидери, припомняйки им необходимостта от увеличаване на размера на техните вноски в бюджета на Алианса. В контекста на евентуалното напускане на блока, Мишел А. Флорной, заместник-министър на отбраната по време на администрацията на Барак Обама, подчерта, че идеята за напускане на НАТО ще бъде много полезна... но за Русия. Излизането от Алианса \"ще бъде най-големият успех, за който Владимир Путин би могъл да мечтае\", каза тя. Тонът на изявленията й съвпада с този на Джеймс Ставридис, бивш американски висш командващ в НАТО, който подчерта, че \"дори обсъждането на идеята ще бъде за Путин дарът на века\". \"Чикаго трибюн\" отбеляза \"Проблемът на 21-ви век за НАТО не са САЩ, нито дори Русия, а Германия. Примери за дейностите, които застрашават Алианса от тази европейска страна, са опитите на Берлин да диктува миграционната политика на Европейския съюз и суровите условия, при които Обединеното кралство може да напусне ЕС. , както и отказът на европейския икономически локомотив да посвети 2% от своя БВП на отбраната на блока, цифра, установена от споразумение, подписано през 2014 г. от членовете на НАТО. Вместо това Германия харчи само 1,2% от своя БВП.\" От своя страна Джаки Спиер, член на Камарата на представителите, каза пред CNN, че решението за напускане на САЩ може да доведе до \"импийчмънт\" на Тръмп. \"Мисля, че този акт ще бъде толкова разрушителен за страната ни и за нашата способност да защитим националната сигурност на всеки американец, че това би било причината за някакво дълбоко усилие, било то импийчмънт или двадесет и петата поправка на Конституцията, която позволява Президентът да бъде свален, ако бъде счетен за психически увреден и неспособен да изпълни правомощията и задълженията на неговата служба\", каза той. Въпреки слуховете, Доналд Тръмп увери в четвъртък, че САЩ ще поддържат подкрепата си за Атлантическия алианс, но подчерта, че е необходимо другите държави-членки да увеличат финансовото си участие в организацията. \"Ще настояваме за справедливо разпределение на тежестта със съюзниците, казах го ясно: защитаваме много богати страни\", каза той в Пентагона.", "date": "2019.01.19", "title": "Тръмп оценява излизане от НАТО, кой ще се възползва от това?"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/391690-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82,-%D0%BF%D1%80%D0%B8%D0%BB%D0%BE%D0%B6%D0%B5%D0%BD-%D0%BA%D1%8A%D0%BC-%D0%B3%D0%B5%D0%BD%D0%BE%D0%BC%D0%B0,-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0-%D0%BD%D0%B5%D0%BF%D0%BE%D0%B7%D0%BD%D0%B0%D1%82-%D0%BF%D1%80%D0%B5%D0%B4%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": "Чрез комбиниране на алгоритми за дълбоко обучение и статистически методи, изследователи от Института за еволюционна биология (Institute of Evolutionary Biology – IBE), Centro Nacional de Análisis Genómico (CNAG-CRG) на Центъра за геномно регулиране (CRG) и Института по геномика при Университета в Тарту (Естония), са идентифицирали в генома на азиатски индивиди отпечатък от непознат хоминид, който се е развивал преди десетки хиляди години.     Съвременният изчислителен анализ на човешка ДНК показва, че изчезналият вид е хибрид на неандерталци и Денисов човек и се е кръстосал със съвременни хора извън Африка – в Азия. Тази констатация би обяснила, защо хибридът, открит това лято в пещерите Денисова – потомството на неандерталска майка и баща Денисов човек – не е изолиран случай, а по-скоро е част от общия процес на интрогресия (термин в генетиката, който се отнася до трансфера на един ген от един вид към генния басейн на друг вид). Изследването, публикувано в  , използва дълбоко обучение за първи път, за да обясни човешката еволюция, като проправя пътя за прилагането на тази технология в други области на биологията, геномиката и еволюцията. Един от начините за разграничаване на два вида е, че те макар да могат да се кръстосат, в резултат обикновено не произвеждат плодородни потомци. Въпреки това, тази концепция е много по-сложна, когато участват изчезнали видове. Всъщност историята, разказана от сегашната човешка ДНК, размива линиите на тези граници, запазвайки фрагменти от хоминиди от други видове, като неандерталците и Денисовия човек, които съжителстват с модерни хора преди повече от 40 000 години в Евразия. Сега изследователите от IBE, CNAG-CRG и Университета в Тарту са използвали дълбоки алгоритми на обучение за да идентифицират нов и досега неизвестен прародител на модерния човек, който се е кръстосвал с него преди десетки хиляди години. „Преди около 80 000 години се е случило така нареченото „кръстосване извън Африка“, когато част от човешкото население, което вече е било съставено от съвременни хора, изоставяло африканския континент и мигрирало на други континенти, създавайки всички настоящи популации“, обяснява Яуме Бертранпетит, главен изследовател в IBE. „Ние знаем, че от този момент нататък съвременните хора се кръстосват с неандерталци във всички континенти, с изключение на Африка, и с Денисов човек в Океания и вероятно в Югоизточна Азия. Доказателствата за кръстосване с трети изчезнал вид досега не бяха потвърдени със сигурност. “ Досега съществуването на третия предшественик беше само теория, която би обяснила произхода на някои фрагменти от сегашния човешки геном (част от екипа, включен в това проучване, вече представи тезата си за съществуването на изчезналия хоминид в предишно проучване). Дълбокото обучение, като начин за дешифриране на ключовете за човешката еволюция в древната ДНК, прави възможен преходът от ДНК към демография на предшествениците на модерния човек. Проблемът, с който трябва да се борят изследователите е, че демографските модели, които са анализирали, са много по-сложни от всичко друго, взимано предвид досега, като няма налични статистически инструменти, които да се използват. Дълбокото обучение „е алгоритъм, който имитира начина, по който работи нервната система на бозайниците, с различни изкуствени неврони, които се специализират и се научават да откриват в данни, модели, които са важни за изпълнение на дадена задача“, обяснява Искар Лао, главен изследовател в CNAG-CRG и експерт в този тип симулации. „Използвахме това свойство, за да получим алгоритъма, за да се научим да предсказваме демографските данни, използвайки геноми, получени чрез стотици хиляди симулации. Всеки път, когато провеждаме симулация, пътуваме по възможен път в историята на човечеството.“ Това обаче е първият път, в който дълбокото обучение се използва успешно, за да се обясни човешката история, като се проправя пътя за прилагането на тази технология и в други области на биологията, геномиката и еволюцията. Оказва се, че изчезнал вид хоминид, може да обясни историята на човечеството. Анализ на базата на дълбоко обучение разкрива, че изчезналият хоминид вероятно е потомък, кръстоска между неандерталци и Денисов човек. Откриването на вкаменелост с тези характеристики това лято изглежда подкрепя откритието на изследването, като консолидира хипотезата за този трети вид или популация, които съжителстват с модерните човешки същества и се свързват с тях. „Нашата теория съвпада с хибридния образец, открит наскоро в Денисова, въпреки че все още не можем да изключим и други възможности,“ казва Маюх Мондал, изследовател от университета в Тарту и IBE.", "date": "2019.01.19", "title": "Изкуствен интелект, приложен към генома, идентифицира непознат предшественик на човека"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391691-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%B7%D0%B0-%D0%B4%D0%BE%D0%B2%D1%8A%D1%80%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "През седмицата Министерството на енерГЕПИката публикува на сайта си  ПРОЕКТ НА ИНТЕГРИРАН ПЛАН В ОБЛАСТТА НА ЕНЕРГЕТИКАТА И КЛИМАТА НА РЕПУБЛИКА БЪЛГАРИЯ . Ще ви покажа ключов елемент от него на фона на днешната действителност в аналогичната област, в икономика №1 на Европа Германия.   На фоновата англоезична графика със сините стълбчета е показан делът (в %) на възобновяемите енергийни източници (ВЕИ) в производството на електроенергия в Германия, по години. В червеното каре са показани плановете за дела (в %) на ВЕИ в производството на електроенергия в България, през идните 10 години. Двете цветни криви показват динамиката на средната борсова цена на електроенергията в България и Германия, от началото на 2019-та г.     В целия ПРОЕКТ, чийто обем е 170 страници, има още МНОГО откровения за тъмното бъдеще на България, но за сега ще ви ги спестя. Ако някой все пак иска да се запознае може да го направи от този адрес: Или още по-директно: Забелязахте ли, че PDF файла НЯМА ИМЕ? ЛЮБОПИТЕН МОМЕНТ!  Високите цени на енергийната борса у нас се постигат благодарение на излизането на ВЕИ производителите от началото на годините на нея. Това става по специално разработен и реализиращ се сценарий от организираната престъпност, за който още мисля дали да ви покажа и разкажа.    ", "date": "2019.01.19", "title": "Показаха плановете за довършването на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391692-%D1%82%D0%BE%D0%B2%D0%B0-%D0%B5-%D0%BC%D0%BE%D0%B6%D0%B5-%D0%B1%D0%B8-%D0%BD%D0%B0%D0%B9-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%B4%D0%BD%D0%B5%D1%88%D0%BD%D0%B8%D1%82%D0%B5-%D0%B4%D0%B5%D1%86%D0%B0", "text": "Знаете ли кой е може би най-сериозният проблем на днешните деца? Самотата. Бутаме им в ръцете един таблет и се затваряме в другата стая. Тръгваме на гурбет и ги оставяме на баба.  Дали това не боли поне колкото шамарите?     Признавам, не разбрах как точно ще се осъществят многобройните хубави неща, заложени в националната стратегия за детето - жанрът прилича малко на „визия за България“. Ако питате мен, основното, което трябва да преосмислим, е сакрализираната роля на биологическия родител, който следва да бъде подложен на много по-сериозен обществен натиск. Да се поучим например от Норвегия, където деца лесно могат да бъдат отнемани от родителите им, за да бъдат дадени за отглеждане на по-отговорни хора. Да започнем да подкрепяме не само медицинските средства за справяне с безплодието, но и осиновяването, което в цялата човешка история е било наравно с биологическото раждане на човешки същества. Да търсим сметка на родителите, които сякаш не забелязват, че децата им се връщат вечер след вечер пияни или дрогирани. Може да ви звучи твърде нелиберално, но не разбирам как деца могат да пушат на два метра от училището и никой да не реагира. Българинът и шамарите В България дебатът се завъртя основно около шамарите - може би защото този аспект предлага на медиите търсената образност. Доколкото знам, в България насилието над деца е криминализирано още през 2000 година в Закона за закрила на детето. Би трябвало да съществува телефон, на който жертвите да се оплакват от родители-насилници, но не знам дали се ползва. Вероятно ключът е думичката „пълна“ - сега забраната щяла да е пълна. Тоест, забранява се дори попляскването. Социолозите твърдят, че макар да са ги практикували, повечето родители били против тази възпитателна мярка. Сиреч: биеш, но се чувстваш виновен. Което все пак не е зле като начало. Въпросът е дали не се изхвърляме малко по тази тема. Агресия срещаме навсякъде в нашето общество. Претърпяхме поражение по темата за насилието над жени заради мошеничествата на националисти-социалисти относно Истанбулската конвенция. Опитваме се да забравим какво става в ромските гета, а ЮНЕСКО май скоро ще обяви саморазправата между автомобилисти за наше нематериално културно наследство. И все пак е факт, че както България, така и светът като цяло вървят към умиротворяване. А заедно с това общественото мнение става все по-нетърпимо към всяка проява на насилие. Оттук и парадоксът - на практика насилието намалява, но субективното усещане е, че се увеличава. Кой ще победи в това благородно надбягване - не знаем. Най-добре би било нетърпимостта леко да изпреварва обективните данни, без обаче да ни довежда до истерия. Първото законодателство срещу родителското насилие беше прието през 1966 в Швеция. И навремето дълбоко шокира света - гледай сега, забраняват да удряш собственото си дете, ами как ще го възпитаваш? Оказа се обаче, че шведите възпитават децата си не по-зле, даже напротив. Постепенно примерът се разпространи из голяма част от развития свят - първо забраниха насилието в училище, после и вкъщи. Миналата година след колоритен дебат подобно законодателство приеха и французите.     В много страни важи уговорката, че наказанията трябва да са в разумни граници. В САЩ и в Англия случаите се решават единично и в контекст - въпрос на здрав разум е правиш разлика между родител, плеснал веднъж детето си, и такъв, който всяка вечер сваля колана и го пребива. Впрочем, тенденцията към пацифициране на нравите не спира до хората: все повече стават законодателствата, които изискват хуманно третиране на животните - карате добитъка към кланницата, но сте задължени да му дадете почивка и вода. В научната фантастика пък вече се появи темата за хуманното третиране на роботи. Психолозите отдавна са доказали, че възпитание без бой и наказания е много по-ефикасно. Работата е там, че то отнема много време и търпение. И в този смисъл е възможно само във високо развити общества. Докато шамарът, знаем, действа мигновено - пращаш разплаканото дете в другата стая и сядаш да си гледаш мача. Да не забравяме и това: самите ние, родителите, сме отглеждани във време, когато физическото наказание се смяташе за естествен атрибут на родителската (учителската, казармената) власт. В най-общия случай детето попива насилието до такава степен, че по-късно самото то става агресивен родител и гражданин, който решава проблемите си с бой.   Проф. Ивайло Дичев   Ако това не е насилие, не знам … Разбира се, че е най-добре наказанията да имат символична форма: наместо удар - каране, сърдене, лишаване от нещо. Проблемът е, че понякога символичното наказание боли поне колкото физическото (тук не говоря за истинските насилници, които повреждат здравето на децата си, това е друга тема). Забраняваме значи шамарите, но веднага идва следващото ниво - какво правим със символичните наказания? Може би някой ден ще трябва да търсим отговорност защо някой е викнал на детето си „не те е срам“. В дебата за забраната на шамарите цивилизационната посока със сигурност е правилна. Нека родителите се чувстват виновни, нека ги възпитаваме да се въздържат. Но твърде радикалните мерки рискуват да си останат на хартия. Нека първо започнем да изкореняваме сериозното насилие, което се шири из нашето общество, а срещу битовите всекидневни форми на патриархално възпитание да работим със средствата на примера и обществения натиск. Родителите трябва да се научат да заменят физическите форми на възпитание с думи, с време, с внимание. А това със сигурност няма да е много лесно. Едно твърде радикално законодателство рискува да лиши не особено образованите сред нас от ресурс за общуване с децата - ще им стане сложно и просто ще ги зарежат. А кажи-речи всеки, който работи с деца, ще ви каже, че най-сериозният проблем на днешното дете е самотата. Бутаме му в ръцете един таблет и се затваряме в другата стая. Заминаваме на гурбет и го оставяме на баба. Нямаме пари за извънкласни занимания, не ни се занимава да му търсим компания за игра, а самò на улицата вече ни е страх да го пускаме. Ако това не е насилие, не знам…  ", "date": "2019.01.19", "title": "Това е може би най-сериозният проблем на днешните деца"}
{"url": "http://www.classa.bg/%D1%81%D0%B2%D1%8F%D1%82/item/391681-%D0%BC%D0%BE%D0%B3%D0%B0%D1%82-%D0%BB%D0%B8-%D1%81%D0%B0%D1%89-%D0%B4%D0%B0-%D1%81%D0%BF%D1%80%D0%B0%D1%82-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Американският посланик в Берлин призова германските фирми де преосмислят участието си в газопровода Северен поток-2. Кои други западни фирми са застрашени от американски санкции и могат ли САЩ  да спрат проекта?         В Германия отново се заговори за \"Северен поток-2\". Повод за това стана писмото на американския посланик в Берлин Ричард Гренел до германските фирми, свързани с проекта за газопровода. В него американският дипломат напомня, че фирмите, които \"сътрудничат с Русия по  \", поемат риск. Едни американски санкции биха застрашили не само въпросните компании, но и бъдещето на целия проект, показват проучванията на ДВ.  \"Финансовите инвеститори\" Писмото на Гренел е получено от германските фирми, участващи в проекта. Това са енергийната компания Uniper, създадена преди две години след разделянето на концерна E.On, която пое дейността по добива и преработката на природен газ, и дъщерната фирма на BASF - Winterschall, която е най-големият германски производител на нефт и газ. Освен тях в проекта \"Северен поток-2\" участват и австрийската OMV, холандският концерн Shell и френският Engie. Единствен шефът на OMV Райнер Зееле реагира публично - той заяви, че Вашингтон е поел по \"пътя на конфронтацията\". ОMV не е получавала подобно писмо от американското представителство във Виена, уточни друг представител на компанията, а Engie и Royal Dutch Shell не са отговорили на запитване от ДВ дали са получавали аналогични писания.  Петте горепосочени концерна са финансовите инвеститори на \"Северен поток-2\". В САЩ вече е осигурена и законодателната база за налагане на санкции срещу тях: законът \"За противодействие на противниците на САЩ посредством санкции\" (CAATSA) беше приет през 2017 година и позволява на Вашингтон да налага финансови санкции на лица, които инвестират средства в изграждането на руски експортни тръбопроводи. Съгласно закона, ограничението е до не повече от 5 милиона долара годишно, или до 1 милион - еднократно.     Рискът за самите фирми е преди всичко в \"загубата на имидж\", както споменава в писмото си посланик Гренел. Ако им бъдат наложени санкции по закона CAATSA, това ще означава и загуба на финансова подкрепа за проекта, а те (фирмите-инвеститори) участват с 950 милиона евро в проекта. Едва ли обаче по този начин САЩ ще спрат самия проект - повечето наблюдатели са на мнение, че Газпром и Русия могат да осигурят финансирането му и без чуждо участие.   Трасето на Северен поток-2   Фирмите-изпълнителки са най-уязвимото звено Ако Вашингтон наистина е решен да спре проекта, трябва да се прицели на друго място - във фирмите-изпълнителки на проекта. Това са 627 фирми от цял свят, както уточни за ДВ изпълнителният директор на Източната комисия на германската икономика Михаел Хармс. Сред тях има и такива, които играят решаваща роля за реализацията на проекта, като специализираните фирми, които отговарят за полагането на тръбите по дъното на Балтийско море - холандската Аllseas Group, регистрирана  в Швейцария, и италианската Saipem. Италианците работят по проекта от лятото на 2018 и фактически вече са приключили своята част от работата, по информация на Ханделсблат, позоваващ се на свои източници в бранша. Основната дейност по полагането на тръбите обаче отново трябва да извърши Allseas - както и при  . Един от корабите на фирмата Pioneering Spirit, дълъг почти 500 метра, може да полага до 5 километра тръби на ден. Ако САЩ се  прицелят в тази компания, това наистина би могло да доведе до замразяването на проекта, казва за ДВ Михаил Крутихин от консултантската компания RusEnergy. Allseas Group и Saipem  отказаха коментар на запитване на ДВ. В надпревара с времето В писмото си до германските фирми посланик Ричард Гренел пише още, че \"натискът за предприемане на мерки срещу Северен поток-2 във Вашингтон нараства\". Републиканците и демократите приеха съвместна резолюция, подкрепяща санкциите срещу проекта в рамките на закона CAATSA. В писмото на Гренел се припомня и това, че в американския Конгрес е внесен за разглеждане още един законопроект за санкции срещу Северен поток-2.   Тръбите с диаметър 1,20 метра и 12 м на дължина се произвеждат от фирма Wasco Coatings Germany GmbH в Засниц   Страничният наблюдател сигурно ще се запита защо САЩ не наложат веднага санкции - докато проектът не е завършен? Подписаният от Доналд Тръмп закон CAATSA няма задължителен характер в частта си за Северен поток-2, но въпреки това дава право на американския президент да се противопоставя на проекта. Работата е там, че налагането на санкции би трябвало да бъде съгласувано с европейските партньори, както пише в текста на документа. А  . Писмото на Ричард Гренел предизвика остра негативна реакция в Берлин. \"Според мен, някои членове на американската администрация са против налагането на санкции, защото се опасяват от възникването на напрежение в трансатлантическите отношения\", съобщи на ДВ Майкъл Карпентър, бивши високопоставен служител от Пентагона и шеф на аналитичния център Пен-Байдън. Що се отнася до президента Тръмп, той е готов на конфронтация с европейските партньори. Но мнозина в неговата администрация смятат санкциите за \"прекомерна стъпка\" и предпочитат заплахите да не прерастват в реални действия. Според Майкъл Карпентър, ако нищо друго не помогне за спирането на строителството на Северен поток-2, е съвсем реалистично да бъдат наложени санкции като крайна мярка. Що се отнася да втория законопроект, за който споменава в писмото си Ричард Гренел, Конгресът ще го разглежда чак напролет. Казано иначе - Вашингтон не разполага с много време, за да спре изграждането на газопровода: дотук по дъното на Балтийско море са положени над 370 от планираните 1200 километра тръби. И първият природен газ може да потече по тях още до края на тази година.  ", "date": "2019.01.19", "title": "Могат ли САЩ да спрат Северен поток-2?"}
{"url": "http://www.classa.bg/%D1%81%D0%B2%D1%8F%D1%82/item/391682-%D0%BD%D0%B8%D1%89%D0%B5%D1%82%D0%B0%D1%82%D0%B0-%D0%BD%D0%B0-%E2%80%9C%D0%BB%D0%B5%D0%B2%D0%B8%D1%8F%E2%80%9D-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D1%8A%D0%BC", "text": " част от традиционните леви партии отдавна пое по пътя на неолиберализма. Зарязаха борбата за правата на нормалните хора и почнаха да се прехласват пред прелестите на пазара и глобализацията. Основното, което ги вълнува, е защитата на разни маргинални групички, които, много често, изобщо нямат нужда от защита. Избирателите се отплащат на такива партии като все по-рядко гласуват за тях.   Съвсем не са случайни кавичките в заглавието. “Левите” неолиберали наистина нямат нищо общо с истинското ляво. Макар че обичат да твърдят обратното. Най-характерното за тези хора е, че отдавна са изхвърлили от речника и, разбира се, от мисленето си такива понятия като експлоатация, класова борба, наемни работници. За тях това са твърде “остарели” концепции, а те са твърде /пост/модерни, за да разсъждават по такива теми. Съвсем други са нещата, които ги вълнуват – расизъм, ксенофобия, дискриминация, хомофобия, права на ЛГБТ общността, права на жените. Тук трябва да се направи едно много важно уточнение.      Всички тези теми са важни. И преди време те с пълно право са били поставяни в центъра на обществените дискусии. Хомосексуалистите, малцинствата, жените действително са били подлагани на всевъзможни дискриминации. И тъй като левите хора по принцип подкрепят всички дискриминирани, е било напълно естествено борбата за правата на всевъзможните потискани групи да се превърне в централна тема за левицата. Само че през последните десетилетия действителността в това отношение е силно променена.      Страшно много е направено – и в законодателството на различните държави, и изобщо в правилата за живеене -, за да могат някога потисканите групи днес да живеят несравнимо по-добре, отколкото преди половин век. Поне в развития свят никой човек, който иска да бъде приеман сериозно, не може да си позволи дори и минималистични расистки, хомофобски или уронващи женското достойнство забележки. Да не говорим за нещо повече. Така че борбата за правата на дискриминираните някога групи наистина е дала забележителни резултати. Ето защо опитите именно тя да бъде поставяна в центъра на лявата политика предизвикават недоумение. Да, левицата трябва да подкрепя потисканите групи и хора. Само че днес онеправдани са не толкова гейовете, лесбийките, трансджендърите, жените и т.н. Много на брой са случаите, в които именно такива хора получават признание, високи постове, великолепно заплащане, нищо че са гейове, лесбийки, трансджендъри, жени и т.н. Съвсем други са днешните потискани и онеправдани хора. Това са хората, които живеят от труда си. Работещите хора. Толкова характерната за 19-ти и началото на 20-ти век експлоатация никъде не е изчезвала. Съществува си и се проявява все по-силно. Особено през последните 30-40 години. Вярно, от края на Втората световна война до края на 70-те години на 20-ти век животът на работещите хора в развития свят значително се подобрява.В значителна степен това се дължи и на съществуването на “социалистическия лагер”, както и на Студената война между него и “капиталистическия свят”.Елитите на Запад разбират, че е по-добре да се лишат от част от привилегиите си в името на това работниците да живеят по-добре и да не искат да осъществяват социалистически строй. В името на тази цел експлоатацията намалява, заплатите и социалните придобивки на работещите хора се увеличават. Неолибералната контрареволюция, започнала в край на 70-те години на 20-ти век слага край на това. Тъй като социализмът от съветски тип изглежда все по-нежизнеспособен, а кризите в Западния свят, изглежда, потвърждават теорията за краха на кейнсианството, на мода идват други теории и практики. От възгледите на Хайек, Мизес и Фридман, от политиките на Тачър и Рейгън се ражда един свят, който прокламира върховенството на пазара над всичко останало. Държавата е осмяна и обругана, а “невидимата ръка на пазара” е издигната в култ, на който и Йосиф Сталин би могъл да завиди. След рухването на Берлинската стена и краха на Съветския съюз никой вече не е в състояние да спре неолибералния възход. А това означава само едно – оттук насетне важни ще бъдат само капиталистите и техните печалби. Оттук-насетне животът на нормалните работещи ще става все по-тежък. Разбира се, това е сбъднатата мечта на всички десни сили. В най-развитите държави, като Съединените щати и Великобритания, десницата триумфира. Левицата все повече губи почва под краката си и отчаяно се опитва да намери каузи, които биха й върнали електоралните успехи. За жалост, това търсене наистина е твърде отчаяно….В опит да се дистанцират от традиционните леви ценности, които биха ги отъждествили с компрометирания съветски социализъм, левите партии в Европа и САЩ започват да стават все по-либерални, говорят все повече за “правата на личността” вместо за класова борба и експлоатация. Вместо да се борят с несправедливостите на капитализма, голяма част от левите активисти насочват патоса на гнева си срещу расисти, хомофоби и потенциални изнасилачи. Не че въпросните групи трябва да бъдат харесвани, но е сигурно, че не в борбата тъкмо срещу тях е смисълът на съществуването на левицата.Експлоататорският елит е много по-опасен от хомофобите и расистите. И затова левите трябва да насочат основните си сили именно в борбата срещу него. Левите партии, обаче, както и много леви интелектуалци избраха другото – да се сражават с врагове, които , много често, дори не съществуват. За да бъдем напълно коректни , трябва да проследим генезиса на това явление. Как се стига дотам, че левицата забравя за експлоатацията и се концентрира основно върху расизма, хомофобията и сексизма? Корените на това явление трябва да бъдат търсени още през 60-те години на миналия век. Тогава вследствие на социалните политики, провеждани в развития свят, пролетариатът вече не е така онеправдан,, както половин столетие по-рано. Работниците живеят все по-добре в капиталистическото общество. Много от тях имат собствени жилища и всички тогавашни предмети на лукса. Тоест вече могат да губят много повече неща, освен оковите си. Мислите за революция, за тотално преустройство на обществото ги привличат все по-малко. Ето защо левите теоретици трябва да открият други агенти на промяната. Основното условие, на което новите “революционни агенти” трябва да отговарят, е да са изключени от системата, да търпят притеснения и лишения. Ето така се ражда култът към малцинствата. Били те на расова, възрастова или сексуална основа. Най-ярък изразител на подобни търсения е Херберт Маркузе. Роден е в Берлин през 1898 г. в семейство, принадлежащо към горната средна класа. Родителите му са евреи, които са добре интегрирани в германското общество. По-повод на еврейския си произход и успешната асимилация Маркузе обича да си припомня как в петък следобед често се е разнасял гласът на майка му: “Зигфрид, Брунхилда, гответе се за Шабат!” През 1916 г. Херберт е мобилизиран. Безсмисленият ужас на Първата световна война води до бърза радикализация на младия човек и до търсене на нови пътища за обществено устройство. След като Германия губи войната страната е раздирана от вълнения,а вероятността от установяването на съветска власт силно нараства. Младият Маркузе е избран за член на съвета на революционните депутати в Берлин. В крайна смета комунистите губят битката, а Херберт се оттегля от участие в активната политика. През този период започва да чете Маркс и други леви мислители, опитвайки се да научи повече както за динамиката на капитализма, така и защо револююцията в Германия се е провалила. Междувременно завършва университета във Фрайбург, защитайвайки дисертация, посветена на романите, които описват конфликта между творците и обществото. След края на обучението си Маркузе се връща в Берлин, където получава от баща си – търговец с успешен бизнес – апартамент и средства, за да стане партньор в книжарница за антикварна литература. През този период Херберт се занимава не толкова с търговски въпроси, колкото с четене, основно на философска литература. Внимателното изучаване на текстовете на Маркс, Хусерл, Хайдегер го водят до извода, че марксизмът се е превърнал в закостеняла теория, която е изгубила революционния си потенциал, понеже не си дава сметка за съвременното развитие на обществото. Според Маркузе марксизмът пренебрегва културните и психологическите фактори, като безсмислено фаворизира най-вече икономическите условия. Кризата в обществото е не само икономическа, настоява той, тя е също така духовна и културна. Ето защо при тази нова ситуация е необходима и нова революционна концепция, която не се опира единствено на икономически фактори. Маркузе смята също така, че марксистката теория неглижира дълбоките вътрешни усещания на индивида и затова той поставя акцент върху личното освобождение и личното щастие заедно с необходимостта от дълбоки социални трансформации. През 1928 г. Херберт Маркузе отново отива във Фрайбургския университет и става асистент по философия на Мартин Хайдегер, пред чието творчество се прекланя. Скоро започва да публикува есета, в които се опитва да съчетае философията на ментора си с постулатите на марксизма. Двамата прекъсват всякакви отношения, когато след идването на Хитлер на власт през 1933г. Хайдегер става член на национал-социалистическата партия и първи нацистки ректор на Фрайбургския университет. Евреинът и привърженик на левите идеи Маркузе разбира, че с универитетската му кариера е свършено. Свързва се с Макс Хоркхаймер, който е ръководител на Института за социални изследвания във Франкфурт и става един от най-дейните участници в проектите на тази институция. Всъщност говорим за прословутата Франкфуртска школа, създадена още през 20-те години на 20-ти век и превърнала се в символ на западния марксизъм. Сред най-важните й представители са Макс Хоркхаймер, Теодор Адорно, Валтер Бенямин, Ерих Фром, Херберт Маркузе. Всички те са силно повлияни от Марксовите идеи, но собствените им концепции значително се отличават от онзи ортодоксален марксизъм, който се налага най-напред в Съветския съюз, а после и в новосъздадените социалистически държави. Оригиналната марксистка версия на Франкфуртската школа е известна под името “критическа теория”. Според Макс Хоркхаймер тази теория “осъжда съществуващите социални институции и практики като безчовечни, ръководи се от стремежа за създаване на нормални условия на живот и се стреми да положи основите на на едно радикално изменение на обществото.” Херберт Маркузе пък допълва, че смисълът на “критическата теория” е да покаже как човек може да постигне възможно най-голяма свобода. Да бъдеш евреин и марксист, макар и нетрадиционен, в нацистка Германия не само слага край на перспективите за спокойна работа, но и гарантира бъдеща смъртна присъда. Затова представителите на Франкфуртската школа емигрират в Швейцария, а когато почти цяла Европа е завладяна от нацистите, намират убежище в Съединените щати. Херберт Маркузе започва работа в Колумбийския университет, който предоставя възможност на Института за социални изследвания да възстанови своята дейност. През 1943 г. Маркузе заедно с други двама представители на Франкфуртската школа Франц Нойман и Ото Кирхаймер са вербувани от ген. Уилям Донован, известен като “Дивия Бил”, който е ръководител на Бюрото за стратегически операции/Office of Strategic Services/, предшественика на ЦРУ.Тримата започват работа в централноевропейската секция нааналитичния отдел на OSS, който наброява 1200 души, сред които са някои от най-видните американски историци, икономисти, социолози. Задачата на Маркузе и на неговите колеги от Фракфуртската школа е да изготвят анализи, посветени на причините за възхода на национал-социализма и на най-подходящите стратегии за борба с него. След края на Втората световна война и разпускането на OSS Маркузе работи няколко годни като ръководител на Централноевропейското бюро на Държавния департамент. Напуска държавната служба през 1952г. и се отдава на преподавателска кариера. Най-напред преподава политически науки в Колумбийския, а после и в Харвардския университет. През този период написва една от най-популярните си книги “Ерос и цивилизация”/1955/. Книгата повдига именно онези въпроси , които ще се превърнат в най-обсъжданите теми през 60-те години, свързани с потискането на сексуалните инстинкти и начините за премахване на това потискане. Цялата съзнателна история на човечеството, твърде Маркузе, преповтаряйки Фройд, се гради върху репресирането на стремежа към удоволствие и върху преобразуването на сексуалните инстикти в работа. За разлика от създателя на психоанализата обаче Маркузе вярва, че е възможно да съществува и друг тип общество. Общество, в което стремежът към пълноценна свобода и щастие няма да бъде потискан, а напротив, ще бъде окуражаван. Днес “либидото е отклонено към обществено- полезни изяви, пише Маркузе, в които индивидът работи за себе си само доколкото работи за апарата, въвлечен в дейности, повечето от които не съвпадат с неговите собствени способности и желания”. По-нататък Маркузе обяснява, че нищо не пречи на “хората да работят по-малко и същевременно да определят своите собствени потребности и тяхното задоволяване”. Именно тази теза ще развиват с особена страст най-видните представители на контракултурата от 60-те. Подобно на германския филооф ще твърдят, че сексуалното освобождение ще донесе не разруха, а нов разцвет и че истинските промени в политиката и икономиката са възможни само ако бъде извършена и радикална смяна на мисленето в посока премахването на прилаганите от Свръхаз-а ограничения. Ако в “Ерос и цивилизация” Херберт Маркузе описва детайлно възгледите си за постигане на пълно освобождение, то в другия си най-известен труд “Едноизмерният човек”/1964/ говори подробно за начините за контрол над индивида в днешния свят. Масмедиите, рекламната индустрия, религиозните и образователни институции, семейството, държавата изпълняват преди всичко една цел – да внушават на хората, че живеят в най-добрия възможен свят и че всякаква съпротива срещу неговите закони е безсмислена. Според Маркузе ние живеем в общество, което е тотално мобилизирано срещу собствената си свобода. Хората са превърнати в едноизмерни консуматори, които се интересуват единствено от това как по-бързо да си купят нов автомобил, хладилник или телевизор. Критическото мислене по отношение на действителността почти е изчезнало, не защото е забранено като в комунистическите държави, а защото хората са заети да удовлетворяват безбройните си лъжливи потребности, създадени им от всепроникващата потребителска индустрия. Най-доброто доказателство за тоталната манипулация, на която е подложено населението, е съдбата на работническата класа. Според един от централните постулати на марксистката философия именно това е класата, която ще унищожи капитализма и ще създаде новото справедливо общество. Само че ако този извод е бил логичен за средата на 19-ти век, той изобщо не е валиден 100 години по-късно, убеден е Маркузе. Работниците, или поне мнозинството от тях, отдавна са интегрирани в капиталистическата система, разсъждават по сходен начин с работодателите и се стремят не към разбиване на действащия модел, а единствено към по-пълното си вписване в него. Този извод изглежда крайно песимистичен. След като в продължение на един век почти всички революционно настроени мислители се надяват, че само работническата класа е в състояние да осъществи радикалната промяна на обществото, сега Херберт Маркузе съвсем убедително твърди, че подобни надежди са пълна химера. Работниците или поне повечето от тях искат да станат капиталисти, а не да събарят капитализа. Все пак в края на “Едноизмерният човек” радикалният философ посочва, че въпреки всичко има хора, които са в състояние да предизвикат гибелта на капитализма. И ги посочва: “Под консервативно настроената народна маса е скрита прослойката на отхвърлените и аутсайдерите, на експлоатираните и преследвани представители на други раси и цветове на кожата, безработни и нетрудоспособни. Те остават зад борда на демократичния процес и животът им е най-доброто доказателство за необходимостта от отмяна на непоносимите условия и институции. Тяхното противопоставяне само по себе си е революционно, дори и съзнанието им да не е. Фактът, че вече отказват да играят по правилата на играта може би показва, че идва краят на настоящата цивилизация”. Съвсем скоро Маркузе ще добави и още групи, които са в състояние да предизвикат края на капитализма и установяването на нов тип общество – радикалните студенти и интелектуалци, както и борците срещу неоколониализма в Третия свят. Той разчита преди всичко на студентите от хуманитарните дисциплини, чието обучение им помага да разберат кои са истинските сили, които управляват, да осъзнаят фалшивия характер на т.нар. “либерална демокрация”. Не е възможно повечето хора да стигнат до това познание, твърди Маркузе, те просто са твърде добре интегрирани в системата, за да имат времето и силите да мислят критично. Да, радикалните студенти и интелектуалци не са в състояние да извършат революцията, поради своята малочисленост, но могат да бъдат убедителни изразители на необходимостта от кардинална промяна на системата. Защитавайки тези си възгледи в безброй статии, интервюта и публични изяви, Херберт Маркузе съвсем логично се превръща в любимец и гуру на “новата левица”. За разлика от традицинната левица с нейната привързаност към ортодоксалния марксизъм, работническата класа, синдикализма и централизираните партийни струкури, “новите леви” поставят акцента върху стремежа към освобождение от вътрешните задръжки, борбата за човешки права, съпротивата срещу авторитарните тенденции, където и да се намират. “Новите леви” се стремят да реабилитират индивидуалното начало, силно пренебрегвано от старата левица за сметка на колективните интереси. В понятието “нова левица” влизат най-различни групи, обяснява Маркузе. Това се радикални студенти, хипита, троцкисти, неоанархисти, интелектуалци-антикомформисти. Интересото е, че техни говорители не са традиционните политици, а поети, писатели, революционно настроени журналисти и преподаватели. Всички те изпитват истинска любов към възрастния професор. Студентите изписват стените на университетите с трите М, отдавайки по този начин почитта си към Маркс, Маркузе и Мао. По време на демонстрациите в големите американски и европейски градове носят плакати с надпис: “Маркс е пророкът, Маркузе – неговият тълкувател, Мао- неговият меч”. Заради идеите, които проповядва, Херберт Маркузе попада в списъка на ФБР като “подозрителна” личност, която трябва да бъде наблюдавана внимателно. И те наистина го наблюдават. Служителите на ФБР купуват книгите му и пишат обширни анализи върху тях. събират всички статии, в които се споменава името му, следят внимателно пътуванията му, изготвят доклади за идеите и дейността му, както и за влиянието, което има. Консервативната преса пък твърди, че професорът работи за Кремъл и че именно московските му господари са го накарали да подкрепя студентските движения. По същото време органът на съветската компартия – вестник “Правда” – го нарича “фалшив пророк”, “вампир” и “лакей на “Уолстрийт”. “След като постояно ме атакуват от всички страни, обяснява Маркузе, вероятно в думите ми има известна истина”. Вестникарските нападки не са в състояние да впечатлят дълбоко професора. Много по-неприятно му е все по-засилващото се разделечаване на неговите позиции от тези на Макс Хоркхаймер и Теодор Адорно. Когато започват да работят заедно в началото на 30-те години, те са абсолютни единомишленици. Заедно развиват основните постулати на “критическата теория”, заедно търсят начините за изграждане на едно общество, което ще бъде несравнимо по-справедливо и от “либералната демокрация” и от “сталиновия комунизъм”. Пътищата им започват да се разделят още през 50-те години, когато Маркузе е недоволен от яркия антикомунизъм на някогашните си съмищленици. Той също не харесва нито теорията, нито практиката в СССР, даже има цяла книга с критика към съветския модел – “Съветският марксизъм – критически анализ”/1958/. Само че за разлика от Адорно и Хоркхаймер смята, че този модел подлежи на реформи и че механичната му замяна с корпоративния капитализъм няма да доведе до нищо добро. От своя страна Хоркхаймер е изключително критичен към Маркузе, определяйки го като опасен пример за радикален ревлюционер. Всъщност от създателите на Франкфуртската школа Херберт Маркузе е единтвеният, който безрезервно подкрепя студентския бунт през 60-те. Той неведнъж изразява учудването си от поведението на бившите си съратници, които цял живот са говорели и писали за необходимостта от революционна промяна на обществото, а когато тя най-после е на път да се осъществи на практика, се обявяват срещу нея. Теодор Адорно дори влиза в личен конфликт с левичарски настроени студенти във Франкфурт. Когато някои от тях се опитват да окупират Института за социални изследвания, Адорно вика полицията. Подбудителите на окупацията са арестувани, а Адорно е заклеймен от радикалните студенти като “предател” и “слуга на империализма”. В писмото си до Адорно Маркузе заявява: “Ако алтернативата е полицията или левите студенти, то аз съм на страната на студентите. Все още вярвам, че нашата кауза може да бъде защитена именно от бунтовно настроените студенти, а не от полицията.” Случката има и продължение. По време на една от лекциите на Адорно към него се приближават три студентки, които го обсипват с цветя, показват му гърдите си и се опитват да го целунат. В същото време в залата политат флаери, на които пише: “Институцията Адорно умря”. Тези и други подобни събития карат Теодор Адорно да определи действията на протестиращите студенти като “ляв фашизъм”. Маркузе категорично възразява срещу това определение, заявявайки, че нищо в студентските действия не напомня дори и в най-малка степен фашистките практики. Спорът между бившите съидейници приключва с внезапната смърт на Теодор Адорно от сърдечен удар на 6 август 1969 г. Десет години по-късно, на 29 юли 1979 г., умира и Херберт Маркузе. Смъртта го застига десет дни след 81-ия му рожден ден, в Германия, където е отишъл да изнася лекции по покана на Юрген Хабермас, един от най-видните представители на второто поколение учени от Франкфуртската школа. Идеите, които развиват Херберт Маркузе и други ляворадикални философи, добиват все по-голяма популярност. До голяма степен благодарение тъкмо на истаблишмента, срещу когото са насочени. Виждаме един много интересн парадокс.Една ляворадикална философия, която има за цел да промени тотално обществото, максимално да обезвласти тогавашните елити, бива опитомена и впрегната в защита на интересите на същите тези елити. Как се случва това? Причините за този обрат са в самия характер на младежките и студентски протести от 60-те години. Бунтът изглежда и е всеобхватен. Той е срещу цялата система на господство – в политиката, икономиката, образованието, семейството, секса. Младите не искат да са повече анонимни обекти, искат да бъдат център на света. Елитът първоначално е стъписан, защото не знае как да се държи в подобна ситуация. Не е свикнал на подобни предизвикателства. Постепенно обаче по-умните негови представители стигат до извода, че протестите са не само опасност, но и възможност. Младите искат тотална свобода? Настояват да говорят, каквото искат и да правят, каквото искат? Държат да бъдат премахнати всички табута, най-вече по отношение на секса? Да правят любов с когото и когато си поискат? Супер! Всичко това ще им бъде дадено.Никой няма да им пречи както на задоволяването на сексуалния нагон, така и на фиксацията им по фигури като Лев Троцки, Че Гевара, Хо Ши Чин, Мао Дзе Дун. Колкото повече се концентрират върху задоволяване на личните си потребности, толкова по-малко ще обръщат внимание на борбата срещу истаблишмента. Да, ще продължават да го громят. На думи. На практика обаче ще бъдат заети с удовлетворяването на всевъзможните си потребности. Колкото повече са заети с търсенето на “собственото аз”, толкова по-малко време ще имат, за да вършат опасна за елита политическа работа . Ето така, вместо да води ярости битки с основните си противници, системата ги опитомява и привързва към себе си. Изучавайте, говорете, пишете всичко, което ви хрумне, призовава ги тя. Реализирайте всичките си желания. Бъдете хетеросексуални, хомосексуални, транссексуални, сменяъте партньорите с такава честота, с каквато самите вие пожелаете. Забравете за всякакви писани и неписани правила. Тази, инициирана от системата, възхвала на индивидуалната свобода, колкото и привлекателна да изглежда, има и своите негативни страни. Те са свързани основно с факта, че хората биват оперирани от всякакво чувство за общност. Внушават им, че трябва да се грижат единтвено за личните си желания, за личните си интереси. Както в работата, така и в интимния си живот. Всяко обединение, всяко влизане в общност носи опасност от бъдещ тоталитаризъм, предупреждава системата. Затова се пазете от масови партии, синдикати и всякакви други големи сдружения. Гледайте само себе си. Ето тази тенденция, която е пряк резултат от бунтовете през 60-те години, максимално се използва от движещите сили на неолибералната контрареволиюция, започнала своя победоносен ход в края на 70-те години. Желанието за разчупване на всички окови, за тотална свобода на индивида, така характернж за превърналата се във вечен символ 1968-а, лека-полека се трансформира в неолибералния егоизъм,, в абсолютното пренебрежение на отделния човек спряво всички останали хора. Първоначалният стремеж към непрестанно наслаждение, разбирано като бунт срещу остарелите предразсъдъци, се превръща в тържество на консуматорската култура. Консумирайте! – това е лозунгът на неолибералния свят. Грабете с пълни шепи от всичко! Наслаждавайте се на придобитите вещи и емоции. И бързо се освобождавайте от тях, за да можете да консумирате нови. Същите тези прости лозунги, пропагандирани от масовата култура, се насаждат и в места, смятани за символ на “интелектуалните висини” – университетите и всевъзможните академични центрове. Разбира се, там езикът е несравнимо по-сложен. Фразите са безкрайно засукани. На тези места насладата от неразбираемото говорене е висша ценност. Но независимо от словесната акробатика, демонстрирана най-вече от претендиращи за лявост академични лица, смилъсът е същият – възхвала на индивидуалното и отричане на всякакъв тип общност. Голяма част от университетите в развития свят отдавна са се превърнали в инкубатори, произвеждащи “леви” неолиберали. Макар че обичат да назовават сами себе си леви, те нямат никакъв интерес към теми като борбите на работническата класа, класовата структура на обществото, манипулацията от страна на елитите. Икономиката интересува само тези от тях, които държат да правят бизнес кариера. Така се отглежда една университетска прослойка, която не се вълнува от нищо друго, освен от собствените си тегоби. Политиката ги вълнува дотолкова, доколкото се отнася до собствената им идентичност. Именно акцентът върху политиката на идентичността, на която толкова държаха както редица леви интелектуалци, така и леви партии, сведе до минимям влиянието им върху големи части от обществото. Най-общо тази политика може да се характеризира по следния начин – не ни интересуват големите групи от хора, не ни интересуват многочислените класови или национални общности. Интересува ни, преди всичко, отделният индивид и малките групички. В центъра на нашето внимание са малцинствата с техните радости и скърби. Университетският елит никак, ама никак не се интересува от съдбата на работниците. Несравнимо по-важни теми за него са дискриминацията, хомофобията и сексуалният тормоз. Високите университски интелектуалци, били те преподаватели или студенти, се грижат за това да има еднакъв брой мъже и жени навсякъде, дори и в най-миниатюрното академично звено. Но изобщо не ги е грижа какви заплати получават жените, които чистят кабинетите и аудиториите им. Старата като света експлоатация остава тотално невидима за “левите” неолиберали. За тях изобщо не е от значение фактът, че начините, по които функционира политико-финансовата система в съвременния свят водят до все по-големи икономически неравенства. Бедните – без значение дали са бели, черни или с какъвто и да било цвят на кожата – не ги вълнуват. Интересува ги единствено дали някой с различен от белия цвят на кожата не е дискриминиран именно поради тази причина. Много показателно е, че във всички мултинационални корпорации се отделя изключително внимание на абсолюютно равното третиране на представителите на различни култури. Важното е е да бъде уважавана културата, а това, че получаваното трудово възнаграждение изобщо не стига, за да водиш приличен живот, никога не се обсъжда. Като цяло неолибералното “ляво” няма проблем с неравенствата, нито пък има проблем със срамного забогатавяне на представителите на елита. Ако във въпросния елит ила 10 % хомосексуалисти, 10% небели и 20% жени, “левите” неолиберали няма да кажат и дума срещу него. За тях е важно да бъдат спазвани сексуалните и расовите баланси. Нищо друго няма значение. Тъкмо негативното отношение към дискриминацията обединява неолибералните десни и неолибералнити “леви”. Класическите неолиберали са твърди противници на дискриминацията не поради някакви морални подбуди, а защото тя пречи на гладкото функциниране на пазарите. Печалбите няма как да бъдат толкова високи, колкото им се иска на неолибералите, ако от пазара са изключени големи групи от хора. По този показател няма никаква разлика във вижданията на десните и “левите” неолиберали. Има и още една тема, която прави двата, уж, непримирими лагера, абсолютно идентични.Става дума за войните, водени или финансирани от Западния свят, срещу различни държави. Съсипана е Югославия. Следват Ирак и Либия. После идва редът на Сирия и Украйна. Крайната цел на десните неолиберали е да поставят ръка върху ресурсите на тези страни. Непокорните до този момент държави трябва да бъдат подчинени и включени в глобалния пазарен механизъм. Официалното обяснение е, че по този начин местното население, научено на пазарните принципи, щяло да живее много по-задоволено. Оправданието на “левите” неолиберали е много “по-извисено”. Войните, казват те, всъщност не са войни. Това са хуманитарни операции. Водят се, за да бъдат спасени клетите местни граждани от диктатурата – на Милошевич, Саддам, Кадафи, Асад, Янукович. На мястото на кървавите деспоти щяла да дойде всеобхватната демокрация. Така че за никаква агресия не става дума. Това, което на някои недалновидни наблюдатели им се привижда като война, всъщност е цивилизаторска мисия. “Левият” Тони Блеър е най-виднияят изразител на този абсурден възглед. Фактът, че той е най-верният съюзник на десния американски президент Джордж Буш-младши е много показателен. В края на 20-ти и началото на 21-и век окончателно са изчезнали всякакви разлики между традиционните левица и десница. На практика вече няма съперничещи си идеологии. Има един глобалистки елит, който независимо че продължава да ползва било леви, било десни етикети, отдавна е едно неразривно цяло. Десните и “левите” неолиберали се обединяват и по отношение на имигрантските вълни, залели Европа през последните години. За десните този десант е чудесна новина. По-необразованите и по-неспособни имигранти са използвани като евтина работна ръка, много по-лесно е да ги експлоатираш, а и можеш да ги използваш като заплаха за местните работници с аргумента – недейте да искате да ви увеличаваме заплатите и да ви подобряваме условията на труд, а ако все пак се инатите да го правите, погледнете колко хора от Африка и Близкия Изток чакат за местата ви и са готови да работят за много по-малко пари. “Левите” неолиберали също са твърди привърженици на миграцията. Разбира се, с много по-идеалистични аргументи. В своя едноклетъчен хуманизъм те пропускат да забележат, че голяма част от новодошлите в Европа не бягат от войни и политически преследвания, а са най-обикновени икономически имигранти. По тази тема “левите” за пореден път влизат в ролята на полезните идиоти, обслужващи глобалисткия дневен ред. За щастие, не всички в лявото пространство са толкова силно оперирани от каквито и да било чувства за реалност. В разгара на бежанската криза в Германия Сара Вагенкнехт, лидерката на “Левицата”, остро се противопостави на политиката на безкрайно широко отворени врати пред мигрантите, обявена на канцлерката Ангела Меркел. С тази си позиция Вагенкнехт моментално си навлече тнева на неолибералното “ляво”. По време на партийна сбирка екстремен “ляв” хуманист, член на групата “Торти за мизантропите”, я уцели с торта в лицето. За щастие, подобни малоумия вместо да разколебаят Вагенкнехт, още повече я амбицират да отстоява тезите си. В началото на септември 2018 г. заедно със съпруга си, известния германски политик Оскар Лафонтен и други автентично леви активисти създава движението “Изправи се!” Целта на създателите на новата структура е да докажат, че левите ценности могат чудесно да бъдат съчетавани със защитата на националната сигурност, която не бива да бъде предоставяна даром на партии като “Алтернатива за Германия”. Критично настроен към безконтролната емиграция е и друг виден представител на европейската автентична левица – Жан Люк Меланшон. Той публично заявява, че не приема тезата, според която всеки може да прави каквото си иска, да ходи където си иска, и да се установява да живее, където пожелае. Меланшон изразява една идея, която е напълно логична, но която е категорично отхвърляна от неолибералното “ляво”. Според тази идея най-горешите привърженици на безконтролната миграция са именно големите икономически акули, защото по този начин получават огромни количество работници, които могат да експлоатират както намерят за добре А най-големият губещ от пристигащите в Европа многобройни мигранти са именно европейските работници. Ето защо политиката на “отворените граници” всъщност е настроена срещу интересите на работническата класа. Тоест на хората, които левицата винаги е защитавала. Е, каква позиция трябва да има левицата по този въпрос? Във всеки случай неолибералните “леви” заемат позиция, която директно подкрепя работодателите и също толкова директно удря работниците. Както се изразява Оливие Тоно, преподавател по съвременни езици в Кеймбридж и член на партията на Меланшон “Непокорна Франция”, “благородният принцип на свобода на движението се изроди в насилствена икономическа имиграция, която води до намаляване на заплатите и провокиране на напрежение межзу хората”.Сходна е позицията и на лидера на британската Лейбъристка партия Джереми Корбин, който е и едно от най-важните лица на автентичното ляво. “Никога няма да приемем свободното придвижване, пише той в “Гардиън” малко след референдума за излизане на Великобритания от Европейкия съюз, ако то означава свободна експлоатация на евтин труд.” Подобна е позицията и на Пол Мейсън, един от популярните британски леви коментатори и поддръжник на Джереми Корбин. Ето какво твърди той: “Свободното придвижване не просто потиска увеличението на заплатите. То казва на хората, държащи много на културните традиции и притежаващи силно чувство за принадлежност към място и общност, че “тяхнотого минало няма значение”. Според този възглед идеалният работник е човек, без корени, без никакви връзки с места и общности и с крайно ограничени политически права” Крайният резултат от толкова харесваното от либералите свободно придвижване е подкопаването на социалната справедливост. Ето защо, само по себе си,това движение няма как да бъде автентична лява ценност. Сара Вагенкнехт нарича “наивна” политиката на тотално отворени граници. И това е възможно най-мекото определение, което може да бъде дадено на цялостната политика, водена от неолибералната “левица”. Ангажирани до краен предел с политиката на идентичност, със защитата на, често пъти несъществуващи отдавна, проблеми на различните малцинства, “левите” неолиберали, забравят каква е истинската цел на всяка левица – подобряване живота на болшинството, а не на единиците. В книгата си “Някогашният и бъдещият либерал” професор Марк Лила от Колумбийския университет много точно определя неолибералното “ляво” като “рейгънизъм за левичари”. Именно акцентът върху индивидуалното за сметка на общото е най-характерната черта на неолибералното мислене, станала преобладаваща по време на управлението на Роналд Рейгън. А днешните “леви” неолиберали по нищо не се отличават от рейгъновите адепти.    ", "date": "2019.01.19", "title": "Нищетата на “левия” неолиберализъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391683-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%B0%D0%BA%D0%B0%D1%80%D0%B8%D0%B9-%D0%B2%D0%B5%D0%BB%D0%B8%D0%BA%D0%B8,-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8", "text": "  Преподобният Макарий Египетски се родил в Египетската страна, в селище, носещо името Птинапор. Неговите родители били съименни на древните свети праотци - Авраам и Сарра, като бащата на преподобния бил свещеник. Тъй като съпружеството им било безплодно, те решили да водят целомъдрен живот, но без да се разделят един с друг. И така те прекарали много години, съединени с духовно съжителство. Украсявали живота си с въздържание и пост, с чести молитви, неотслабващо бдение, щедро раздаване на милостиня, странноприeмство и много други добродетели.     В това време, по Божие произволение варварите нападнали Египет, като разграбили цялото имущество на египетските жители. Заедно с другите, и родителите на Макарий се лишили от цялото си имущество и искали да заминат от своето отечество в някоя друга страна. Но веднъж през нощта, когато Авраам спял, му се явил насън свети патриарх Авраам, в образа на почтен, побелял старец в блестяща дреха. Той утешавал Авраам в нещастието му, повелявайки му да се уповава на Господа и да не се отлъчва от египетските предели, но да се пресели в селището Птинапор. При това патриарх Авраам му предсказал, че Бог скоро що го благослови с раждането на син, както някога благословил самия него, когато бил преселник в Ханаанската земя, като му дал син в старостта. Като се пробудил от съня, свещеникът Авраам разказал на жена си видението, което било към него, и двамата въздали хвала на Бога. Веднага след това те се преселили в посоченото селище, което се намирало на неголямо разстояние от Нитрийската пустиня. Всичко това станало по Божие произволение, та синът, който щял да се роди от тях - преподобният Макарий, - по-силно да обикне пустинния живот, на който се отдал, както ще видим впоследствие, с цялата си душа. Когато младежът достигнал пълнолетие и се научил да разбира Свещеното Писание, родителите му, като че ли забравили предсказаното за него чрез ангела, който се явил на Авраам във видението, и пожелали да встъпи в брак, макар сам той да нямал никакво желание за това. Напротив, с всички сили се противил на уговарянето на родителите си, желаейки да се сгоди с единствената нетленна невеста - чистия и непорочен девствен живот. Обаче, подчинявайки се на волята на родителите, Макарий им се покорявал, като се предавал целият в ръцете на Господа и се надявал, че Той ще му посочи по-нататъшния път. След свършването на сватбения пир, когато младоженците били въведени в брачната стая, той се престорил на болен и не се докоснал до невестата си, като се молел от дълбините на сърцето си на Бога и на Него възлагал упованието си, за да му дари Господ скоро да остави светския живот и да стане монах. След няколко дни на един от родствениците му се случило да тръгне за Нитрийската планина, за да донесе селитра, която се намирала там в огромно количество, от което и самата планина носила името \"Нитрийска\". По желанието на своите родители заедно с него тръгнал и Макарий. Като стигнал до Нитрийското езеро, той отишъл настрани от своите спътници, желаейки малко да отдъхне от пътя, и заспал. И ето, в сънно видение пред него се явил някакъв дивен мъж, блестящ от светлина, който му казал: \"Макарий! Виж тези пустинни места и внимателно ги разгледай, тъй като тук ти е определено да се поселиш\". Като се събудил от съня, блаженият започнал да размишлява за казаното му във видението и бил в недоумение какво ще стане с него. В онова време още никой не се заселвал в пустиня, освен  , и никому неизвестният пустинник Павел Тивейски, подвизаваш се някъде във вътрешната пустиня и видян единствено от свети Антоний. Когато след тридневното пътуване до Нитрийската планина Макарий се завърнал със спътниците си у дома, той намерил своята съпруга да страда от толкова силна треска, че вече умирала. Скоро починала пред очите му, преминавайки като непорочна девственица във вечния живот. И от това време той вече не започвал да се грижи за нищо земно, непрестанно пребивавал в Господния храм и се занимавал с четене на Свещеното Писание. Родителите му, като виждали какъв живот води, не се осмелявали вече в негово присъствие да споменават даже име на жена, но много се радвали на този негов целомъдрен живот. Междувременно Авраам навлязъл вече в преклонна възраст и бил много болен, така че от старост и болест останал без зрение. Блаженият Макарий с любов и усърдие се грижел за престарелия си и болен баща. Скоро старецът отишъл при Господа, а шест месеца след неговата смърт починала в Господа и Сарра. Преподобният погребал родителите си с обичайното християнско погребение и станал напълно свободен от връзките на плътта, като раздал след погребението цялото си имущество на бедните за упокоение на душите на починалите. В сърцето си той бил много печален, че вече няма никого, на когото да може да открие своята тайна и да получи добър съвет за богоугоден живот. Затова усърдно започнал да се моли на Бога да му изпрати добър наставник, който би го ръководил по пътя към спасението. След известно време настъпил денят на паметта на един светец, в чест на когото, по обичая на родителите си, и Макарий пожелал да устрои празник. Той приготвил обяд, като го предназначил не толкова за своите съседи, колкото за бедните и нещастните. Присъствайки в този ден на църковното богослужение, той видял един почтен старец - монах, влязъл в храма. Монахът имал дълги бели коси и брада, която достигала почти до кръста; лицето му било бледо от продължителния пост, целият му вид бил благолепен, тъй като и вътрешният му душевен лик бил украсен от красотата на добродетелите. Старецът живеел недалече от село Птинапор в пустинно място, където имал отшелническа килия. Той никога и на никого не се показвал и единствено в този ден, по Божие устроение, дошъл в намиращата се в селото църква, за да се причасти с Пречистите Христови Тайни. След свършването на Божествената литургия, Макарий поканил монаха да дойде в дома му на обща трапеза. След трапезата, когато всички поканени се разотишли, Макарий задържал монаха и като го отвел в уединено място, паднал в краката на стареца и му казал: \"Отче! Позволи ми утре сутринта да дойда при теб, тъй като искам да потърся опитния ти съвет за по-нататъшния ми живот!\" \"Ела, чедо - отговорил старецът, - когато искаш\" - и с тези думи си тръгнал. На следващия ден рано сутринта Макарий дошъл при стареца и му открил тайната на сърцето си, че иска с всичките си сили да работи за Господа и същевременно усърдно го молил да го научи какво да прави за спасението на душата си. С душеполезни беседи старецът в течение на целия ден задържал Макарий при себе си. Когато слънцето залязло, те вкусили малко хляб със сол и старецът му наредил да легне да спи, а сам той застанал на молитва, устремявайки ума си високо. Преподавайки му още наставления за молитвата, бдението и поста, старецът го изпратил с мир. Връщайки се у дома, блаженият раздал на бедните цялото си имущество, като не си оставил нищо даже за насъщните нужди. Освободил се по такъв начин от всички житейски грижи и станал и самият като беден, той отново дошъл при стареца, за да се предаде всецяло на отдавна желаното от него служение на Господа. Старецът с любов приел смирения юноша, показал му началата на безмълвното монашеско житие и го научил на обичайното монашеско ръкоделие - плетенето на кошници. При това устроил за него отделна килия на неголямо разстояние от своята, тъй като самият обичал да служи в уединение на Господа. Завел своя нов ученик в новоустроената килия, като отново му преподал необходимите наставления за молитвата, храната и ръкоделието. Така блаженият Макарий, с Божия помощ, започнал да преминава трудното монашеско служение и от ден на ден преуспявал в монашеските подвизи. След известно време в селището Птинапор се случило да дойде епископът на тази страна и узнавайки от жителите на селото за подвизите на блажения Макарий, го повикал при себе си и го поставил против желанието му за клирик на местната църква, макар той да бил още млад. Но свети Макарий, измъчвайки се от длъжността на клирик, която нарушила безмълвното му житие, след няколко дни избягал оттук и се заселил в пустинно място около друго селище. При него дошъл един благоговеен човек от просто съсловие, който започнал да му служи, като продавал ръкоделието му и купувал с получените пари храна. Когато преподобният навършил четиридесет години, той получил от Бога даровете на чудотворство, пророчество и власт над нечистите духове. В същото време бил посветен в сана на свещеник и направен настоятел (авва) на монаси, живеещи в скит. Той често посещавал и учителя си   и получавал от него много наставления. Заедно с други двама ученици на преподобния той се удостоил да присъства на блажената му кончина и като най-богато наследство получил жезъла на светеца. Заедно с него преподобният Макарий приел двойно и духа му, както някога Елисей. Със силата на този дух Макарий извършил много дивни чудеса. По причина на множеството народ, което идвало при него, преподобният имал малко време, за да се предава в уединение на богомислие. Затова той изкопал под своята килия дълбока пещера, дълга около половин стадий, където се скривал от постоянно идващите при него и нарушаващи богомислието и молитвата му. В дните на преподобния Макарий, в същите пустинни места просиял с добродетелния си живот друг преподобен - Макарий Александрийски. Той бил презвитер в манастира, носещ названието Келий. Тази местност се намирала в пустинята между Нитрия и скита. Блаженият Макарий Александрийски често идвал при Макарий Египетски, тъй като те изпитвали един към друг голяма любов. Когато нечестивият император Валент арианинът се възцарил, повдигнал жестоко гонение срещу православните. В Александрия, по царско разпореждане, пристигнал Лукий, ариански епископ, с многочислена войска, която свалила от епископската катедра православния епископ, блажения Петър, приемника на  . Освен това Лукий изпратил воини в пустинята, за да изпратят в изгнание всички свети отци пустинници. В числото на първите били хванати двамата преподобни Макарий. Войниците ги откарали на един отдалечен остров, чиито жители не знаели Истинния Бог, но се покланяли на идоли. Един от идолските жреци на този остров имал дъщеря, обхваната от бяс. Като почувствала идването на преподобните заедно с другите отци на острова, девойката побягнала срещу тях, като силно викала: \"За какво дойдохте тук? Този остров е наше отдавнашно жилище\". Преподобните се помолили, изгонили беса от девойката и тя оздравяла. Като видял това, баща й, идолският жрец, веднага повярвал в Христа и приел  . Също и всички жители на острова се обърнали към Христа и превърнали своя езически храм в християнска църква. Като разбрал за случилото се, нечестивият епископ много се засрамил, че изгонил такива велики отци от манастирите им. Затова тайно изпратил отново да върнат блажените Макарий и всички свети отци, които били с тях, в мястото на предишното им обитаване. При преподобния Макарий Египетски отвсякъде идвало множество народ: едни - за душевна полза, за да получат от него наставление, други - за изцеление от недъзите си. Затова се появила необходимостта от построяването на странноприемници, където да могат да намират подслон пътниците и болните. Това и направил преподобни Макарий. Той имал обичай всеки ден да изцелява един болен, като го помазвал със свети елей и го пускал съвсем здрав у дома. За преподобния Макарий отците разказвали, че той станал сякаш земен бог, защото подобно на това, както Бог, макар и да вижда целия свят, но не наказва грешниците, така и преподобният Макарий покривал човешките немощи, които виждал. И макар да виждал, той бил като невиждащ; и чуващ, бил сякаш не чува. Такъв е животът, смъртта и преминаването във вечния живот на преподобния наш отец Макарий. Завършвайки разказа за живота на преподобния, да прославим Отца и Сина и Светия Дух, Единия Бог, прославян в Своите светии во веки. Амин.", "date": "2019.01.19", "title": "Св. преподобни Макарий Велики, Египетски"}
{"url": "http://www.classa.bg/%D1%81%D0%B2%D1%8F%D1%82/item/391684-%D1%82%D0%B5%D1%81%D0%BB%D0%B0-%D1%80%D0%B5%D0%B2%D0%B8%D0%B7%D0%B8%D1%80%D0%B0-14-000-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%B2-%D0%BA%D0%B8%D1%82%D0%B0%D0%B9-%D0%BF%D0%BE%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%82%D0%B5-%D0%B2%D1%8A%D0%B7%D0%B3%D0%BB%D0%B0%D0%B2%D0%BD%D0%B8%D1%86%D0%B8", "text": "Американският автомобилен производител на Илън Мъск ще ревизира 14123 свои автомобила от Модел Ес поради проблеми с газовите генератори на въздушните възглавници, предаде АФП, цитирайки изявлението на държавната администрация за пазарен надзор на Китай.   Според доклада, въздушните възглавници за пътниците в тези автомобили са оборудвани със заряд от амониев нитрат, произведен от японската компания Takata, която вече не функционира. Това носи риск да се повреди и да причини изхвърлянето на отпадъци, които могат да застрашат здравето на водача и пътниците.", "date": "2019.01.19", "title": "Тесла ревизира 14 000 автомобила в Китай поради проблеми с въздушните възглавници"}
{"url": "http://www.classa.bg/%D1%81%D0%B2%D1%8F%D1%82/item/391686-%D0%B4%D0%B2%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F-%D1%81%D1%83-34-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D1%85%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D1%80%D1%83%D1%81%D0%B8%D1%8F", "text": "Две руски изтребителя-бомбардировачи Су-34 претърпяха инцидент в петък в Далечния изток на Русия, според руското министерство на отбраната.   Оказа се, че двата самолета са изчезнали от радарите, докато извършват полет с други бойни самолети над пролива Тартари в Хабаровския регион.   Министерството уточни, че Су-34 са се сблъскали по време на полет и пилотите на двата самолета са успяли да катапултират. Според руските военни, двата самолета са паднали в морето.   \"Екипажите на самолетите са катапултирали. Самолетите са летели без боеприпаси\", се казва в изявление на министерството.   Силите за сигурност са разположили самолет Ан-12 и два хеликоптера Ми-8 в района на катапултиране, за да извършат операция по търсене и спасяване на пилотите.", "date": "2019.01.19", "title": "Два изтребителя Су-34 катастрофираха в Източна Русия"}
{"url": "http://www.classa.bg/%D1%81%D0%B2%D1%8F%D1%82/item/391680-%D0%B5%D0%B4%D0%BD%D0%B0-%D0%B5%D0%B4%D0%BD%D0%B0-%D1%82%D1%83%D1%80%D1%81%D0%BA%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F", "text": "Обикновени жилища, побиращи над 200 човека, и сгради, в които хора живеят във въздуха – на несъществуващи етажи: в Турция преди местните избори в края на март очевидно всичко е възможно.  Но всичко е манипулация.         Над 220 гласоподаватели са били регистрирани в едно единствено жилище в турския град Бингьол, Източен Анадол. Това са установили   - Народната демократична партия (HDP) и Републиканската народна партия (CHP).  С наближаването на датата за местните избори - 31 март - зачестяват съобщенията за съмнителни регистрации на много на брой избиратели на малки пространства - в обори за животни, на строителни площадки, в празни или дори несъществуващи сгради.     В едно единствено жилище са били регистрирани над хиляда души. Активисти на CHP пък са открили регистрирани избиратели на петия етаж в кооперация в Истанбул, която има само четири етажа. Депутатът от CHP Бурханетин Булут казва по този повод, че в цяла Турция се наблюдават едни и същи закононарушения. \"И човек трябва да се запита за причината\", добавя той. \"Големите\" турски фамилии В избирателните списъци са включени и граждани, които живеят в други населени места. Депутатът от CHP Гюрзел Текин е възмутен. \"Една страна, която не успява нормално да регистрира 56 милиона избиратели, няма да постигне нищо\", казва той. При това още през 2005 година   обяви, че в бъдеще регистрацията на избирателите трябва да става по електронен път. \"Това, че 14 години по-късно нищо от това не е направено, няма нищо общо с технологията или капацитетите, а показва, че управляващите искат всичко да си остане както е било\", казва Текин.     Гюрсел Текил от опозиционната Републиканска народна партия   Призивът на депутатката от прокюрдската партия HDP Мерал Бешташ да бъде предприето нещо срещу тази порочна практика остана нечут. От управляващата Партия на справедливостта и развитието (ПСР) отговорили, че някои турски фамилии просто били многочислени. Министерството на вътрешните работи заяви в свое кратко съобщение, че работи за свеждане до минимум на тези нередности. За да си гарантират преизбирането      Мерал Бешташ от проюрдската Народна демократична партия   Опозиционните партии CHP и HDP са наясно, че избирателните списъци са манипулирани, за да се окаже влияние върху резултатите от изборите. Хадими Якупоглу от CHP е убеден, че виновни са кметовете и партиите. Някои кметове са регистрирали жители на други села в своя район, за да си гарантират преизбирането. \"Много е изгодно да бъдеш кмет. Затова се опитват да привлекат колкото се може повече избиратели\", казва по този повод Якупоглу. Партиите също използват този метод, за да спечелят мнозинство - особено там, където победата им не е сигурна. \"И в миналото е имало такива наредности. Но чак толкова зле никога не е било\", допълва опозиционният политик.    ", "date": "2019.01.19", "title": "Една Една турска мистерия"}
{"url": "http://www.classa.bg/%D1%81%D0%B2%D1%8F%D1%82/item/391676-cnn-%D0%BA%D1%80%D0%B5%D0%BC%D1%8A%D0%BB-%D0%BD%D0%B0%D1%80%D0%B5%D1%87%D0%B5-%C2%AB%D0%BA%D0%BE%D0%BD%D1%81%D0%BF%D0%B8%D1%80%D0%BE%D0%BB%D0%BE%D0%B3%D0%B8%D1%8F%C2%BB-%D1%81%D1%8A%D0%BE%D0%B1%D1%89%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D1%82%D0%BE%D0%B2%D0%B0,-%D1%87%D0%B5-%D1%82%D1%80%D1%8A%D0%BC%D0%BF-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D1%80%D1%83%D1%81%D0%B8%D1%8F", "text": " категорично отхвърлиха слуховете, че американският президент някога е работил за Москва. Говорителят на Кремъл Дмитрий Песков заяви, че подобни съобщения са \"конспирация\" и показват разцепление вътре в американското общество, съобщава CNN.         Превод: М.Желязкова", "date": "2019.01.19", "title": "CNN: Кремъл нарече «конспирология» съобщенията за това, че Тръмп работи за Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391677-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0-%D1%84-16-%D0%B1%D0%B5%D0%B7-%D0%BF%D0%BE%D1%87%D0%B8%D0%B2%D0%BA%D0%B0-%D0%B8-%D0%B7%D0%B0-%D0%BD%D0%B0%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B8%D0%BA%D0%BE%D0%B3%D0%B0", "text": "Бивш военен министър съобщи по телевизията, че седем от последните български военни министри са за покупката на Ф-16/блок 70.  В същото време, в социалните мрежи противниците на сделката с американците били четири пъти повече от поддръжниците.    Четири към едно. Човекът само съобщи този факт – ако имаше мъничко от маята на Плевнелиев, щеше да развие поредната хибридна глупотевина. А обяснението е много просто: негативните реакции на публиката се дължат главно, ако не и единствено, на балетните подскачания на кабинета около една предрешена сделка. Някой може да възрази, че случващото се в социалните мрежи е без значение – ами, защо тогава „сериозните“ медии/телевизии не могат да дишат без тях и непрекъснато се позовават на вълненията там? Докато нашите тук се въртяха като харманджийски коне около Ф-16/70, Путин предложи на Сърбия един милиард и 400 милиона долара за инфраструктурата на връзката с „Турски поток“.   Ако българските Властници можеха да купят от Тръмп Ф-16/70 и в същото време да получат такива пари от Путин, щяха да чуят ръкопляскания дори от Историята.  Но няма как да се случи това, знаете защо. През 1999 година американците зверски бомбардираха Сърбия, но изобщо не я уплашиха - и това петно в биографията на Клинтън е доста по-позорно от петното със семенната му течност по роклята на Моника Люински.  А нашите хвалби все опират до „живата торпила“ Списаревски – тъй че естествен е въпросът, какво ще се промени с покупката на осем Ф-16/70.  От кого ще се пазим с половин ескадрила, още повече, че съседите ни са въоръжени до зъби.   Ние си слагаме една келява пломба, толкова. Покупката е един ритуал – нищо повече.   Ритуал и на преданост, обаче напълно излишен – ами ние сме си винаги предани, на когото завърнем. Най-ясно изрази същината на далаверата Борислав Зюмбюлев /“24 часа“/: купуваме, за да ни разрешат американците да продаваме оръжие, поне засега. Няма никакъв смисъл да продължавате театрото: слагайте подписите под договора за Ф-16/70 и забравете.  И дори не питайте, кога ще ги доставят.  Когато – тогава. Това каза и представителят на „Локхийд Мартин“ по Канал-3.  Той беше напълно сигурен, че Ф-16/70 е най-добрия самолет.  Но никак не беше сигурен, кога ще получим нашата порция.  Репортерката Милорадова направи добро интервю и поне три пъти го попита – и получи само широки усмивки. Възможно е с най-много пасиви от сделката с Ф-16/70 да излезе Цветанов като главният клисар на покупката.  Той може би вече ще се е пенсионирал, когато от „Локхийд Мартин“ ще продължават да се усмихват широко.  Все пак, Цветанов ще си остане като най-усърдния им търговски агент – макар че те отдавна ще са го забравили.  Колкото помнят ония, които ни навряха в Ирак и Афганистан. Между другото, някой от тях присъстваше ли, когато тия дни отбелязаха 15 години от атентата в Кербала?  Ако не са – направете нов помен и насила ги заведете при гробовете на убитите наши момчета. Най-големи пасиви на Цветанов му носи боричкането с Радев.  Сякаш се жертва, за да вдига рейтинга на президента.  Дори вече злоупотребява със стари вестникарски публикации. Преди няколко дни Цветанов „вдигнал летвата“ пред актива на ГЕРБ и ги задължил да спечелят поне 160 общини на предстоящите избори.  Интересно: как ще стане това? С какви средства? По какъв начин? Защо е толкова сигурен?  В агитацията си хората му ще включат ли и последните данни от Националния статистически институт за явната и скрита бедност у нас? Цв. казал и още нещо: „Никога повече стени!“  Сега пък започва да се заяжда с президента Тръмп.  Онзи ще прави стена с Мексико - напълно основателно.  Нашият ще събаря стени.  Това означава ли, че ще събори и стената между Българи и Цигани? Впрочем, защо Цветанов никога думица не обелва за Циганското Надигане?     Никога повече стени – рекъл Цв.  Това ли е причината, България да не се възползва от натиска на Европейската комисия срещу Газпром и да не предоговори цените на газа - за разлика от други европейски държави.  Обаче Путин дава един милиард и 400 милиона на Сърбия. На нашите политици със сигурност им се завива свят от собствената им политика.  ", "date": "2019.01.19", "title": "Цветанов - за Ф-16 /без почивка/ и за надигането /никога/"}
{"url": "http://www.classa.bg/%D1%81%D0%B2%D1%8F%D1%82/item/391678-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C", "text": " доказателства за връзките на американците с \"Ислямска държава\", заяви Министерството на външните работи, посочвайки опита на САЩ с помощта на военна операция в Афганистан да не допуснат изтичане на информация за реалните спонсори на ИД. „Става дума за неотдавнашното заявление на движението талибан за целенасочен рейд на американските специални сили за завладяване на един от талибанските затвори в афганистанската провинция Бадгис, в който са държани бойци на ИДИЛ, заловени в северната част на Афганистан през август 2018 година. Всички тези лица са отведени от специалните сили в неизвестна посока”, се казва в изявление на   на Министерството на външните работи.     Отбелязва се, че сред заловените могат да бъдат руснаци и граждани на страните от Централна Азия. \"Такъв интерес към идиловците навежда на мисълта дали САЩ не са се опитали, предприемайки такава акция, да предотвратят изтичането на информация, която споменатите бойци от ИДИЛ могат да съобщят за своите реални спонсори\", пише МВнР. Освен това, ведомството посочи \"откровеното бездействие\" на САЩ и НАТО по повод на \"полетите на неидентифицирани хеликоптери\" в Афганистан, които доставят попълнение (от хора – бел. пр.) и въоръжение на терористите от ИД в северната част на страната. Министерството посочва също, че специалните служби на САЩ подготвят поредица от специално насочени недоказани съобщения в медиите на Афганистан и редица западни страни, за да дискредитират политиката на Русия по афганистанското направление. Така планират да обвинят Русия за съдействие на \"Ислямска държава\", че уж е прехвърляла бойци от Сирия и Ирак в Афганистан. „Целта на подобна информационна „диверсия” е очевидна - да се отклони вниманието на международната общественост от неуспехите на над 17-годишната афганистанска кампания на САЩ. Наскоро обявеното от Белия дом намерение за частично оттегляне на американските войски от Афганистан, се смята от мнозина за фактическо признаване на собственото поражение“, отбелязаха в МВнР. В МВнР смятат, че по този начин Вашингтон се опитва да прехвърли своята вина върху другите. По-рано американските медии заявиха, че политиката на Вашингтон по афганистанското направление  . През декември бе съобщено, че президентът на САЩ Доналд Тръмп   на Пентагона да подготви план за изтегляне от Афганистан на около 7 000 военни. Превод: М.Желязкова", "date": "2019.01.19", "title": "Връзките на САЩ с „Ислямска държава“"}
{"url": "http://www.classa.bg/%D1%81%D0%B2%D1%8F%D1%82/item/391679-%D0%BD%D0%B0%D0%BF%D1%80%D0%B0%D0%B2%D0%B8%D1%85-%D0%B3%D0%BE-%D0%BF%D0%BE-%D1%81%D0%B2%D0%BE%D0%B9-%D1%81%D0%B8-%D0%BD%D0%B0%D1%87%D0%B8%D0%BD", "text": " времена се е проповядвал прекрасен морал, но обосноваването му винаги е било неудачно\"     \"В управлението без морал откриваме само волята на силния, който изисква подчинение от безпомощния\"     През късната есен на 1989 година Михаил Горбачов обоснова пред Джордж Буш-старши историческото си предателството към съюзните към този момент на СССР социалистически страни с цитат от прекрасната песен на Франк Синатара\"I did it my way!\" (\" Направих го по свой си начин!\"), превърнала се в химн на американската \"изключителност\" и егоизъм. Преди това,по \"неговия си начин\" Генсекът на КПСС силово смени ръководителите на \"братските\" страни, което даде възможност през 1990 година в България превратаджията Андрей Луканов по \"свой си начин\" да \"блъсне\" България в \"Пропастта Ран-Ът\". По-нататък през годините, започвайки от Филип Димитров и Иван Костов, преминавайки през Станишев и стигайки до късния Бойко Борисов, всички тези \"херои\" на прехода \"по свой си начин\" изпълняваха поръката да превърнат древната, с хилядолетна история европейска държава в територия, от която, бягайки, да се спасяват най-предприемчивите и умни нейни чеда, а прогонените от войни и глад чужди бежанци да я заобикалят като прокълнато място за живеене!     Такава е истината, оценката и резултата от дейността на самозабравилите се политикани, чуждопоклонници и вероотстъпници, които не се спряха и все още не се спират пред нищо за да задоволят ненаситния си нагон за пари, удоволствия и власт!     Много от хората в България, вероятно всички онези, които не гласуват, не гледат българска телевизия и не четат вестници се питат, как станатака,че \"в мойта хубава страна , в моята България\" трайно се настани мизерията, престъпността, демагогията и популизма, бездуховността, лицемерието, празнословието, лъжата и кражбата? По какви закони и правила един цял народ само за тридесет години се превърна в статист в спектакъла на собствената си гибел? Отговорът е само един – нашите \"политици\", с превития си гръбнак и угоднически физиономии бързо усвоиха \"каноните\" на \"Новия световен ред\" и в максимално кратки срокове превърнаха българите в роби на новите властелини на света , а Отечеството – в разграден двор и военен плацдарм за всяване на \"шок и ужас\" сред \"непослушните\", съседни на нас, страни ! И успяха! А обикновените българи, гърчейки се в страх и конформизъм, свикнаха някакси ежеминутно да губят надежда и вяра в доброто, да разпиляват самочувствие и отвоюван през годините престиж, разделяйки се мъчително с деца, внуци и мечти!.... В последно време в общественото пространство все по-силно звучи  призивът за единение на народа . Дали от това, \"че властта се търкаля по жълтите павета\" или по стар български обичай, но в тон с традицията, старите и обиграни политически \"играчи\", трескаво търсят в единението индулгенция за опрощаване на минали провали, услужливо забравяйки за личното си участие в разединителните процеси в държавата. Единението е сакрална тема, защото то е възможно само в духа. Единението предполага  отказ от личното \"АЗ\"  и безусловното  приемане на кауза , обединяяваща в едно и равенство, и справедливост, и свобода – какъвто процес в условията на действащ материализъм, вакханалия на потреблението и неолиберализъм си е чиста утопия! Затова по-уместно е да се говори за единодействие в името на обща стратегическа цел, каквато би могла да бъде  благоденствието на нашия изстрадал народ . И ако истински сме готови да работим за просперитета на България и за високия стандарт на живот на българина, то следва преди всичко да си отговорим на въпроса: коя е всепобеждаващата сила, онази всеобхващаща идея и мобилизиращ стимул за развитие, който би обединил хората и би гарантирал постъпателното движение на обществото напред и нагоре? В древните времена това е било  изначалната и стихийна висока нравственост , която без умозрителни обяснения и внушения е свързвала индивида, независимо от неговия социален статус с общоприетите закони , нрави и обичаи на неговия народ. Самобитната култура на обществото се е развивала \" от долу нагоре\" , а нейното утвърждаване е вървяло от колективното съзнание на народните маси към  рефлексното ѝ отражение  във философията и художествени произведения. Недостатъчността на тази отминала реалност се състои в това , че тя е изключвала  съзнателното и целенасочено творчество в  сферата на нравственността, приемането на нови етични правила и морални нововъведения, с което по същество се е отричала възможността за нравствен прогрес в обществото. В същото време, историческите факти показват,че даже в дълбоката древност, явно следвайки Божия промисъл, такъв прогрес е съществувал. Буда и Конфуций, Мойсей и Исус Христос не са рефлексирали над вече сформиралата се у народа нравственост, а гениално, с помощта на небесните сили,  са достигнали до нови принципи и норми  на поведение и морал, откривали са други, неизвестени за хората хоризонти на човешкото битие! Понятията  з ло и  несправедливост  не са следствие и не произтичат от самата природа на нещата, а  доброто  и  справедливостта  са в причинно-следствена връзка с нещата от сътворения свят, следователно тяхната семантика подлежи на промяна. С развитието на човешката цивилизация актуалността на различните морални категории целесъобразно се е изменяла в угода на силните на деня и е обслужвала техните кланови и групови интереси. На практика това е вършела \"армия\" от платени обществоведи, философи, историци,журналисти, икономисти и др.,които са адаптирали гениалните прозрения и образцовия висок личен морал на духовните Учители към представите, желанията и настроенията на богатите им и властващи клиенти и повелители. Наскоро  Оксфордския т  речник  избра за дума на 2018 прилагателното \" токсичен \" (toxic), разпростриращо се, включително, и върху междуличностните отношения. Стряскащото е, че за 2016 година думата бе \" пост - истина \" (post-truth, менте), а  речникът  Collins  обяви за 2017 година за най-често употребявано словосъчетанието \" фалшиви новини \" (fake news) . Ако към тези обективни свидетелства прибавим и оценката на 45-я президент на САЩ Тръмп за  лъжовните  американски, а по същество и глобални световни медии, то с увереност можем да кажем, че през последните десетилетия за болшинството от хората по света не остана почти нищо истинско, на което да вярват и почти нищо правдиво, което да следват! Историята, а и неолибералното настояще драматично показват, че нравствените правила и традиции се много леки препятствия за преодоляване и удобни манипулативни оправдания на \"избраните\" в стремежа им да задоволят нагона си за богатство, удоволствия и неограничена власт: в началото на XVI век, при папа Лъв Х, опрощаването на греховете на католиците се е извършвало с индулгенции срещу  заплащане;  утвърждаването на християнската вяра чрез католическите кръстоносни походи срещу неверните през 1204 година се превъръща в елементарно разграбване на Константинопол и  събаряне на православна  Византия; от края на XV век огнените клади на \"светата\" инквизиция изгарят хиляди католици, обявявайки ги за еретици и за  най-малкото свободомислие ..... За да реализират високите си цели \"свободните зидари\" преплуваха океана и изградиха своя \"Нов свят\" на братство, свобода и знание, записвайки в \" Декларацията за независимостта на Съединените щати\"  от 1776 година , че: \"  \", но не след дълго тези високи и верни слова за  \"правото на живот за всеки\"  останаха само на хартия– първи бяха жертвани местните индианци, след тях японците, корейци, виетнамци,а накрая \"силата\" на изключителните изпитаха върху гърба си и сърбите в Европа, и иракчаните, и либийците, и сирийците. Сваляйки от власт монархията и аристокрацията,  Великата Френска революция  провъзгласи през 1789 година високите си нравствени критерии към управлението, заявявайки:  а чл.1 на \"Декларацията за човешките права и свободи\"  , което неминуемо трябваше да се случи, но не касаеше колонизираните от Франция народи и страни през последващите два века. Нима е възможноуспехът и щастието на едни хора, да бъде постигнато чрез физическото и духовно ликвидиране на други, също такива хора. Оказа се ,че е възможно, но това революционно самоунищожение не излъчва победители, а ражда столетия омраза, смърт, мъчения, прекършени съдби и лични трагедии за милиони жители на планетата. Нима това е бил промисъла на Твореца, когато с любов е създавал човека, прекрасната жива и нежива природа, топлината и радостта от добре свършената работа? Различните обществени системи – плод на политическо инженерство, търпят крах главно поради факта, че тайните структури, които дърпат конците на световните събития, създавайки свои мозъчни центрове,  подценяват силата на интелекта , вярата, волята и чувствата на отделния индивид – обект на тяхното въздействие. Хората с власт и пари са убедени ,че  декларираната етика в отношенията е прекрасен параван,  зад който могат да се скрият всички мисли и действия, насочени към установяване и укрепване на личната власт и увеличаване на личното или кланово богатство.Този тип властолюбци дълбоко в себе си, може би и интуитивно, са апологети на немския философ Ницще и на неговия \"свърхчовек\", разделяйки морала на \"робски\" и \"господарски\"– робския е за обикновените хора и е източник на нихилизъм, докато за \"изключителните\" хора моралът сам по себе си е вреден и не спомага за разцвета на техните сили. Изключителните хора, казва Ницще,  \",а любимото му мото е: \"Стани това, което си!\". Почти като у Синатра и Горбачов! Когато такива хора, с такова кредо стават политици на ръководни постове ,то те обикновено , след като заемат съответния висок пост, бързо се самоопределят за месии–спасители, неусетно превръщайки се в най-обикновени популисти и демагози, като в повечето случаи,  оставят неразбрани и бързо са забравяни от хората.  В съвременният свят , с малки изключения, няма политици, ръководители на държава или на многостранни политически съюзи, които с дейността да са пример за казаното  от Аристотел , че \" \". Великите мъже от древността, които с творчеството и живота си са пряко свидетелство за силата на етиката като съвкупност от нравствени правила  са образец  на политическа мъдрост. Истината е, че техните послания,  преминали проверката на времето  са единствените морални императиви, които гарантират гражданския мир, просперитета на обществото и отделната личност, обуславящи прогреса на цялото човечеството. Земните цивилизации, както всичко живо в природата, имат две възможности за развитие – или да деградират, или да прогресират в развитието си. Ето защо в XXI век българската държава и общество са изправени пред кардинален избор – или развитие, или деградация.  Развитието в условията на четвъртата технологична революция  предполага  интелектуално обеспечаване  на обществено-икономическите процеси,  обединение на нацията  в името на стратегическата цел – благоденствието на народа и просперитета на държавата, както и  съгласие  за приемане от обществото на православната етика като система от базови принципи и норми, регулиращи обществените отношения и отношенията между държавата и нейните поданици. На нашето общество днес е крайно необходим  общоприет и напълно осъзнат от всички единен стандарт  за оценка на собственото поведение и отговорности, както и тези на съгражданите и на обществото като цяло! Интелектуалното обеспечаване на новия Модел на развитие изисква преди всичко преосмисляне на основния философски въпрос – приемането на съзнанието за първично по отношение на битието . Поставянето на човека в центъра на общественото развитие на практика означава ,че българското общество следва да се откаже от материализма като основа на обществените отношения и да възприема духовното начало като база за развитието на обществото. На тази основа следва да се разработи и възприеме от цялото общество мироглед , който да утвърждава духовността като цел, средство и съдържание на вътрешната и външна политика и единствен критерий при определяне целевите задачи на отделните сфери в управлението на държавата. Безспорно, новия Модел на развитие следва да отговори на няколко изключително важни въпроса за нормалното функциониране на държавата и обеспечаване на гражданския и социален мир в обществото. Това са въпросите: за справедливостта и свободата и гарантиране на тяхното едновременно действие; въпросът за единоначалиетокато като обвързана отговорност; защита от държавата и всички институции националната и човешка тъждественост (\"индентичност\"-чужд.) а на всеки гражданин и т.н.. Как бихме могли чрез православната етика да обединим едновремнното и всеобхватно действие на \"свободата\" и \"справедливостта\" за всички граждани в един нов Модел на развитие на България? В Китайската народна република, чрез учението на Конфукций, последователно се търси решението на този въпрос. През 2020 година се планира да бъде масово внедрена,еспериментираната в момента  Система за социални кредити , която да стимулира онези граждани на Поднебесната, които спазват в ежедневието си правилата на  конфуцианската етика . Подобна работа се води и в Русия, където се изгражда  Система за формиране на социални рейтинги  за всички граждани, а на XVIII конгрес на управляващата политическата партия \"Едина Русия\" през декември м.г.бяха приети  \"Етични правила\"  за дейността на всички, без изключение членове на партията и бе създадена надпартийна Комисия за контрол изпълнението на правилата с председател Валентина Терешкова. В наше време, огромното болшинство политически лидери по света се черкуват, градейки ореола си на вярващи християни. Но, за съжаление, щом като по \"делата им ще ги познаваме\", то за непредубедения наблюдател не е трудно да открие в тяхната управленска дейност лицемерие, двойни стандарти, откровенна лъжа, финансови спекулации, алчност и даже заповеди за мъчения и убийства на хора. Единственният сред световните лидери, когото общественото мнение приема за дълбоко вярващ православен християнин е Владмир Путин. За нас, българите, този факт е от изключителна важност. Но не така, както го разбира нашия министър-председател, търсейки облаги и изгоди от контактите си с православния \"брат\" – руския президент. За политиците и анализаторите от първостепенно значение е лидерите на великите сили да бъде прогнозируеми и тяхната политика да почива на стабилни и установили се в международните отношения принципи. За всеки непредубеден човек по света такъв политик е  Владимир Путин . Но най-важното и същественото е ,че неговата дейност и изяви  безусловно и еднозначно винаги съответствуват на духа и буквата на православната етика.  Така например, по повод на решението на САЩ да излязат от Договора за ракетите с малък и среден обсег, Путин, декларирайки категорично, че РФ изпреварващо  ще отговори  на евентуаления първи ядрен удар на САЩ, сподели с аудиторията на Валдайския клуб: \"   Тази мисъл на президента недвусмислено показва ,че неговите разсъждения се базират на завета : което показва ,че човекът, който държи в ръцете си съдбата на човечеството, при избора си на решение ще се ръководи от проверените и доказали се във времето норми на православната етика и няма  първи  да нанася удар. В същото време, ако си спомним и известното му изказване:  \" можем да направим кардиналния извод, че ако има агресия срещу РФ и нейните съюзници, то със стопроцентна сигурност, без ни най-малкото съмнение ще последва унищожителен за агресора отговор. И още. На срещата си със съветника на президента на САЩ  Джон Болтън  в Кремъл Путин направи поредния извод, който отново се базираше на горепосочената православна заповед. Той заяви: \" .И отново Путин декларира, че той не иска да се  \"противи на злото \" и е готов да чака вразумяването на американците. Да чака така, както съветва православната етика! Но в същото време там, където се  нарушават грубо и жестоко правата  на християните, като, например, в Сирия и Южна Осетия, или  е нужна помощ и подкрепа  за православните братя, като в Крим и Донбас, Русия под ръководството на Путин ще действува бързо и решително! Съвременното българското общество има крещяща ежедневна нужда от общовалидна поведенческа система, която да се базира на православната етика. Преди всичко такава ни е необходима за да  предопределим  бъдещето си място в новия, полицентричен свят, но тя,  с духовността си и морала , трябва да легне в основата на новия Модел за развитие на страната.Одобрена и приета на  национален референдум,  тя ще е легитимен за изпълнение  Обществен договор  между народа и политическата класа и ще гарантира просперитета на Отечеството! Според докладите на Ню-Йорския Глобален институт \"McKinsey\" (MGI)и на Конференцията на ООН по търговия и развитие(UNCTAD) с разгръщането на 4-та технологична революция светът го очаква   В прогнозите си до 2030 година UNCTAD приема, че над 20% от работната сила на земята ( около 800 млн.души) ще бъдат изхвърлени на улицата от роботи и автомати . В доклада е обоснована възможността човекът да бъде заменен от работи, практически, във всяка сфера, където могат да бъдат спазени два принципа: ясни инструкции и разделянето на дейността на отделни етапи. Оттук следва ,че роботите ще могат да заменят не само хирурзите и войниците , но те ще могат  да обучават ефективно и бързо други роботи и самите да се самообучават . И както казва нобеловия лауреат по икономика  Пол Кругман :   Синтетичната биология ще създава организми по строго зададени свойства чрез \"редописа\" на генетическия код.Това няма да са кукли от секс-шопа, андроиди или репликанти.Това ще са хора (\"организми\"), но хора, създадени изкуствено! Живи роботи. А за да удовлетворят всеки каприз, някои от тях ще имат хипертрофирани органи и извратен интелект за да отговарят на платежоспособното търсене. Но безсмъртието на едни ще налага  следене и регулиране  настроенията, потребностите и числеността на болшинството други, при осъществяван постоянен контрол чрез \"чипиране\".Всичко това заедно ще бъде ежедневието на света в бизките десетилетия и това  не е фантастика, а жестока очакваща ни реалност ! Единственият начин, създаденото от Бога човечество да спре собственото си самоубийство е то да запази високата си нравственост, завещана от великите Учители на различните духовни цивилизации. За българският народ това е православната етика, която трябва да е водеща за всеки човек, включително и за онези учени, които с труда си дърпат технологиите напред.Това е и историческият ни дълг пред дедите ни и пред бъдещите поколения – да издигнем своя \"стена на живота \" за да спрем вакханалията на злите сили по нашите земи! В последна сметка светът отново се разделя на две части: едните, които търсят взаимно приемливо решение за  съвместяване на високия морал с високите технологии  в името на добруването на човека и другите, за които установяването на глобалния Нов робовладелчески световен ред е изпълнение на  завета на империята на злото. България има и дълг пред прадците ни да издигне високо знамето на православието в днешния бездуховен свят! Великият български държавник и владетел св. Цар Борис–Михаил I– Покръстител даде на всички славянски народи  език и православна вяра  ,  с които те изградиха своята държавност . И днес, обединени от православната вяра и свещенния ни език, ние имаме прекрасната историческа възможност да превърнем заедно с православните си братя огромна част от планетата в \"оазис\" на духовността и съгласието между народите!   сп.\"Сигурност\"", "date": "2019.01.19", "title": "\" Направих го по свой си начин!\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391671-%D1%82%D1%8F-%D0%B5-%D0%BA%D1%80%D0%B0%D1%81%D0%B8%D0%B2%D0%B0,-%D0%BD%D0%B5%D0%B6%D0%BD%D0%B0-%D0%B8", "text": "Тя е красива, нежна и всички мъже са луди по нея! Но може да ви строши костите с два удара! Тя е Сара Дамнянович и е майстор на таекуондо.   Тя е шампионка в този спорт на Сърбия, шампионка на Балканите до 21 години, и представя страната си и на европейското първенство по таекуондо, където се представи на много високо ниво. Иска да стане успешен модел и вече се развива в тази насока, но не спира и с бойните спортове.     Дамнянович се захваща от малка с таекуондо и има редица отличия и медали. Красотата ѝ обаче не остава незабелязана в Сърбия и постоянно получава покани за участия във фотосесии и конкурси. Участвала е дори в Мис Сърбия 2017. Печели Мис Интернет 2018 и Мис Фотогеничност.   \"Спечели, когато тя е по-трудно\", е мотото на Сара, която се възхищава Милица Мандич и иска да участва в бъдещи проекти, които се смесват икономика и спорт.    ", "date": "2019.01.19", "title": "Тя е красива, нежна и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391672-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Очаква ви безпроблемен и тих ден, когато никой няма да може да наруши вашата идилия. Смело споделяйте вашите изключителни таланти с другите и бъдете по-решителни в личния си живот. Творческият ви потенциал е неограничен, което ще позволи да установите нови контакти. Вечерта се отпуснете и помечтайте. ТЕЛЕЦ ( 21 април - 21 май )  Днес, няма да имате нито един повод за притеснение. Дори ако мислено се настроите за края на света. Хоби или увлечение от младостта, ще ви позволи да се потопите в далечното минало. Много от вас, могат да решат да променят работата си, да се преместят в друг град или да открият личен бизнес. Потърсете подкрепа от хора, които са ви скъпи и близки по дух. БЛИЗНАЦИ ( 22 май - 21 Юни ) Въздържайте се от рискове и експерименти. Вие сте толкова самонадеяни, че може лесно, сами да си създадете пречки . Мъдрите решения, ще ви помогнат да установите отношения с онези, с които сте в конфликт. Опитайте се, да устоите на натиска на другите, тогава светът ще изглежда по-красив. Вечерта ви чака, неочакван подарък от приятел.   РАК ( 22 юни - 23 юли ) Ще може лесно да повишите стандарта си на живот, от материална гледна точка. Само не трябва да се отклонявате от правилата и традициите, които сами сте установили. Всичко трябва да е ясно и обективно. Семейните взаимоотношения може да се подобрят, ако усмирите своите желания. Смирете се с това, което е невъзможно да промените. ЛЪВ ( 24 юли - 23 август ) Не ви очаква стабилност във финансите, но това за вас, изобщо не е трагедия. Опитайте се, да използвате тези средства, които вече сте спестили. Стратегическият план за действие, ще ви помогне да напреднете по-бързо от другите колеги. Възможни са проблеми със стомаха, при тези от вас, които обичат да опитват екзотични ястия. ДЕВА ( 24-ти август - 23 септември ) Трябва да бъдете по-сдържани в изявленията, в противен случай няма да избегнете конфликти. Пазете дистанция в комуникациите, в това отношение бъдете по-консервативни. Не обръщайте гръб на перспективите, които водят до успех и печеливши сделки. В любовта, може да преживеете преломен момент. ВЕЗНИ( 24 септември - 23 октомври) Трябва да се съсредоточите върху самодисциплина. Ако покажете небрежност и липса на воля, ще загубите всичко, към което се стремите. В отношенията с хората, изключете гордостта и амбицията. За да може положителните тенденции да влезат в живота ви, трябва да работите върху себе си. Това важи за личната и професионалната сфера. Пазете се от настинки.   СКОРПИОН ( 24 октомври - 22 Ноември ) Ще успеете да постигнете просперитет, ако започнете активно да се трудите, още от ранно сутринта. Забележете, че ако закъснеете за работа, не може да мечтаете за бонус или нова длъжност. В отношенията с роднините, трябва да сте по-лоялни и търпеливи. В края на краищата, от вашето поведение зависи, колко бързо ще бъдат решени проблемите свързани с наследство или пари.   СТРЕЛЕЦ ( 23 Ноември - 21 Декември ) Опитайте се, да се противопоставите на изкушенията, яжте по-малко мазни храни и ходете повече. Ако вземете всичко това под внимание, тогава, ще се чувствате прекрасно този ден. Много усилия, ще трябва да положите в любовната сфера. Трябва да отделяте по-голямо внимание на любимия, не само да го засипвате с комплименти. Вечерта, си легнете по-рано. КОЗИРОГ (22 Декември - 20 януари ) В никакъв случай, не се надявайте на лесен успех. На него могат да разчитат, само най-упоритите и твърди по дух личности. Добър ден за започване на бизнес, търговия и инвестиране на пари. Любовната активност, ще намалее, но това не е причина да се отдръпнете или пренебрегвате избраника си. Заемете се с дребните проблеми.  ВОДОЛЕЙ ( 21 януари -  19  февруари ) Очакват ви много противоречия с хора, с които преди това сте се разбирали с половин дума. Възможно е лошото ви настроение, да засегне вашите комуникации. Конструктивният подход в работата, ще убеди шефовете, във верността на техните решения спрямо вас. Не трябва да следвате собствените си слабости.   РИБИ ( 20 февруари - 20 март ) Трябва да работите, без да жалите сили. В противен случай, ще бъдете на ръба на възможностите, за които някога сте мечтали. Спокойният ритъм на живот, ще ви помогне да се отпуснете, починете и да изградите мислено схемата на бъдещите действия. За любовни срещи и пътуване, денят е перфектен, така че може смело да действате.", "date": "2019.01.19", "title": "Дневен хороскоп 19 януари"}
{"url": "http://www.classa.bg/%D1%81%D0%B2%D1%8F%D1%82/item/391673-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%BF%D0%B8%D0%BB%D1%8F%D0%BD%D0%B8%D1%8F-%D1%88%D0%B0%D0%BD%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BE%D1%82%D0%BB%D0%B8%D1%87%D0%BD%D0%B8%D1%86%D0%B8%D1%82%D0%B5-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5", "text": "Какво се случва с пълните отличници от гимназиите, когато завършат училище и се сблъскат с живота на възрастните? Отговорът ще изненада мнозина от хората, които вярват, че за бъдещия успех няма нищо по-важно от добрите оценки. Точно това показва мащабното изследване на екип от \"Бостън глоуб\", които проверяват как се развива живота на \"златните\" момчета и момичета от випуск 2005, 2006 и 2007 г. на местните гимназии. Журналистите са успели да издирят 93 от общо 113 души, завършили училище с медал за отлични постижения. На теория, това би трябвало да са учениците с най-добра стартова позиция, високи амбиции и отдаденост на учебния процес. Живеят в район с огромен академичен потенциал, в близост до университети като Харвард и Бъркли, Масачузетския институт за технологии и т.н.     Реалността обаче се разминава значително от мечтите. Оказва се, че много от отличниците губят потенциалните си възможности за професионално развитие малко след като напусnат училище и осъзнаят, че университетските и колежански изисквания са доста по-тежки от тези в гимназията. 1/4 от отличниците на Бостън, завършили в периода от 2005-2007 (в момента са на възраст около 30 г.), не успяват да завършат висше образование в рамките на шест години. 40% от тях изкарват по-малко от 50 000 долара на година, т.е. под средното ниво на заплащане на американския пазар на труда.     Медицината е била предпочитаната професия за почти една четвърт от всички момчета и момичета с отлични дипломи в Бостън. Оказва се, обаче, че десет години след завършването нито един от випуск 2005, 2006 и 2007 не е получил диплома за медицинска специалност - показател за това, че  обществените средни училища в града просто не успяват да подготвят достатъчно конкурентоспособни кадри за някои от най-престижните университети и работни места в региона.     Има значителна разлика между отличниците от градовете около Бостън и тези, които са завършили училищата в самия град. Оказва се, че при децата от периферните населени места има 2,5 пъти по-висока вероятност да получат диплома за висше образование и да си намерят работа с годишно възнаграждение от над 100 000 долара. Изборът на средно училище също може да доведе до неравностоен старт в живота. Учениците, които са завършили т.нар. \"exam schools\" (гимназии, свързани с местните университети, провеждащи изпити, лекции с университетски преподаватели, академични събития и др.), се справят много по-добре след завършването в сравнение с всички останали випускници на училищата в Бостън. 5 от всеки 9 отличници от подобни гимназии са продължили образованието си в Харвардския университет. За сравнение - едва трима от 80 абитуриенти със златен медал са успели да се доберат до място в университет от Бръшляновата лига, и нито един от тях не е постъпил в Харвард. Изследването показва, че мнозина от най-добрите ученици на Бостън са \"в двойно неравностойно положение\", когато постъпят в колеж, тъй като изпитват финансови затруднения и са неподготвени за изискванията на системата на висше образование. Мнозина от тях се принуждават да си намерят работа, за да се издържат, докато следват в новата непозната среда, в която привилегированият произход понякога има сериозно значение за преодоляването на битовите кризи. Значителен брой от отличниците от 2005-2007 г. признават, че са изпитали културен шок, социална изолация и дълбока несъвместимост с колегите си в университета. Понякога това ги е принуждавало да прекъснат образованието си или да се преместят в друго учебно заведение. Отличната диплома от училище, за съжаление, не е гаранция за справяне с най-тежките проблеми на зрелия живот. \"Глоуб\" интервюира четирима души от \"златното\" поколение, които са останали без дом след завършването на гимназия. Една от тях се оказва на улицата непосредствено след като получава диплома за висше образование от престижния частен колеж \"Дартмут\", поради комбинацията от раждането на дете, загубата на работно място и невъзможността на семейството й да осигури временна финансова подкрепа, докато стъпи обратно на крака. Въпреки всички препятствия пред успеха, самите мъже и жени от извадката не се оплакват от положението си. Огромното мнозинство от някогашните отличници казват, че се справят много по-добре с живота си в сравнение с родителите си. Близо 9 от всеки 10 запитани казват, че са имали \"добри възможности\" за развитие. Един от хората, които не са реализирали мечтата си да станат лекари - в момента служи като сержант в американската армия - казва, че е напълно доволен от живота си. Когато му показват последната му снимка от гимназията, той реагира с думите: \"Отдавна съм забравил това лице\".", "date": "2019.01.19", "title": "Поколението на пропиляния шанс: Какво се случва с отличниците след края на училище"}
{"url": "http://www.classa.bg/%D1%81%D0%B2%D1%8F%D1%82/item/391674-%D0%B1%D0%B5%D0%B7-%D1%82%D1%80%D1%8A%D0%BC%D0%BF-%D0%B8-%D0%BC%D0%B0%D0%BA%D1%80%D0%BE%D0%BD%E2%80%A6-%D0%B7%D0%B0%D0%BB%D1%8F%D0%B7%D0%B2%D0%B0-%D0%BB%D0%B8-%D0%B4%D0%B0%D0%B2%D0%BE%D1%81", "text": "Очакванията бяха тази година Давос да бъде Тръмпфест. Макар че той отмени участието си на форума, лидерите ще продължат да се занимават с различни проблеми, свързани с неговата политика. Организаторите предупреждават вниманието да не се съсредоточава изцяло върху Вашингтон. Президентът на САЩ Доналд Тръмп имаше последната дума с речта си в края на миналогодишния Световен икономически форум и беше планирано той да открие тазгодишната среща на световните лидери в швейцарския планински курорт Давос.     Опитите му обаче да притисне Конгреса да финансира пограничната стена с Мексико го лишиха от възможността да се срещне с колегите си в Швейцария, тъй като той трябва да се справи с блокирането на работата на някои правителствени служби в САЩ. Високопоставени политици от 100 страни и директори на най-големите компании в света, пристигащи в Давос, ще трябва да се задоволят с анализ нас туитовете на Тръмп и с изявленията на високопоставени американски членове на кабинета, които ще присъстват на събитието.     Политиката на Тръмп обаче играе съществена роля в икономическите събития и създаващата се геополитическа ситуация, което може да оформи 2019 година. „Буреносни облаци надвисват над световната икономика“, обобщи Световната банка този месец, като прогнозира годишен растеж от 2,9 % за тази година спрямо 3 миналата година. Институцията посочва сред големите рискове за икономиката тази година наказателните мита на САЩ и ответните мерки на страни като Китай.     В САЩ Световната банка очаква растежът да се забави, тъй като лихвите растат, а последиците от програмите за данъчни стимули отслабват. Преди четиридневната среща в Давос от вторник до петък идната седмица Международният валутен фонд ще представи годишните си прогнози в понеделник. Тази седмица официалните данни показаха, че растежът в най-голямата икономика в ЕС миналата година се е забавил, отчасти защото износът е намалял на фона на търговския конфликт между ЕС и САЩ. Планирано е германският канцлер Ангела Меркел да посети Давос на 23 януари, за да произнесе важна реч и да присъства на дебат за европейската лидерска позиция и ценности в света. Френският президент Еманюел Макрон отмени участието си в срещата в Давос, за да се занимае с протестното движение на „жълтите жилетки“ в страната. Основателят на Световния икономически форум Клаус Шваб отправи критики тази седмица, че лидерите се съсредоточават главно върху краткосрочни вътрешни проблеми, а не върху световните проблеми, които трябва да бъдат обсъдени в Давос, а сред тях той открои климатичните промени и дигиталната революция. „Има дефицит на доверието в света“, каза на пресконференция 80-годишният икономист от Германия. „Не може да се има доверие в елита, ако времевият му хоризонт са следващите избори или следващият тримесечен отчет,“ допълни той. Шваб иска 3200-те участници да се занимаят с дългосрочни проблеми като концепцията му за „Глобализация 4.0“. Това е условно название за нова форма на взаимосвързаност, която да противодейства на национализма и популизма, като се ангажира с икономическото неравенство, което върви ръка за ръка с глобализираната търговия и производство. За Шваб Давос е и платформа за създаване на инициативи за защита на климата, които да включват бизнеса и правителствата, след като експерти предупредиха миналата година, че са необходими спешни и радикални мерки за ограничаване на световното затопляне. Накъдето и да обърне поглед Давос обаче, Тръмп винаги ще е в дневния ред на срещата – било то заради решението му да напускане на Парижкото споразумение за климатичните промени или пък сегашните кризи. Стотиците сесии за дебати и безбройните неформални срещи се очаква да включват и темите като севернокорейската ядрена програма, която засега Тръмп не успя да ограничи чрез преговори, засегнатата от криза Венецуела, която получи предупреждения от американския лидер, както и миграцията, където САЩ са сред страните, бойкотиращи плана на ООН в тази област. При отсъствието на Тръмп вниманието в Давос ще бъде пренасочено към други лидери като Меркел, японския премиер Шиндзо Абе, будещия противоречия нов бразилски президент Жаир Болсонаро или пък към ръководителя на антиимигрантското правителство в Австрия Себастиан Курц. В неотдавнашно интервю за германското списание „Шпигел“ Шваб отхвърли критиките, че дава платформа на популистите, изтъквайки, че всички правителства си имат своите недостатъци. „Погледнете Япония, която съвсем неотдавна излезе от Международната комисия по китолов. Германската привързаност към въглищата също не е в интерес на света,“ каза Шваб. БТА", "date": "2019.01.19", "title": "Без Тръмп и Макрон… Залязва ли Давос?"}
{"url": "http://www.classa.bg/%D1%81%D0%B2%D1%8F%D1%82/item/391675-%D0%B1%D1%80%D0%B8%D1%82%D0%B0%D0%BD%D1%86%D0%B8,-%D0%B3%D0%BB%D0%B0%D1%81%D1%83%D0%B2%D0%B0%D0%BB%D0%B8-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82,-%D1%81%D0%B5%D0%B3%D0%B0-%D0%B0%D0%B3%D0%B8%D1%82%D0%B8%D1%80%D0%B0%D1%82-%D0%BF%D0%BB%D0%B0%D0%BC%D0%B5%D0%BD%D0%BD%D0%BE-%D0%B7%D0%B0-%D0%BE%D1%81%D1%82%D0%B0%D0%B2%D0%B0%D0%BD%D0%B5-%D0%B2-%D0%B5%D1%81", "text": "След като гласуваха за Брекзит на референдума от 23 юни 2016 г., някои британци промениха мнението си и сега агитират за оставане в европейския блок. Гари Мейлин си спомня прекрасно месеците преди референдума. И защо в деня на този исторически вот е избрал, подобно на 51,9 процента от британците, да гласува за разтрогване на брака, продължил повече от 40 години. „Исках Обединеното кралство да си възвърне суверенитета“, каза 38-годишният късокос мъж с безгрижно изражение от Норич (Източна Англия).     „Регионът, в който живеех, беше до голяма степен настроен в подкрепа на оттеглянето (от ЕС). Моят депутат подкрепяше Брекзит. Всичко, което чух, беше в този дух, така че аз самият стигнах до заключението, че бихме могли да обвиняваме ЕС за много проблеми“, добави той. Но днес, ако трябваше да се направи отново, „бих гласувал без колебание да остана“ в Европейския съюз, каза той. „Разбрах, че страната няма да успее да се справи сама“, каза той. „Ако разгледаме сегашното състояние на света, с Доналд Тръмп в Съединените щати, възхода на Китай, Путин в Русия, в наш интерес е да бъдем силни в обединена Европа“.     След няколко часа той ще отиде с дузина „разкаяли се“ в Уестминстър, център на властта в Лондон, за да се срещне с британски депутати и да им разкаже историята си, както и защо се бори да спре Брекзит. Инициативата бе организирана от движението RemainerNow, създадено по инициатива на еврофила Андрю Дейвидсън. „Референдумът от 2016 г. ме остави в състояние на шок, аз се страхувах за страната, исках да направя нещо“, каза той и изрази надежда, че движението, чието име идва от използвана ключова дума в социалните мрежи, ще „повлияе на дебата“ и ще насърчи други брекзитъри да променят позициите си. „Напрежение“  Движението възлага надеждите си на неотдавнашни социологически проучвания, които сочат, че в случай на нов референдум – вариант, изключен от правителството, но набиращ популярност във Великобритания – вотът за оставане в ЕС ще надделее (54 на сто) според обобщени резултати от проучвания на общественото мнение, направено от неправителствената организация What UK Thinks. Тази промяна се обяснява най-вече със страха от потенциални икономически затруднения след Брекзит. „Ако сте гласували да напуснете, но знаете, че икономиката ще пострада, шансовете да гласувате отново за напускане ще бъдат намалени наполовина“ каза Джон Къртис, преподавател по политика в университета „Стратклайд“ (Шотландия), интервюиран от АФП. Кристофър Орам, с брада и тъмно яке с качулка, е в същата ситуация. През 2016 г., успокоен от обещанията за бъдещето, които правеха брекзитърите, той гласува за развода. „После чух да се говори, че ще напуснем единния пазар и митническия съюз. Това е шокиращо, защото консерваторът Даниел Ханан каза, че никой не говори за застрашаване на отношенията ни с митническия съюз и единия пазар“, каза 28-годишният мъж, живеещ в Дорсет (в югозападната част на острова). „Обещанията, които ни бяха дадени, не бяха спазени“, каза той и призна, че го е „срам“, че не е проучил повече въпроса, преди да пусне бюлетината си в избирателната кутия. „Не опитах да се информирам лично. Повярвах на това, което говореха хората по телевизията. Казах си: „Те са депутати, трябва да знаят за какво говорят“. Това, че последователите на движението открито говорят за промяната на позициите си, не остава непременно без последствия. Гари Мейлин е бил тормозен в социалните медии. Кристофър Орам се скарал с най-добрия си приятел. „Той е очарователен човек, но гласува за напускане и все още смята, че трябва да напуснем (ЕС). Това поражда напрежение между нас и нашите половинки ни помолиха да не говорим за Брекзит на масата“, каза той. Други са решили да не говорят повече с него. „Това е тъжно. Имам право да променя мнението си“, добави той.  БТА", "date": "2019.01.19", "title": "Британци, гласували за Брекзит, сега агитират пламенно за оставане в ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391668-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8-%D0%B6%D0%B5%D0%BD%D0%B8-%D0%B2-%D1%81%D0%B2%D0%B5%D1%82%D0%B0", "text": "Експерти от портала Missology, специализиран в света на красотата, съставиха списък на страните, в които живеят най-красивите жени. Той е съставен въз основа на постиженията им на международни състезания като Мис Свят, Мис Вселена и Мис Интернешънъл.        Победителки бяха представителките на Венецуела, които по-често от другите печелят в тези състезания. Например, миналата година венецуелката Мария Веласко Гарсия стана Мис Интернешънъл, а Стефани Гутиерес спечели второ място в конкурса Мис Вселена. Техните сънароднички също редовно стигат до финалите на други престижни международни състезания.            Филипинки са на второ място. Първата петица включва и представителки от Мексико, Южна Африка и Виетнам. Беларус също влезе в топ-20, чиито красавици се намират на 18-то място в класацията.", "date": "2019.01.19", "title": "Най-красиви жени в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391669-%D0%B0%D0%BD%D0%B0-%D0%B8%D0%B7%D0%B2%D0%B0%D0%B4%D0%B8-%D1%82%D1%8F%D0%BB%D0%BE-%D0%B7%D0%B0-%D0%B3%D1%80%D1%8F%D1%85", "text": "Още миналата година  ви показахме    Затова сега   решихме да ви представим уникалната история на 26-годишната шведка Ана Нистрьом. Тя е считана за най-успешния фитнес модел в страната си, а напоследък и целия свят полудя по нея и формите й.   Още от 17-годишна възраст Ана се занимава с фитнес, но откакто Instagram профилът й е следват от над 7,4 милиона фенове тя е още по-известна и богата, отколкото някога е можела да си представи. А всичко това заради сексапилното й тяло и горещи извивки.     Ана е клиентка на най-добрия и известен фитнес треньор в Швеция - Ида Варг. Именно той помогнал на нашата героиня да напредне в областта на фитнеса и да създаде такова прекрасно и привлекателно тяло. Ида Варг самостоятелно подбира диета на Ана и тренировъчният й режим. И той има профил в Instagram и въпреки, чене е толкова популярен като 26-годишната мадама, се радва на престиж в целия свят.     Ана обаче стана толкова известна, че водещите модни и спортни агенции от цял свят започнаха да сключват договори с нея. Тя все по-малко започва да качва снимки от фитнес залата, но снимките й от фотосесии се увеличават значително.      Тъй като на нейната сметка има повече от 7 милиона абонати, рекламните постове са скъпи и според някои източници сумата, която Ана взима за да рекламира нещо минава десетки хиляди долари. Известно е също, че тя е сред първите 10 най-добре платени фитнес-моделкки в света.     Не можеше да намери нищо скандално за момичето, тя умело крие всичко. Но е известно, че сърцето на шведката вече е взето – тя се среща с фотографа си.     Любимото упражнение на Анна е пистолет. Според нея тя го повтаря ежедневно, а резултатите са забележими, нали?     Тя тренира пет пъти седмично, яде здравословна храна, но не се отказва от сладкишите, но само преди обяд и само в малки количества. Хубаво лице, красива фигура и красива усмивка. Какво може повече да каже човек за Ана, която е мечтата на милиони мъже, но може и да послужи за мотивация на също толкова много жени.", "date": "2019.01.19", "title": "Ана извади тяло за грях"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391670-%D0%BC%D0%B0%D0%B3%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%BF%D0%BE%D0%B1%D0%B5%D1%81%D0%BD%D1%8F", "text": "Маги Халваджиян е човек без цензура и нищо не е в състояние да го спре, когато иска да каже или да покаже нещо в ефир, а в случая – от трибуната в личния си фейсбук. Продуцентът рядко си позволява по-груб изказ, но този път яко му е прикипяло, щом не спести нито щрих от бесовете си. Повод за гнева на Маги станаха серия от новинарски емисии, в които дефилира една и съща тема, вероятно измествайки фокуса за редица други, след която продуцентът просто нямаше как да си спести мнението.     „Няма 2 лифт! Няма бизнес! Онези псуващите по опашките в момента няма и да се върнат повече!”, пише той в социалните мрежи, а поста му за броени минути натрупа стотици лайкове. „В исторически план сме доказали липсата си на далновидност! Дори бяхме на страната на губещите във втората световна война! Знаем добре какво ни костваше това! Вече 2 седмици централна новина по телевизиите е Ф-16 ! Вече и пеленачетата знаят какво е ГРИПЕН! Ебаси Безумието!\", продължава Халваджиян. И не спира дотук!     \"Сигурно купуването на самолет е двуседмична новина само в България и Сомалия! УНИКАЛНА ДЪРЖАВА!!!”, завършва поста си той, предизвиквайки вълна от коментари. В тях той не е само е подкрепян в позицията си, но е и насърчаван да не се отказва да я дава и дори, ако може по-често.", "date": "2019.01.19", "title": "Маги Халваджиян побесня"}
