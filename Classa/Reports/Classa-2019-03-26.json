{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393953-%D0%B7%D0%B0-%D0%B2%D1%81%D1%8F%D0%BA%D0%BE-%D0%BF%D1%80%D0%B0%D1%81%D0%B5-%D0%B8%D0%B4%D0%B2%D0%B0-%D0%BA%D0%BE%D0%BB%D0%B5%D0%B4%D0%B0", "text": "И преди да се разрази бурята с апартаментите на Цецко, Цецка, Ваня и Вежди, беше ясно на всички, че така повече не може да продължава. Колкото и да се напъваха вещерите на държавното управление, колкото и да ги целуваха „четиримата папи“, беше въпрос на време, за да рухне картонената им кула. Умните и честните само трябваше да си намерят майстора, за да замирише прекалено и шамарите по изненаданите им лица да прозвучат оглушително.   Затова и гръмна скандалът!   Кой каквото да казва, но аз съм убеден, че краят на Борисов отдавна е дошъл, но понеже той намира все политически и пропагандни хватки да го отлага, сега вече ще бъде шумно, мъчително и болезнено сбогуването с него и камарилата му. Но краят без съмнение е непредотвратим и позорен. Такъв е краят на всяко политическо парвеню, взело се прекалено на сериозно, повярвало си, че е избавител и спасител на държавата. А всъщност е посредствен, неподготвен, необразован и бездарен. Най-обикновен пожарникар и по действия, и по манталитет. Може би само малко по-хитър от другите. Сега все повече ще се забелязва колко е елементарен и безкултурен, с просташко поведение и говорене.     За зла участ тези му качества, благодарение високия пост, който заема в държавата и агресивното му публично държание, повлияха пагубно върху духа, езика, начина на мислене на българите. Той и неговите подведомствени дори сносно на български не умеят да говорят. Езикът им е ужасяващ, вулгарен, с изкривен словоред.     През тези десет мизерни години само арестите на Цветанов и историческите характеристики с антикомунистическа риторика на Борисов посяха толкова омраза и сквернота сред хората, колкото никога преди никой не го е правил. В началото тази простащина изглеждаше дори симпатична в своята естественост и непринуденост, поради което обществото не искаше да повярва, че в държавата се извършват далавери, мошеничества, кражби, облагодетелствания. Пък то не бе раздаване не постове, длъжности, служби; то не бяха лобизъм, нагаждане на закони. Но че чак така са се навързали един за друг – досущ като свински черва, едва ли някой е допускал.     Случаят с апартаментите на четиримата гербаджиите воглаве с Цветанов бе капката, която преля чашата на търпението. Борисов им се разсърди, че са направили това лошо нещо и ги призова да покажат документи. Закани се, че ще върне поправките в лобисткия закон в полза на фамозната строителна фирма. Уж не знаел. Уж през главата му го направили. А ето че се оказа, че още доста високопоставени цецковци и цецки са си купили на безценица жилища в кооперацията. Кой не е знаел какво е ставало? Борисов ли? Хайде, бе! Кой не е знаел, че променят закон, за да може същата тази фирма да строи безпрепятствено небостъргачи? Борисов ли? Я стига! Всичко е знаел и не само той го е знаел. Но нали са навързани като свински черва, не им е правело впечатление или са го приемали като нещо напълно в реда на нещата.     ГЕРБ се срути и вече е в кома. Дали ще умре веднага или агонията ще продължи още известно време, няма кой знае какво значение. Свърши се не само с Борисов и Цветанов, но и с ГЕРБ. Но съдбата на тази партия, на нейния пръв лидер и на всички, които са я управлявали, е поучителна. Тя трябва винаги да напомня, че рано или късно парвенюшкото самочувствие и простащина биват измитани от политическия театър и то непременно подиграни и опозорени. Борисов, Цветанов, Цачева и влачещите се след тях излизат от историята, в която ги бяха вмъкнали. Никой не е вечен и винаги настъпва времето за разплата.   Народът казва: за всяко прасе идва Коледа!   Ала ГЕРБ не се пръкна от самосебе си и на празно място. Борисов и хората му неслучайно бяха определени да се разпореждат с държавата. ГЕРБ е еманация на упадъка на социалния живот, на убожеството на политиката, на компрадорството, продажността, корупцията във властта; на неолибералния модел на общественото устройство, безнравствеността и политическата глупост. И най-вече – ГЕРБ е знак за обезличаването на левицата. Отказалата се от идеология и традиционни принципи българска левица носи огромна вина за десетте години на ГЕРБ и за последиците, които те вече са оставили.   В крайна сметка получихме, каквото заслужавахме.   Нека честно си го признаем. Нека тези десет позорни години ни бъдат обеца на ухото!   За да не се повтарят повече!  ", "date": "2019.03.26", "title": "За всяко прасе идва Коледа"}
{"url": "http://www.classa.bg/%D1%81%D0%B2%D1%8F%D1%82/item/393947-%D0%B8%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-104-%D0%BE%D1%80%D0%B1%D0%B8%D1%82%D0%B0%D0%BB%D0%BD%D0%B8-%D1%81%D0%BF%D1%8A%D1%82%D0%BD%D0%B8%D0%BA%D0%B0-%D1%81-%D1%80%D0%B0%D0%B7%D0%BC%D0%B5%D1%80%D0%B0-%D0%BD%D0%B0-%D0%BF%D0%BE%D1%89%D0%B5%D0%BD%D1%81%D0%BA%D0%B8-%D0%BC%D0%B0%D1%80%D0%BA%D0%B8", "text": "104 малки орбитални спътника, тежащи по 5 грама, бяха успешно пуснати в космоса от сателита KickSat-2, съобщи техният дизайнер, Зак Манчестър, на своя Twitter акаунт. Изкуственият сателит KickSat-2 беше пуснат в орбита през февруари от кораба за снабдяване Cygnus, след отделяне от Международната космическа станция. Вътре имаше общо 104 малки сателити във формата на чип 3.5 х 3.5 см (колкото голяма пощенска марка), оборудвани с радио предавател и антена. На 19 март от Земята беше изпратен сигнал устройствата да излетят от KickSat-2, от който момент вече няколко души съобщиха, че получават сигнали от малките спътници. Манчестър също коментира, че тези, които искат да открият сигналите, трябва да го направят по-скоро, тъй като спътниците бързо се спускат и след това ще изгорят в атмосферата. НАСА обяснява, че пускането на спътници в космоса е труден, рисков и скъп процес, особено когато имат сложна комуникационна система, която увеличава разходите и теглото на устройството. Сред целите на изпращането на малките спътници от KickSat-2 е бъдещата възможност за внедряване на малки нискотарифни устройства за реализиране на научни мисии, изследване на Луната, орбитата на Земята и далечните ъгли на Слънчевата система.", "date": "2019.03.26", "title": "Изстреляха 104 орбитални спътника с размера на пощенски марки"}
{"url": "http://www.classa.bg/%D1%81%D0%B2%D1%8F%D1%82/item/393948-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-huawei-%D0%BF%D1%80%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5%D1%82%D0%BE-%D0%B5-%D0%B8%D0%BC%D0%B0%D0%BB%D0%B0-%D1%82%D1%80%D0%B8-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0-%D0%BD%D0%B0-apple", "text": "Финансовият директор на китайската компания Huawei, Менг Уанчжоу, е имала 3 устройства на Apple, когато бе задържана на летището във Ванкувър, Канада. От Уанчжоу са конфискувани iPhone 7 Plus, MacBook Air и iPad Pro, докато единственият продукт на Huawei на нейно разположение е бил луксозен телефон Mate 20 RS Porsche Edition, според информация, предоставена от канадското правосъдие. Китайската компания не одобрява, когато служителите използват устройства на главния си съперник. През януари Huawei понижи в длъжност и намали заплатата на служители, които от iPhone публикуваха туит на акаунта на компанията. Малко вероятно е обаче финансовият директор да бъде наказана по подобен начин, тъй като тя същевременно е и дъщеря на основателя на компанията. Менг Уанчжоу бе арестувана на 1 декември 2018 г. в Канада по искане на Министерството на правосъдието на САЩ, по подозрение, че е нарушила търговските санкции, наложени от Вашингтон срещу Иран. В момента Уанчжоу е под домашен арест във Ванкувър, съобщава Bloomberg.", "date": "2019.03.26", "title": "Финансовият директор на Huawei при задържането е имала три устройства на Apple"}
{"url": "http://www.classa.bg/%D1%81%D0%B2%D1%8F%D1%82/item/393949-%D0%B7%D0%B0%D0%B2%D1%8A%D1%80%D1%88%D0%B8%D1%85%D0%B0-%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%BA%D1%80%D0%B8%D0%BC%D1%81%D0%BA%D0%B8%D1%8F-%D0%BC%D0%BE%D1%81%D1%82", "text": "Според информационния център на проекта, завършени са 306-те участъка от железопътната част на Кримския мост. Повече от шест километра от участъците са над водите на Керченския проток, а останалите, включително и тези на остров Тузла в средата на пролива, са над сушата. Всяка секция тежи 500 тона и има два блока, в които се формират циркулационните маршрути към Крим и обратно. Общо са вложени 160 000 тона метални конструкции, които са базирани на 307 стълба. Началото на движението на влаковете е насрочено за декември тази година. Очаква се до този момент да бъдат готови всички системи, които гарантират комфортното и безопасно движение на влаковете, включително системите за осветление, комуникации, а също и алармените, централизиращи и блокиращи устройства, информира ТАСС. Мостът свързва Кримския полуостров с континенталната част на Русия. Той беше открит през май 2018 г., а първата, която премина по 19-те километра от магистралата, беше котката Мостик, която неотлъчно \"надзираваше\" работниците по време на строителството.", "date": "2019.03.26", "title": "Завършиха железопътната част на Кримския мост"}
{"url": "http://www.classa.bg/%D1%81%D0%B2%D1%8F%D1%82/item/393950-%D1%80%D1%83%D1%81%D0%B8%D1%8F-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%BF%D0%BE%D0%B5%D0%BC%D0%B0%D1%82-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0,-%D0%B7%D0%B0-%D0%B4%D0%B0-%D0%B4%D0%B8%D0%BA%D1%82%D1%83%D0%B2%D0%B0%D1%82-%D1%83%D1%81%D0%BB%D0%BE%D0%B2%D0%B8%D1%8F-%D0%BD%D0%B0-%D0%BE%D0%BF%D0%B5%D0%BA", "text": "Вашингтон си е поставил за цел да поеме контрола над Венецуела, да има достъп до евтин петрол, да стане лидер на този пазар и да започне да диктува условията си на Организацията на страните износителки на петрол (ОПЕК), заяви на секретарят на Съвета за сигурност на Русия, Николай Патрушев, в интервю за вестник \"Известия\". \"Стратегическата цел на Съединените щати е да се превърнат в лидер на световния износ на петрол през следващите години, да установяват правилата на играта и да диктуват условията си на ОПЕК\", казва Патрушев. За постигане на целите си, САЩ налагат срещу Русия и Иран санкции, които ограничават възможностите им за търговия с петрол, заяви официалният представител. Според Патрушев, във Венецуела Вашингтон насърчава икономическите си интереси, използвайки техники на нелоялна конкуренция. \"Целта на САЩ е очевидна: да използва евтин венецуелски петрол в своите рафинерии и да изнася дори в Европа скъпия си шистов петрол\", добави секретарят. \"Защитавайки политическия и икономическия суверенитет на своята страна, легитимното ръководство на Венецуела очевидно няма намерение да допринася за плановете на САЩ,\" казва Патрушев, подчертавайки, че именно заради това Вашингтон се нуждае от Хуан Гуайдо, самопровъзгласил се за президент на Венецуела.", "date": "2019.03.26", "title": "Русия: САЩ планират да поемат контрол над Венецуела, за да диктуват условия на ОПЕК"}
{"url": "http://www.classa.bg/%D1%81%D0%B2%D1%8F%D1%82/item/393951-%D1%82%D1%80%D1%8A%D0%BC%D0%BF-%D0%BF%D1%8A%D0%BB%D0%BD%D0%BE-%D0%BE%D0%BD%D0%B5%D0%B2%D0%B8%D0%BD%D1%8F%D0%B2%D0%B0%D0%BD%D0%B5,-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D0%BC-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D0%B0%D0%BC%D0%B5%D1%80%D0%B8%D0%BA%D0%B0-%D0%B2%D0%B5%D0%BB%D0%B8%D0%BA%D0%B0", "text": "\"Пълно оневиняване, да продължим да правим Америка велика!\", това каза в неделя американският президент Доналд Тръмп след изявленията на прокурора на САЩ за разследванията на Мюлер. \"Беше срамно, че нашата страна трябваше да мине през това\", каза Тръмп пред репортери преди да се качи на Air Force One, за да се върне във Вашингтон, след като прекара уикенда в частния си клуб във Флорида. \"Честно казано, беше срамно, че вашият президент трябваше да мине през това, дори преди да ме изберат,\" добави президентът, отбелязвайки, че разследването \"е започнало незаконно\".", "date": "2019.03.26", "title": "Тръмп: \"Пълно оневиняване, да продължим да правим Америка велика!\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393952-%D0%BD%D0%B8%D0%BD%D0%BE%D0%B2%D0%B0-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%B8-%D1%81%D1%8A%D1%81-%D1%81%D0%B2%D0%BE%D0%B9-%D0%BA%D0%B0%D0%B1%D0%B8%D0%BD%D0%B5%D1%82", "text": "   на Елена Йончева като водач на БСП листата за евроизборите е само върхът на айсберга в плановете на червената шефка Корнелия Нинова. Тя не просто е готова и със списък с бъдещи кандидат-депутати, в случай на предсрочни избори до края на годината, но и със свой кабинет, ако БСП в хипотеза ги спечели. До строго спазения списък с харесваните от нея лица в и извън партията разполага само Lupa.bg, като източниците ни разкриват, че докато скандалът с апартаментите на властта все още е във вихъра си, Нинова може да използва някои от имената по-долу за представителите на евентуален кабинет в сянка.     Причината да прави планове за него е тоталният й отказ да върне червените депутати по местата им в пленарната зала, както и заради назряващите спекулации, че президентът Румен Радев също се готви за продължение на политическата си кариера, но не начело на \"Дондуков\" 2, а като спряган за нов обединител на лявото и както предшественикът му Росен Плевнелиев предвеща - като кандидат за премиер.    Шефката на БСП вече се е подготвила с имена за свое правителство, като видно е мислила да намери трудния баланс между вече утвърдени и млади лица, свързани със социалистите. Проблем за Столетницата обаче безспорно е трагичната кадрова политика, която така и в последните години не се подобри, въпреки опитите за възраждане на Младежкото обединение.     Най-вероятните вицепремиери на Нинова от строгосекретния списък биха били Костадин Паскалев, Владимир Москов, Деница Златева и Драгомир Стойнев. Докато Златева най-вероятно би запазила ресора си от служебното правителство на Румен Радев през 2017 г. като министър по европейските въпроси, за Стойнев шефката на БСП мислела да вице с ресори икономика и социална политика.    Единственият член на кабинета на Бойко Борисов, когото червената лидерка харесвала и би поканила в своя екип, е настоящият здравен министър Кирил Ананиев, но него би цанила като бюджетар и министър на финансите. Иван Генов, Таско Ерменков и експертът Еленко Божков пък Корнелия вече е \"номинирала\" за енергийното ведомство. За министър на образованието обаче със сигурност ще се водят партийни борби между три сериозни кандидатури – Атанаска Тенева, Ирена Анастасова, Анелия Клисарова, твърдят нашите източници от \"Позитано\" 20. Тенева е член на Изпълнителното бюро, но Анастасова и Клисарова имат солиден мениджърски опит в образованието. По-сигурно в министерството е завръщането на Иван Кръстев като зам. министър.     Регионалният ресор в кабинет на Нинова би поел Костадин Паскалев, Владимир Москов, Денчо Бояджиев или Дора Янкова, като колебанията й идвали от факта, че кадрово левицата не е особено добре представена в тази сфера. За разлика от регионалния ресор, за социалния тя нямала съмнения - безспорният фаворит за Нинова бил Георги Гьоков. За здравен министър в свое управление тя би заложила или на Георги Михайлов, или на Георги Йорданов.  Бившият зам.-министър Васил Василев е човекът на Стефан Данаилов в културата и поканата към него била повече от сигурна. Партийната йерархия и ръководството на съответния съвет изисква Атанас Зафиров да стане министър на отбраната, но е възможно и Нинова да сложи на поста президентски човек. Самият Зафиров има авторитет сред запасното войнство, но е възможно заради натиска от Дондуков да му се наложи да се задоволи с поста на зам. министър поне на първо време. Скрит фаворит на Нинова за поста външен министър пък бил шефът на столичната БСП организация Калоян Паргов, тъй като зад него е известно, че стоят и бизнесмени, и самият Румен Овчаров. Въпреки че отсега мераци да става МВР шеф заявява варненецът Красимир Янков, лидерката на Столетницата е напълно възможно да ги попари и вместо него, да избере Богомил Бонев, особено предвид близките си отношения с жена му - депутатката Нона Йотова.      От безбройните медийни изяви на бившия съпруг на първата дама Десислава Радева - Георги Свиленски, пък може да се съди, че Нинова го лансира навсякъде тъкмо с идеята да бъде неотлъчно до нея при хипотезата, че БСП спечели парламентарен вот и Корнелия стане министър-председател. Колкото до коалиционни колаборации с други леви формации Нинова нямала никакво намерение да води диалог за общо явяване на избори с хората на Георги Първанов и Румен Петков. За сметка на това в частни разговори неведнъж заявявала, че би подготвила съюз с Движение 21 на Татяна Дончева - на нея би предложила и поста правосъден министър в случай, че устатата социалистка не успее да се пребори за главен прокурор, каквито амбиции имала.     ", "date": "2019.03.26", "title": "Нинова готова за избори със свой кабинет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393944-%D0%BE%D0%BB%D0%B0%D1%84-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BC%D0%B2%D1%80-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-290-%D0%B4%D0%B6%D0%B8%D0%BF%D0%B0", "text": "Европейската служба за борба с измамите ОЛАФ проверява обществена поръчка на МВР за доставка на 290 джипа. Разследването е по сигнал до ОЛАФ, съобщи вътрешният министър Младен Маринов. Стойността на поръчката е 20 милиона лева. Процедурата е приключила през 2017 г. по времето на служебното правителство, обясниха от МВР.     \"Договорът за полицейски автомобили с повишена проходимост е сключен на 22 февруари 2018 г.\", опровергават от президенството.  ", "date": "2019.03.26", "title": "ОЛАФ проверява МВР за доставката на 290 джипа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393945-%D0%BF%D0%BE%D1%81%D1%80%D0%B5%D0%B4%D1%81%D1%82%D0%B2%D0%B5%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%B1-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B8%D0%B7%D0%BA%D0%B0%D0%B7%D0%B0-%D0%B2%D1%8A%D0%B2-%D1%84%D0%BE%D0%B0%D0%B9%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "В следобедните часове на 21 март т.г., българският министър-председател ощастливи родната и европейска бюрокрация с нов порой от \"бляскави\" спомени и метафори, запознаващи двайсетината присъстващи на събитието с факти от българската история, с лични идеологически реминисценции, но най-вече, с ГЕРБеровата етика по въпроса за имотното състояние на видния американофил Цецерон и компания. Председателят на ЕП и председателят на ЕНП–кандидат за председател на новата ЕК, журналисти, евродепутати и чиновници, в течение на 5 минути станаха свидетели на сензационни умозаключения, споделени, по понятни причини, на български език, създаващи пълна представа за актуалното състояние на българското общество и оставящи неизгладимо впечатление за моментната кондиция на самия Б. Борисов, която определено предизвиква тревога!     Поводът бе откриване паметен бюст на видния български държавник от началото на ХХ век Атанас Буров, високообразован френски възпитаник, завършил парижката Сорбона, преминал през различни политически партии и идейни платформи, участник в няколко правителства до 19 май 1934 година, народен представител в десет ОНС, виден финансист и индустриалец, който през целия си живот е бил образец на принципност, обективност и последователност в отстояване на национални и високонравствени позиции на политик и държавник! Явление, твърде рядко срещано по нашите географски ширини до ден днешен! Какво каза българският премиер пред ръководството на Европарламента? Практически нищо за живота и делото на Атанас Буров, ако съдим по репортажа на БНТ, но затова пък използва предоставилата му се възможност да обяви  поредната си нова линия на поведение , обозначена като: \" , т.е. само там, където имаме интерес! Много бързо бяха забравени фигурата на \" \" (тогава трябваше да се опрощават лихви за АЕЦ \"Белене\"!) и \"целуването на ръка\" с постановката, че \"  !\" ( тогава трябваше да се измива позора от измамата с \"Южен поток\"). Драматичните моменти от живота на Атанас Буров бяха цинично използвани от Борисов за да \"удари\" българската опозиция в лицето на БСП преди изборите за ЕП, още повече, че присъстващите високи чиновници са крайно и лично заинтересовани от победата на ЕНП на тези избори, особено Манфред Вебер! Специално индиректно бе \"омаскарен\" председателя на ПЕС Серегй Станишев, чийто баща е бил висш ръководител на комунистическата партия, с думите: \" \". Манипулация! Каква е истината? Атанас Буров е бил противник на включването на България в тройната ос на страната на Германия във Втората световна война. Той е имал силни лични отношения с посланика на Съветския съюз у нас Александър Лаврищев по време на войната. Вероятно, поради тази причина, Народният съд, създаден за съдене на военнопрестъпници от държавната администрация и по решение на великите сили-победителки – САЩ, Великобритания и СССР, осъжда Буров на една година затвор, но в навечерието на изборите през 1945 година той е помилван и освободен и се включва в редиците на антикомунистическата опозиция. На 13 ноември 1952 година е осъден на 20 години затвор за антиправителствена дейност, според действащите по това време нови закони на страната. На 15 май 1954 година Атанас Буров умира в Пазарджишкия затвор на преклонната 79-годишна възраст, като в затвора е престоял една година и пет месеца. Времената са били сурови, като след жестока война и битка между две враждебни идеологии, но убийство и убийци на Буров не е имало? Манипулация! По-нататък повествованието е още по драматично! Явно забравил, че не е пред шайката си в София, а в Брюксел, но знаейки, че в представите на западната общественост животът в социалистическа България е бил оприличаван на \"затвор\" за нейните жители, българския премиер, без капка свян, започва да описва, колко страшно е било при комунистите и както пише  Пресцентъра на МС на РБ :\"  , заяви министър-председателят и подчерта вижданията си,   Тюрлю гювеч!Това вече не е манипулация, това е самозабравяне. Господата Таяни и Вебер явно не са в течение, че Бойко Борисов и след 1989 година е продължавал да бъде член на БКП. Завършил е специалната школа на комунистическото МВР, бил офицер и щатен служител на същото МВР, баща му е бил член на БКП , висш офицер от МВР, години наред, по същество до смъртта му, Борисов е шеф на  частната  охрана на комунистическия лидер Тодор Живков и за този период от живота си той твърди, че е \" \". През 2005 година Борисов заявява: \"  Невероятно! Явно, Винету, след определена възраст и под тежестта на определени обстоятелства е получил раздвояване на съзнанието, или просто се е превърнал в циничен двуличник! Няма друго обяснение. В новопоявилото се пространство \"Атанас Буров\" в ЕП ръководителят на Правителството и председател на партията \"Граждани за европейско развитие на България\" изпада в опасни за нацията откровения: \"  Ако някой, сега и в бъдеще, търси образец, как се разделя нацията по партиен признак, то трябва да използва по-горе казаното от Борисов. Пред големците на ЕНП нашият \" !\" кълне българските социалисти, обявявайки ги за наследници на убийци, за виновници за разкола на нацията и за \"троянски коне\" (интересно, кой ги е пратил и по кой въпрос?) т.е. те са бъдещите тайни разпространители на \"вредни идеи\" в ЕП, след като бъдат избрани за евродепутати. За това си осъзнато и умишлено \" разпалване на вражда \", съгл.чл.39 ал.2 от НК на РБ, Борисов носи наказателна отговорност при утежняващите обстоятелства на фактическо уронване престижа на нацията, още повече, че съждението му и не отговарят на истината. Груба манипулация! Краткото му изказване пред втрещената публика съдържаше и ред откровени спекулации с историческата истина:  , по повод на село Банкя. По време на социализма град Банкя е един от районите на столицата, на територията на който живееше ръководителят на българската държава Тодор Живков. Скромни вили, сравнени с днешния палат и дуварите на Б. Борисов в Банкя имаха първият президент на България след 1989 година Петър Младенов, гл. редактор на вестник \"Работническо дело\" Йордан Йотов, висши държавни, партийни и военни ръководители на страната;  , на ул. \"Позитано\" в София никога не е имало обекти на УБО, за да живеят там ръководители на страната (\"Позитано\" бе споменат за да е ясно, че става дума за БСП , а ж.к. Червена звезда\" бе преименувана в \"Червена армия\" за да стряска европейците!);  , днес София е пълна с 20-годишни стари западни коли, затова пък чиновниците масово се возят в нови, западни джипове и лимузини, но не ходят на работа с колелета и с личните си коли , каквато е практиката в стара Европа – това по повод казаното за мерцедесите и новите лади!;  ,  един изпуснат \"бисер\" за времето на социализма: \" . Това вече е автобиографично! На всички е известно, че българският министър-председател не знае чужди езици, макар и да е непрекъснато в срещи с чужди ръководители и посланици. Общуването му с тях е главно с жестове, потупвания и целувки. За да обясни причината, поради която не знае езици, той казва, че по време на социализма, когато той е трябвало да се учи западни езици, на него му е внушавано, че това е \"лошо, буржуазно нещо\" и той е изпълнявал съветите, явно, на родителите си. За сведение на днешните млади българи, в София и в редица окръжни градове на страната в миналото съществуваха, а и ги има и до ден днешен английски, френски, немски и руски езикови гимназии, за комплектуването на които се провеждаше единен приемен изпит в цялата страна. За едно място се бореха до десет седмокласници, желаещи да учат чужди езици. Отново манипулация! В кратката реч на премиера се натъкваме на елементарна неинтелигентност (Буров-б.м.)  обяснява и обвинява Борисов. В стремежа си да бъде саркастичен той употребява думата \"буржоа\", като влага в нея негативен, изобличителен, цитирайки комунистите, смисъл! Терминът идва от \" \" ( ), в превод от френски – жител на голям град ( ) и в годините на Великата Френска революция буржоазията е определение за средната класа, тази между благородниците и селяните, която е част от т.н. трето съсловия – движещата сила на революцията. Маркс-ленинската идеология семантично натоварва думата със значението на госпостваща, експлоататорска класа в капиталистическото общество.Именно в такъв смисъл използува думата \"буржоа\" и Б. Борисов, което е показателно, че в неговото съзнание все още доминират комунистическите понятия при определянето на \"добро\" и \"лошо\". Следващата \"разгромяваща\" теза на българския политик е за свободата на словото \". Тук вече от европейските десни величия се търси индулгенция за направените поправки от управляващата дясна партия ГЕРБ в Закона за защита на личните данни, через които, по думите на президента Радев, се \" \" т.е. въвежда се цензура, за да могат контролиращите СМИ държавни органи да налагат субективната си преценка за нарушен обществен интерес и дали публикуваните данни касаят лица, заемащи висши публични длъжности, т.е . политици, магистрати и  др.      Тъй като след ветото на президента и внасянето на поправките в Конституционния съд на РБ, силовото приемане на поправките от парламентарната група на ГЕРБ, вероятно, ще стане предмет на обсъждане в ЕП, то Борисов манипулативно включва в полемиката и името на един голям българин, Атанас Буров и неговите наследници, за да убеждава десните европейски лидери в своята \"всеобхватна привързаност\" към свободата на словото. Поредна манипулация! Емоционалната експресия на премиера Борисов в ЕП явно е била предизвикана от лошата за партията ГЕРБ новина – разрастващия се \"Цветанов-апарттгейт\". Въпреки зачестилите \"молитвени закуски\" на втория човек в управлението на България, придружаван в САЩ от посредника Пл. Нунев, ударът бе нанесен от най-неочакван субект – радио \"Свободна Европа\", финансирано от Държавния департавмент на САЩ и контролирано и ръководено от ЦРУ. Това бе сигнал за всички приблежени до компрадорите политолози, журналисти, социолози и клакьорската група политици да \"обърнат резбата\" и да викнат в един глас: \"Разпни го!\". Борисов, усетил наближаващата буря, зае на пръв поглед печелившата позиция, спасявайки себе си с декларацията: \". Да , ама излезе, че \"троянският кон\" на корупцията е вътре в неговата партия! Борисов дълго ще се опитва да чисти \"авгиевите обори\", но имайки предвид собствения му \"бекграунд\", и откъде е \"засукал мляко\" през 90-те години на миналия век, то едва ли ще може да продължи безметежно \"европейското си развитие\" по разпределянето на европейските фондове. Изводите от поредната корупционна бомба далеч надхвърлят партията ГЕРБ, нейният най-отговорен ръководен състав и бъдещето на Борисов! Въпросът е, че тази случка показва пълната деградация на морала и на модела на развитие на българското общество! Макар и Борисов да предопредели за разследващите органи, че всичко при Цветанов е \"законно\", за всеки обективно мислещ човек е ясно, че случилото се е индикатор на екзистенциални проблеми в българската действителност: – възможността нотариус да изповядва сделки за недвижими имоти по данъчна оценка е прекрасна опция за пране на пари в особено големи размери - разликата между пазарната цена и данъчната оценка дава възможност да бъдат реализирани незаконно придобити пари, без да се декларира произхода им и възможност да бъдат \"изпирани\" чрез посредници; – ако се приеме за законно, че строителният предприемач, обявявайки, че на едни купувачи продава чрез нотариус по цена, равна на себестойността, а на други – по пазарна цена, която е с печалба 500%, то държавата, не реагирайки на подобни \"откровения\", доброволно се лишава от огромни постъпления в хазната; – за да може да се реализира подобна схема е ясно, че е създадена особено опасна организирана престъпна група (ОПГ), която, ползвайки правителствен \"чадър\" се разпорежда в държавата по свои собствени правила. В тази група участвуват кметове, гл. архитекти, депутати-лобисти, брокери, адвокати, строителни предприемачи, подставени \"сламени\" физически и юридически лица и т.н.,  а бенефициар е \"елита\" на държавата.  Това не е мафия, това е \"октопод\" – по-голям от онзи, с който се бореше инспектор Катани! Днес предмет са апартаменти по занижени цени, утре или вчера е \"делкане\" на европийски фондове, злоупотреби с парите на здравната каса, предоставяне на държавни терени за жилищно строителство, напр. в района на гара \"Пионер\", нагласени обществени поръчки и \"затваряне на очите\" за качеството на инфраструктурата, назначавания на \"калинки\" на отговорни постове и длъжности, подкупи навсякъде и за всичко! Срам, позор и деградация! Но има нещо още по-страшно! Моралната криза, в която е изпаднало българското общество! Ако преди години, когато Цветанов ни баламосваше със \"закоността\" на придобитите два от шестте апартамента не бяхме проявили овчедушие и не изхвърлихме партия ГЕРБ от политиката на поредните парламентарни избори, то днес нямаше да сме свидетели на това национално падение! Тогава НАП, с председател Красимир Стефанов прие, че декларираните доходи на Цветанов са законно получени и той законно е закупил въпросните апартаменти, (впоследствие за награда Стефанов стана депутат от ГЕРБ в 43-то НС). Сега два от тези \"законни\" луксозни апартаменти са разменени \"законно\" с друг още по-луксозен, по-голям апартамент, в елитен столичен район, където живее новата българска буржоазия! Екскалираща корупция, обхващаща като ракова тъкан цялата държава! Това, вероятно, е и причината за безпрецедентната намеса на американците, с последващо плавно задействане на резервен вариант! В характерния си стил, изстрелвайки порой от измислици, инсунуации и откровени простотии, Бойко Борисов, винаги завършва речите си емоционално, заявявайки колко много работа е свършил, колко добрини е направил, колко високо е издигнал авторитета на страната, преминавайки през \"иглени уши\"! В края на петминутната си реч в Брюксел, той заключва:\" \". Като контрапункт на тези самооценки, предлагаме данни от едно изследване на \"Галъп\", проведено през 2016-2018 година, съдържащо оценката на самите български граждани за живота им в България. \" \", написан от \"Мрежа за решения за устойчиво развитие - Ню Йорк, 2019\" е публикуван преди няколко дни на  http://worldhappiness.report/ed/2019/ . От  156-те страни , включени в изследването, българите, със своята оценка за живота си и щастието,  са заели 97-то място . Първи са финландците, преди нас са гражданите на всички европейски страни и страните от ОНД , а зад нас е Албания –107 място, Армения –116 , Грузия – 119 и Украйна –133. Класирането е направено на основата на отговори на въпроси по осем теми. За България те са със следните значения: а/ положително въздействие – изчислена е средната честота на щастие, смях и удоволствие за предишния ден преди интервюто – България е на  117 място (!!!) ; б/ негативеният ефект включва средната честота на тревога, тъга и гняв от предишния ден –  13 място ; в/ БВП на глава от населението –  56 място ; г/ получена социална подкрепа –  18 място ; д/. грижа за здравословна продължителност на живота –  65 място ; е/ усещане за свобода –  115 място (!!!) ; ж/ проявена щедрост към другите –  112 място ; з/ отсъствие на корупция –  147 място (!!!)  от общо  156 страни . От цялата тази информация излиза, че българския народ, по собственото си усещане и преценка е  един изключително нещастен народ! Благодарение на политическата си класа, той постепенно от народ се превръща в население, а любимото Отечество – в географска територия! Как е възможно едни толкова непретенциозни граждани, (18-то място като оценка за социалната подкрепа, която хората получават от държавата и обществото е изключитилно висока оценка), съзнавайки, че са им  отнели напълно свободата  и, че  корупцията е повсеместна , всеядна и безкрупулна  да търпят да ги управляват  толкова дълго безродници, търгаши и безнравствени типове хора! Неприятно и невероятно е да го споделим, но това е изключително високо признание за манипулативните умения на политическата класа на България!", "date": "2019.03.26", "title": "Посредствена манипулация! Б.Борисов се изказа във фоайето на Европарламента"}
{"url": "http://www.classa.bg/%D1%81%D0%B2%D1%8F%D1%82/item/393946-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B0%D1%81%D0%B0-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D0%BD%D0%B0-%D0%BC%D0%B0%D1%80%D1%81", "text": "Инженерите от НАСА финализират дизайна на малък хеликоптер, който ще бъде изпратен на Марс в рамките на мисията Марс 2020. Устройството ще лети в тънката атмосфера на червената планета, ще оцелява при изключително студените нощи и ще работи самостоятелно, тъй като ще се намира на милиони километри от най-близкия пилот, който ще го насочва от Земята. Инженерите обаче смятат, че са разработили дизайн, който може да се справи с тези и други предизвикателства. \"Никога досега в тънката атмосфера на Марс не е летяло тяло, по-тежко от въздуха, и ние сме развълнувани, че нашите авиационни експерти могат да допринесат за тази важна космическа мисия,\" каза Сюзън Гортън, член на проекта в изявление на НАСА. Поради свойствата на марсианската атмосфера, налягането по повърхността му е еквивалентно на това, което съществува на около 33 000 метра над повърхността на Земята. Досега нито един хеликоптер на нашата планета не е достигал дори половината от тази височина.   В този смисъл, специалистите на НАСА потвърждават, че техният апарат ще може да достига до 4,6 метра височина благодарение на двете си ротационни перки, които ще се въртят със скорост от 2400 оборота в минута, 10 пъти по-бързо от тези на нормалния хеликоптер.   Друга полезна характеристика е малкият размер на апарата, който според НАСА ще бъде като топка за софтбол и ще тежи малко под два килограма.   От друга страна, слънчевият панел в горната му част ще презарежда батериите, които ще служат както за завъртане на перките, така и за да не се охлажда през нощта.   Общо са планирани пет полета до 90 секунди. Отвъд главната цел - да се създаде с хеликоптер, който да лети на Марс - устройството ще носи малка камера, за да снима изображения на повърхността и да ги предава на Земята.", "date": "2019.03.26", "title": "Хеликоптерът, който НАСА ще изпрати на Марс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393938-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BC%D0%B0%D0%B9-%D1%81%D0%B8-%D0%BE%D1%82%D0%B8%D0%B2%D0%B0-%D0%BD%D0%BE-%D0%B8%D0%BC%D0%B0-%D0%BD%D0%B5%D1%89%D0%BE-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B2%D0%B0%D0%B6%D0%BD%D0%BE", "text": "\"Апартаментгейт\" - това е скандал на самозабравянето, в чиято основа стои убеждението, че ако имаш пари и власт, всичко е позволено. ГЕРБ трябва да се отърват преди всичко от този байганьовски манталитет.        Цветан Цветанов изглежда вече е \"отписан\". Изказванията на Томислав Дончев и на други говорители на ГЕРБ навеждат на мисълта, че Цветанов ще се оттегли от лидерските си позиции. Оставката му е само въпрос на време - поне като шеф на парламентарната група. Да, ГЕРБ ще претърпят тежък удар по репутацията си, ще претърпят и сериозни организационни щети, но това е единственият начин да се явят в приемлив вид на идващите избори. Скандал на самозабравянето Удивен съм обаче как иначе интелигентни хора въртят опорки от рода на: - Американците отстреляли Цветанов, заради (по незнайно каква логика) конкурса за изтребители; - „Демократична България\" стояла зад сценария, понеже страдала, задето СДС отишли при ГЕРБ (по също толкова убедителна логика);     - БСП подхвърлили информацията, за да не идвала направо от тях (съвсем без логика). Самият факт, че тези хора не могат да допуснат свободна журналистика и независимо разследване на НПО, е голям проблем. Те очевидно живеят с убеждението, че ако имаш пари и власт, можеш да диктуваш на всички. Можеш да поръчваш музиката.     Всъщност точно този байганьовски манталитет стои в основата на скандала с апартаментите. Това е скандал на самозабравянето - защото става дума за убеждението, че когато контролираш медии, прокурори и служби, можеш да си позволиш и някои съмнителни сделки. ГЕРБ трябва да се отърват преди всичко от този манталитет, а не само от отделни свои членове. А КТБ? А иначе скандалът дава добър повод да се види на какви цени големите риби от империята на Доган са придобили техните имоти, електроцентрали и медийни компании. И е просто необяснимо, че за \"изчезването\" на 4 милиарда от КТБ партиите ДПС, БСП и ГЕРБ съвкупно понесоха по-малко политически щети, отколкото ГЕРБ за апартаментите на Цветанов и Цачева. В крайна сметка благосъстоянието на Йончева не се ли дължи на КТБ? Политическата кариера на Джамбазки в ЕП не стартира ли с парите на Цветан Василев? Тук етически проблем няма ли?  ", "date": "2019.03.26", "title": "Цветанов май си отива. Но има нещо много по-важно."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393939-%D1%81%D1%8A%D0%B1%D0%BE%D1%80-%D0%BD%D0%B0-%D0%B0%D1%80%D1%85%D0%B0%D0%BD%D0%B3%D0%B5%D0%BB-%D0%B3%D0%B0%D0%B2%D1%80%D0%B8%D0%B8%D0%BB", "text": "  След празника  , в Иерусалимския устав и в Устава на великата обител на свети Сава, Църквата е отредила да се празнува с песнопения събора на свети архангел Гавриил - радостния благовестител. И наистина, този, който взе участие в тайнството на нашето спасение, като донесе на   вестта за   в пречистата й утроба, е достоен да бъде почетен особено. Щом заслужил пратеник на земен цар, който е донесъл на някой град вестта за царска милост, бива приет от гражданите с особена почит, колко повече трябва да славим, пречестния посланик на небесния Цар, великия ангелски княз, донесъл на човешкия род словото, преизпълнено с велика милост, възвестяващо нашето вечно спасение.     Колко е велик този вестител, който е разкрил още пред свети Захария своето достойнство: тоест стои по-близо до Божия престол от другите ангели. Както в някое земно царство приближените до царя сановници, посветени в царските тайни, стоят несравнено по-високо от останалите служители, които са по-отдалечени, така и в Небесното Царство ангелите, които предстоят непосредствено пред Бога и по-ясно съзерцават Божиите тайни, са осияни с повече чест и слава, отколкото ангелите от низшите чинове. Свещеното Писание разкрива, че пред недостъпната Божия слава предстоят винаги седем ангела с най-висок чин, началници на ангелските князе. Гавриил е един от седемте, вторият след Михаил. Всичките седем са:  , Гавриил, Рафаил, Уриил, Салатиил, Йехудиил, Варахиил. Ако някой попита защо Бог е изпратил при Пречистата Дева Гавриил, а не първия по чин свой ангел - Михаил, нека знае, че седемте висши ангели са равни по достойнство и Михаил е първи сред тях само по ред. Всеки от тях има свое специално предназначение.  Михаил  е победител над злите сили,  Гавриил  е вестител на Божиите тайни,  Рафаил  - целител на човешките недъзи,  Уриил , като сияние на божествения огън, е просветител на помрачените,  Салатиил  е молитвеник, вечен застъпник пред Бога за хората, който ги подбужда да се молят,  Йехудиил  прославя Бога, той укрепя хората, които се трудят за слава Божия и ходатайства да бъдат възнаградени за подвизите си,  Варахиил  е носител на Божието благословение и ходатай, който измолва Божиите благодеяния. И тъй, Михаил не бил изпратен да благовести на Пречистата Дева, защото има друго служение - винаги да държи готов за битка меч, да се опълчва срещу враговете и да ги прогонва. Бил изпратен Гавриил, понеже това съответства на служението му - да възвестява Божиите тайни. Той известил свети пророк Даниил за освобождението на Божия народ от вавилонски плен и за времето на пришествие на Месията. Той възвестил на   раждането на   от неплодната му майка. Той наставлявал и свети пророк Мойсей в пустинята при писането на книгата \"Битие\", като му предавал Божието откровение за първите родове и години, започвайки от сътворението на света. Благочестивото предание свидетелства, че той благовестил на   за зачатието на Пречистата Богородица и бил ангел пазител на пренепорочната Девица от самото й зачатие и раждане, носил й храна в Светая Светих. Ето защо той й благовестил и за зачатието на Божия Син. Гавриил бил изпратен да занесе благовестието и поради своето име, което значи \"крепост Божия\", също - \"мъж-Бог\". И тъй, името на благовестителя означава, че Бог е крепък. Господ в утробата на Дева се осъществил като съвършен човек (мъж), тоест Той се явява съвършен Бог и съвършен човек, съвършен не по телесна възраст, а по крепкост и разум. Младенците, заченати в майчината утроба, нищо не разбират, в тях няма крепкост, а Младенецът, заченат в девическата утроба на преблагословената Мария, от мига на Своето зачатие обладавал неизповедим разум и непобедима сила, тъй че и в малко тяло бил мъж съвършен. За това говори и пророкът: \"и пристъпих към пророчицата, и тя зачена и роди син. И рече ми Господ: наречи му име: магер-шелал-хаш-баз; \"защото, преди да се научи детето да изговаря: тате, мамо, - богатството на Дамаск и плячките самарийски ще бъдат понесени пред асирийския цар'\" ( ). Това означава, че преди още да започне да говори, Младенецът ще има вече велика сила и крепкост да побеждава враговете Си. Предобраз било самото име на Гавриил, което значи: мъж-Бог, крепък Бог. И този Бог по време на благовещението чрез слизането на Светия Дух се заченал в нетленната девствена утроба. Свети Прокъл, патриарх Цариградски, пише следното: \"Самото име на ангела е чудно по значение, не случайно благовестителят на Дева Мария се нарича Гавриил. Името му предвъзвестява и носи първообраза на Богочовека, Който трябва да дойде в света. Гавриил значи мъж крепък или мъж-Бог и произхожда от думата гавир, което ще рече крепък или Бог, а в съвкупност двете названия дават: мъж-Бог. Това е предвъзвестил още ветхозаветният пророк Иеремия: \"Господ ще извърши на земята нещо ново: жена ще спаси мъжа\". И тъй, колко високопоставен е този Божий посланик и по значението на името си, и по своето служение, а най-вече заради тайната, скрита от векове, неведома и за ангелите, която Бог открива първо на него и с която го праща при Пречистата Дева. Поради величието на тайната за Божието въплъщение, която надвишава всички други тайни, открити някога чрез Гавриил на светите пророци, той се сподобил с още по-голяма чест, сподобил се да бъде почитан от самите ангели като най-близък съзерцател на най-съкровените и неведоми Божии тайни. Струва си да обърнем внимание към кой от деветте ангелски чина от трите йерархии принадлежи свети Гавриил. Някои смятат, че той е от третата, низшата йерархия, и е чиноначалник от среден чин между началата и ангелите, тоест от архангелски чин, определен да възвестява великите Божии дела. Така смятат отчасти поради факта, че се нарича архангел, отчасти, както казва  , че висшите ангели, които предстоят пред Божия престол, не се изпращат за служение, а само низшите, които са определени за това. По-достоверно е обаче становището, че свети Гавриил принадлежи към най-високия серафимски чин и не взема участие в други, по-малко отговорни проявления на Божията воля, а бива изпращан да възвестява само най-великите тайни, каквато е била тайната за Боговъплъщението. Наречен е архангел поради радостното благовестие, което занесъл на Пречистата Дева и чрез което изпълнил с радост не само нея, но и всяко създание, както долно, земно, така и горно, небесно. Ето как възпява това  : \"небесните с любов се веселяха, а земните замираха в трепет, когато чу, Богородице, пречистия глас:  възсия единно тържество за всички,  щом безплътният ти донесе радостта\". А че свети Гавриил трябва да бъде причислен към серафимския чин, става ясно от това, че нито един от другите чинове не стои по-близо от серафимите до престола на непристъпната Божия слава, според заслужаващото внимание свидетелство на свети Дионисий. Всеки ангелски чин има свое място по Божия разпоредба: едни по-близо, други по-далеч, а чинът на серафимите стои най-близо до Бога, както говори Исаия: \"видях Господа, седнал на престол висок и издигнат...  Около Него стояха серафими: всякой от тях имаше по шест крила\" ( ). И тъй като свети Гавриил е един от седемте непосредствено предстоящи пред Бога ангели, следва да е от серафимски чин, втори между серафимите. В съответствие с това   го нарича един от първенствуващите ангели: \"На един от първите ангели Бог заповядва да възвести тайнството. Щом като той е сред първенствуващите, следователно е от седемте духа, които винаги предстоят пред Бога, а ако е от седемте, той е от серафимите. Защото има ли по-висши ангели от серафимите? Има ли някой, който да се намира по-близо от тях до Божия престол? И тъй Гавриил е Серафим от висшия, седми чин.\" Това произтича и от факта, че за такова велико Божие дело следвало да се изпрати велик ангел. И понеже въплъщението на Словото било най-великото Божие дело, бил изпратен да благовести един от висшите ангели, свети Гавриил, както пише за това  : \"Такова велико служение следвало да бъде изпълнено от най-високостоящ ангел, понеже той възвестява несравнимо най-висшето. Ако някога за прелъстяването на Ева дошъл самият княз на тъмата, то следвало и при Пречистата Дева да се яви с благовестие върховен княз на небесната светлина, при Мария, горяща от пламенна серафимска любов към Бога, трябвало да бъде изпратен серафим.\" Светите седем висши ангела, от които Михаил е първият, а Гавриил - вторият, съгласно благочестивото тълкувание на Църквата, още в древността били изобразявани на икони и в тяхна чест били издигани храмове. За това църковна история разказва следното: Нечестивият император Диоклетиан, жесток гонител на християнството, заповядал да доведат на строежа на каменните терми в Рим множество християни и да работят там под надзора на строги и безмилостни пазачи, които измъчвали и угнетявали светите люде. Можело да се види как по няколко хиляди свети мъченици работят, като се обливат в пот и кръв. Мнозина от тях погинали там от меч и от друга мъченическа смърт за Христа. По такъв начин и с такъв тежък труд било издигнато огромно и прекрасно, като царски палат, здание. Изтекли много години, елинското безчестие погинало заедно със своите царе, а с възкачването на престола на християнските царе християнството възтържествувало по цялата вселена. Тогава вярващите от Рим, като гледали прекрасните терми на Диоклетиан, си спомнили, че били построени от ръцете на християни и като очистили зданието от езическата сквернота, го превърнали в християнски храм, посветен на седемте главни небесни духове, архангели и архистратизи на ангелските сили: Михаил, Гавриил, Рафаил, Уриил, Салатиил, Йехудиил и Варахиил. По подражание на Рим и в други градове, като Неапол в Кампания и Палермо в Сицилия, били издигнати каменни църкви в чест на седемте първенствуващи ангели. Лицата им били изобразявани на икони и на мозайки по стените на църквите и всеки от тях имал свои характерни черти, които тайнствено отразявали невидимото им служение.     Архангел Михаил  бил представян как тъпче с крака Луцифер със зелена финикова клонка в лявата ръка, с копие в дясната, което завършва с бяла хоругва, украсена с червен кръст. Архангел Гавриил  бил изобразяван в дясната ръка с фенер, в който горяла запалена свещ, а в лявата с огледало от зелен яспис, по което имало червени точки. Архангел Рафаил  е представян с леко повдигната лява ръка, в която държи съд с лекарствени средства, а с дясната води младия Товия, който носи риба, уловена в река Тигър. Уриил  бил рисуван да държи пред гърдите си с дясната ръка изваден меч, а с лявата, пусната надолу - огнен пламък. Архангел Салатиил  бил изобразяван със склонени глава и поглед, и с ръце, притиснати към гърдите, както при човек, който се моли в умиление. На иконите  Иехудиил  държи с дясната си ръка златен венец, а с лявата бич от три черни въжета. Архангел Варахиил  е рисуван с бели рози на гърдите.", "date": "2019.03.26", "title": "Събор на архангел Гавриил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393940-26-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1668 г. Бомбай (днес Мумбай) минава под контрола на Великобритания.   През 1828 г. австрийският композитор Франц Шуберт изнася единствения си публичен концерт.   През 1841 г. българският духовник Неофит Бозвели е заточен в Света гора.   През 1899 г. в Москва е пуснат в действие първият трамвай.   През 1913 г. по време на Балканска война Втора българска армия превзема Одрин.   През 1934 г. националният отбор по футбол на България за пръв път участва в световна квалификация и губи в София от Унгария с 1:4.   През 1934 г. в Обединеното кралство е въведен шофьорски курс.   През 1942 г. по време на Втората световна война в нацисткия концентрационен лагер Аушвиц в окупирана Полша са затворени първите жени-затворнички.   През 1948 г. е публикуван първият закон за прокуратурата в България.   През 1950 г. в София е проведен първият мач от българския турнир по аматьорски бокс \"Странджа\".   През 1969 г. в Космоса е пуснат първият съветски метеорологичен спътник.   През 1992 г. американският боксьор Майк Тайсън е осъден на десет години затвор за изнасилване.   През 1995 г. влиза в сила Шенгенския договор.   През 1996 г. международния валутен фонд одобрява заем на Русия на стойност 10,2 млрд. долара.   През 2000 г. на президентските избори в Русия за президент на страната е избран Владимир Путин.   През 2000 г. е подписана е Декларация между правителствата на България и Румъния за изграждането на Мост Видин-Калафат на река Дунав.   През 2006 г. в Шотландия влиза в сила забрана за тютюнопушене на публични места.            ", "date": "2019.03.26", "title": "26 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393941-%D0%BE%D0%BF%D1%80%D0%B0%D0%B2%D0%B5%D1%82%D0%B5-%D0%BF%D0%BE%D0%B4%D0%BB%D0%B5%D0%B7%D0%B0-%D0%BD%D0%B0-%D0%BD%D0%B4%D0%BA-%D0%B2%D0%B5%D0%B4%D0%BD%D0%B0%D0%B3%D0%B0,-%D0%B7%D0%B0%D1%89%D0%BE%D1%82%D0%BE-%D1%82%D0%BE%D0%B9-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%83%D0%B1%D0%B8%D0%B2%D0%B0-%D1%85%D0%BE%D1%80%D0%B0", "text": "    \"...Ние видяхме колата как губи контрол още при влизането в завоя, но като връщам многократно лентата установявам, че  истинската загуба на контрол настъпи в момента, в който се удари в пластмасовите ограничители за бус лентата. Тя сякаш излетя и се ускори като ракета към нас, непризнавайки мантинела и ограничителни колчета . Мисля си, че ако имаше още няколко метра сцепление с асфалта, скоростта можеше да е по-ниска и ударът да се поеме от мантинелата. Тези ограничители на това място са просто безумни. Със сигурност може и трябва да се направят поне няколко неща, и то незабавно: 1. Да се поставят камери, които да следят за спазването на скоростта. И в момента има ограничение, но поради липсата на контрол колите влизат на по-висока скорост и рискът да се изпусне завоят се увеличава. Преди време имаше от онези табла, които ти показват моментната скорост, но не съм сигурен дали още ги има и какъв е ефектът от тях. Няма ли камера, и то с възможност за нощни снимки, това ограничение ще си остане пожелателно на фона на подмамващия наклон. 2. Да се освети мощно! Аз съм шофьор с над 25 години практика и съм изпадал в светлинен шок от влизането в тази пещера. В слънчев ден, като съботния, човек рязко трябва да промени чувствителността си към мрака. Завоят идва прекалено рано, още преди да е привикнал към тази тъмница. Няма никакъв светлинен преход между външната светла част и самия тунел. Тази рязка промяна не признава опитни и неопитни шофьори. 3. Да се смени асфалтът. Не знам откога е този асфалт и не съм сигурен, че сцеплението му е най-доброто. Колата се пързаляше още преди да излети към нас от бус ограничителите. Четох коментари, че при влажно време ставало още по-хлъзгаво. Затова според мен трябва спешно да се преасфалтира с асфалт с максимално сцепление, а не като при Своге. 4. Да се промени цялостната концепция за това кой къде се движи и местата на спирките. В момента едните превозни средства минават по обичайния път, други по релсите(?!), а между тях има спирка- убиец. Съзнавам, че ние също допуснахме грешка от гледна точка на физиката, заставайки от външната страна почти на апекса на завоя. Но там има и пешеходна пътека, която се ползва съвсем редовно и резонно. Със сигурност спирката и подходите към нея трябва да са съвсем другаде, по възможност от другата страна на правата. А пешеходните пътеки да са като в локалното на Плиска - силно повдигнати, за да се минава ниска скорост. 5. Да се спре с имитацията на предпазни средства. Това го виждаме навсякъде. Тези колчета, които са поставени, уж да пазят чакащите на спирката, са лесна плячка за колите. Както се видя - те не пазят никого от нищо. Изумявал съм се как в Столична община проявяват престъпна небрежност по отношение на безопасността. След ремонта на трамвайното трасе на трамвай 7 поставиха една телена оградка на спирките и всеки път, заставайки на спирката, съм си представял трагедия с участието на летящите по бул. България коли. Нямате представа колко безпомощен се чувстваш, когато към теб лети тази неконтролируема метална маса. За щастие, доколкото си спомням, под натиска на Спаси София се поставиха достатъчно високи бетонни ограничители на тези спирки. Според мен и в тунела, трябва да има значително по-добри решения в това отношение.     Съзнавам, че няма да успеем да се преборим с неопитността на шофьорите, със старите автомобили без ABS и ESP, със старите гуми, с цъкането по телефоните в движение... Но поне можем да изискаме това място да бъде по-безопасно. Нека всички да обединим усилията си и да принудим хората в общината час по-скоро да извършат тези, а вероятно и други работещи промени, за да спасим живота на следващите чакащи на тролейбусната спирка.", "date": "2019.03.26", "title": "Оправете подлеза на НДК веднага, защото той ще (продължи да) убива хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393942-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D1%81%D1%8A%D1%89%D0%BE-%D1%81%D0%B5-%D0%B5-%D1%81%D0%B4%D0%BE%D0%B1%D0%B8%D0%BB-%D1%81-%D0%B5%D0%B2%D1%82%D0%B8%D0%BD-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BE%D1%82-%E2%80%9C%D0%B0%D1%80%D1%82%D0%B5%D0%BA%D1%81%E2%80%9D", "text": "Уникредит отпуснала голям кредит на “Артекс” а Хампарцумян също взел евтин апартамент   Бившият председател на УС и главен изпълнителен директор на “УниКредит Булбанк”  Левон Хампарцумян  също се е сдобил с евтин апартамент от фирма “Артекс” в сграда   на ул. Тинтява. Това е станало на 15 юни 2018, когато Хампарцумян все още беше начело на банката. В същия ден свързана с “Артекс” фирма е получила кредит от 28 милиона лева от подопечната му банка. Апартаментът на Хампарцумян е с площ 203,7 кв.м. и към него има прилежаща подпокривна тераса 40,82 кв.м., както и озеленена тераса с площ 38,94 м., както и два гаража. Общата площ на имота е 326 кв. м. а заплатената цена е 420 000 лв., което прави средно около 660 евро на кв. м. Сделката е изповядана на 15 юни 2018 г., а в същия ден, но малко по-рано, е вписана договорна ипотека за кредит от 28 359 535 лв. отпуснат от “Уникредит Булбанк” на фирмата “Крон 21”. Ипотекиран е имот за застрояване с площ 9911 кв.м. на бул. Г.М. Димитров в Дианабат. Месец по-късно “Крон 21” се влива в “Артекс Инженеринг”.     В един и същи ден е отпуснат кредит на свързана с “Артекс” фирма и Хампарцумян купува евтин апартамент от “Артекс” Темата с отпускането на кредити от “Уникредит Булбанк” е щекотлива. В   на БНБ за 2010 г. е отбелязано, че е установено “ръчно манипулиране на данните” за кредитите, концентрация на кредити и други рискове. В началото на 2017 г. Unicredit продаде на норвежката компания за събиране DCA задължения 93 млн. евро лоши кредити на българската си структура  , през ноември същата година още 84 млн. евро, а в края на септември 2018 още 249 млн. евро   или общо около 430 млн. евро само за последните 2 г.! Според вътрешни източници от банковите среди, именно тези сериозни за българския пазар загуби са изиграли решаваща роля за смяната на  Левон Хампарцумян  като дългогодишен председател на Управителния съвет и главен изпълнителен директор в кредитната институция. Евтини апартаменти за влиятелни хора Скандалът Апартаментгейт започна с публикация на “Свободна Европа” която  че шефът на парламентарната група на ГЕРБ Цветан Цветанов е придобил от фирмата “Артекс” луксозен апартамент с частен “ВИП асансьор” и отделен гараж за две коли на цена многократно по-ниска от пазарната – 627 евро на кв.м. Пазарните цени за жилища в района са от 2600 евро на кв. м., а кооперацията където е апартаментът на Цветанов е сред най-елитните в столицата. Изданието изнесе  , че това е станало със заменка на два апартамента на Цветанов. които в същия ден – 12 юни 2018 г., са били препродадени от “Артекс” на бившия IT специалист на ГЕРБ и участник в предизборния щаб на партията  Симеон Велков . Едновременно с това разследване на “Антикорупционен фонд” огласи подобни сделки извършени от Цецка Цачева и Вежди Рашидов. Според АКФ разликата между пазарната цена и цената, платена от политиците е до 4 пъти. Цветан Цветанов коментира, че няма нищо незаконно в неговата сделка, а Цецка Цачева обясни, че купила апартамента “на зелено” и поради това се споразумяла за такава ниска цена. Представител на строителната фирма “Артекс” вчера коментира, че Цветанов се възползвал от специалната преференциална цена не заради общественото си положение, а защото оценил енергийната защита на сградата от вградения в нея “Псалм 91”. В случая с Цачева и Рашидов не се знае какво е обусловило преференциалната цена. Но както се вижда от случая с Хампарцумян, очевидно има корелация между кредита и смешно ниската цена, която той е платил за неговия апартамент. На какви цени продава реално “Артекс”? В същата сграда “Виделина”, където е апартаментът на Левон Хампарцумян се предлага   от 75 кв.м.  с гараж 24 кв.м. на цена 220 000 евро, или тройно по-скъпо отколкото той е заплатил. Биволъ се сдоби с информация за цените, на които са предлагани апартаменти на зелено в сградите на Артекс. Така например в сграда “Вселена”, където е апартаментът на Цецка Цачева, няма цени от 6-700 евро на квадратен метър. Ето какво гласи офертата на “Артекс” от 2017 г., когато сградата “Вселена” още е “на изкоп” и според Цецка Цачева е било възможно да се договори евтино жилище: Друга подобна оферта дава детайли за цените “на зелено” в бъдещата сграда “Диамант-2” и подробности за начина на плащане: Справка за цените:   ", "date": "2019.03.26", "title": "Хампарцумян също се е сдобил с евтин апартамент от “Артекс”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393943-%D0%BA%D0%B0%D0%B7%D1%83%D1%81%D1%8A%D1%82-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%89%D0%B5-%D0%BF%D0%BE%D1%81%D0%B5%D0%B3%D0%BD%D0%B5-%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%B4%D1%8F%D1%81%D0%BD%D0%B0%D1%82%D0%B0-%D1%81%D0%B8-%D1%80%D1%8A%D0%BA%D0%B0", "text": "Сега на ход е Борисов: Ще махне ли Цветанов? Или само ще го смъмри? Или просто ще се сниши? Решението му има пряко отношение и към другия кардинален въпрос: как ще се отрази всичко това  на изборния резултат на ГЕРБ.         Двете оставки, които „паднаха” през уикенда заради скандала с апартаментите, няма да успокоят напрежението в ГЕРБ. Два са и кардиналните въпроса, които стоят сега пред ГЕРБ: ще посегне ли Борисов на дясната си ръка Цветанов и как ще отрази скандалът върху представянето на партията на европейските избори. Няколко опции За да залъже общественото недоволство, Борисов може и да реши да издърпа ушите на Цветанов. Последният в момента е на посещение в САЩ, но „санкционирането\" му може да стане и in absentia. Опциите пред премиера са няколко. Първо, мъмрене пред строя. Тоест, изцяло символични „санкции”. Второ, Цветанов да се раздели с (някоя от) тези позиции: а)    председател на ПГ на ГЕРБ; б)    шеф на предизборния щаб, но тъй като тук експертизата му е особено ценна, е пределно ясно, че той само формално няма да бъде начело на кампанията за евроизборите и за местния вот; в)    зам.-председател на ГЕРБ. Не е много вероятно да видим едновременно „а”, „б” и „в”. Това би подсилило обвиненията, че Борисов е готов да „хвърли верните си хора в бездната, за да се кандилка във властта”, по думите на Валери Симеонов. Освен това, особено в сценариите „а” и „в”, може да се стигне до повторение на трогателния казус „Добрев”.      Цветанов се оттегля, но партийните редици плачат сърцераздирателно и не му позволяват да си тръгне. На публиката се поднася отработеното представление „Всички обичат Цецо”, а самият Цветанов преживява катарзис. Окъпан в партийната любов, пременен целият в бяло, окичен с мъченически ореол, героят не се оставя да бъде сломен от перипетиите и от козните на врага. Накрая триумфира, запазвайки честта на пагона и позициите си. Завеса. Само за пред камерите Решението на Борисов ще зависи от това как ще се развие скандалът - дали ще заглъхне скоро или (което е по-вероятно) ще се появят нови разкрития, засягащи втория човек в партията. По-дребните „риби”, както се вижда, биват отстранявани сравнително безпроблемно. Но и това може да се окаже евтин пиар (справка: вече цитираният казус „Добрев”, а и случките с министерските оставки от лятото на 2018, когато видяхме преназначаване на „верния другар” на по-малко публична, но хубава служба). Така че, колкото и сериозна да изглежда интервенцията по казуса „Цветанов\", операцията ще е само козметична - за пред камерите и микрофоните. Причината: Борисов се нуждае от ушите на Цветанов. А и не е изключено „вторият човек” да има някой скрит коз. Затова се съмнявам, че главата на Цветанов ще падне. Що се отнася до ефекта за ГЕРБ, отговорът зависи от това доколко партията ще успее да контролира щетите. Решението на Борисов по казуса „Цветанов\" има пряко отношение към този въпрос. Но до европейските избори има цели два месеца, а избирателят се влияе най-вече от събития, които се разиграват непосредствено преди вота. Най-опасно за ГЕРБ си остава повторението на събитие като Костинбродската афера. Ще видим дали партията си е научила урока. Твърде вероятно е социологическите анкети, които ще се появят през следващите седмица-две, да отчетат загуби за ГЕРБ. Но подобен ефект имаха също катастрофата край Своге и оставките на Московски, Нанков и Радев в края на август миналата година. Последиците обаче бяха краткосрочни. И не успяха да променят политическия ландшафт в полза на опозицията. Този път обаче ГЕРБ може и да влязат в свредел.     Когато стане напечено А иначе българската политическа система демонстрира голяма търпимост към сигналите за „комбинации” на функционери от ГЕРБ: скандали с връзкарски назначения, от които струи некомпетентност; имотни придобивки, закупени по съмнителен начин; подслушване на политически опоненти; опорочени обществени поръчки и безчет други „подвизи” се точат вече трети мандат. През десетте години, в които с кратки прекъсвания ГЕРБ ръководят страната, видяхме десетки оставки. А общото е едно: когато стане напечено, Борисов обича да влиза в невинната роля на пословичния рогоносец, който последен научава за аферите и после гневно хока хората, злоупотребили с доверието му. Само че оставките не решават генералния проблем. Просто защото не променят уродливата балканска матрица, стояща в основата на начина, по който се прави политика в България. И така до следващия скандал…    ", "date": "2019.03.26", "title": "Казусът \"Цветанов\": ще посегне ли Борисов на дясната си ръка?"}
{"url": "http://www.classa.bg/%D1%81%D0%B2%D1%8F%D1%82/item/393934-%D1%81%D1%8A%D1%80%D0%B1%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%B2-%D0%BD%D0%B0%D1%82%D0%BE", "text": "На 24 март се навършиха 20 години от началото на бомбардировките на пакта срещу Югославия \"Ние бяхме сами срещу най-голямата военна сила в света. Целта беше ясна: да ни победят и унижат, а след това да дадат част от нашата територия на другиго\", продължи Вучич, цитиран от Франс прес.  От 24 март 1999 г. НАТО започна да бомбардира Сърбия и Черна гора, по онова време републики в бившата Югославия, заради репресиите, с които Белград отвърна на бунта на албанците в Косово. Във войната в Косово (1998-99 г.) загинаха над 13 000 души, повечето албанци. След операцията на НАТО, продължила една година, бившата сръбска провинция Косово, населена с албанско мнозинство, бе поставена под администрацията на ООН, а през 2008 г. обяви независимост, която Сърбия не признава, напомня АФП.    Според неотдавнашна социологическа анкета на Института по европейски въпроси - местна неправителствена организация, 79 на сто от сърбите са против присъединяване към НАТО, а едва 10 процента са за членство на Сърбия в алианса, добавя АФП.  Лидерът на Сръбската радикална партия (СРП) Воислав Шешел запали знамената на Европейския съюз и НАТО на протест в Белград вчера, организиран от неговата партия по повод 20 години от началото на операцията на НАТО срещу Югославия през 1999 г., предаде агенция Бета.  Шешел каза, че с този акт иска да покаже какво мисли за ЕС и НАТО. Той заяви, че сръбският народ никога няма да забрави \"вандалско-престъпното бомбардиране на Сърбия\".  \"Никога няма да го забравим и никога няма да го простим. Никога на сръбския народ няма да му дойде на ум да влезе в тази организация (НАТО) и тези зверове да ни изнудват да нападаме други народи\", каза Шешел пред журналисти.       \r\n  ", "date": "2019.03.26", "title": "Сърбия никога няма да е в  НАТО"}
{"url": "http://www.classa.bg/%D1%81%D0%B2%D1%8F%D1%82/item/393935-%D0%B5%D0%BC%D0%B0%D0%BD%D1%86%D0%B8%D0%BF%D0%B8%D1%80%D0%B0-%D0%BB%D0%B8-%D1%81%D0%B5-%D0%B5%D0%B2%D1%80%D0%BE%D0%BF%D0%B0-%D0%B8%D0%BB%D0%B8", "text": "у нас апартамент гейт е залял де що има медии и социални мрежи и дори наричат държавата ни „апартаментна република“, то по света сериозни наблюдатели си задават доста по-различни въпроси. Като, например, дали навлезлите в нов период международни отношения са предвестник за „рушене на салтаната на САЩ“ или наистина ли се еманципира ЕС от онзи съюз с Вашингтон, през който „и вода не можеше да проникне“. Защото до вчера, по време на войната в Залива, при операциите на САЩ и „коалиция на желаещите“ в Ирак Вашингтон и Брюксел не само се подкрепяха. Бяхме заедно. Днес сме свидетели на търговски войни, в които позициите се разминават. Мненията се разграничават, макар Европа да е надянала по навик „меките ръкавици“, да се държи почтително и да не си позволява да бъде упреквана в нелоялност.      Но ако от Вашингтон настояват за ново търговско споразумение, включващо и земеделието, в ЕС наистина казват „не“. Макар и не много гласовито. Ако президентът Тръмп заявява, че Германия трябва да увеличи разходите си за отбрана, поне на 2% от БВП, то Берлин планира да ти намали. Президентът Тръмп не веднъж поиска Берлин да се откаже от „Северен поток 2“, но канцлерът Меркел с топлота в гласа заявява, че Германия няма намерение да се отказва, защото това си е само търговия и става въпрос за икономически интереси. В последния момент и Франция т.е. ЕС взе страната на Берлин по този въпрос. От зад Океана има искане за доставки на втечнен газ, но от европейските страни няма как да скрият, че за предпочитане е по-евтиния руски газ. По същи начин стои въпросът и с ядреното споразумение с Иран, което САЩ едностранно напуснаха. На призива ЕС да се присъедини към санкциите към Иран, Брюксел отговори с опит да се създаде система, която да заобиколи режима на наложени санкции на Техеран. Натискът за отказ от използване на технологията G 5 на китайската Хуауей срещна отпор от страна на Берлин. Примерите са много и списъкът може да се продължи. Например с идеите за изграждане на собствена система за отбрана на ЕС и обща поддръжка на въоръжени сили. Но е достатъчно да се спомене, че точно в този момент китайският лидер Си Дзинпин е на обиколка в Европа. След Рим е на посещение в Париж и Монако. Дали европейските погледи ще се насочат на Изток, към Азия? ЕС вече подписа с Япония спогодба за свободна търговия и създаде по този повод най-голямата в света зона за свободна търговия. Сега Си Дзинпин заяви преди пристигането си в Италия, че Рим е стратегически партньор на Пекин не само в икономическата област. Поласка италианците с изявление, че има цивилизационна връзка между двете страни още от времето на Римската империя и това нямаше как да не предизвика задоволство у домакините. Независимо, че Франция реагира с неразбиране относно готовността на Италия да сподели с Китай проекта „Един пояс, един път“ т.е. да даде възможност нейни пристанища, магистрали и др да бъдат обекти за този геополитически проект на Пекин, президентът Макрон посрещна на Ривиерата Си Дзинпин и съпруга с подобаващи почести. Във „Фигаро“ китайският лидер сподели, че очаква големи инвестиции, включително в областта на високите технологии и се надява да бъде разбита мрежата на изолация, която се налага от САЩ и ЕС. Включването в разговорите във Франция и на Меркел, и на Жан-Клод Юнкер не е нищо друго освен сигнал за обща политика на ЕС към Китай. Може би не точно като онази във връзка с проекта 16+1 за Източна Европа, но все пак политика на сближаване, която Китай твърди, че е миролюбива и взаимно полезна. В това отношения София е далеч от такива събития и остава някак встрани. Далеч е и от онези инвестиции, които Китай прави в Сърбия, Румъния, Полша, да не говорим за Гърция или Унгария. Ние се ослушваме, защото обикновено Брюксел реагира смръщено, когато конкуренти като Пекин се насочват към страните от Източна Европа, но в действителност основните играчи в ЕС нямат нищо против те да са с роля в търговско-икономическите връзки с Поднебесната империя. Видно е от последните официални визити на Си Дзинпин в Европа. Но няма яснота дали все пак няма да има административни пречки за осъществяване на съвместни проекти, защото каквото и друго да се каже, Пекин си е конкурент на световния пазар и не винаги пазарните правила се спазват. Оказва се, че Европа, независимо от съюзни задължения и нестихваща вяра в атлантическото сътрудничество и подкрепа, намира начин да осигури пътища за просперитет и извън традиционните обвързаности. Променените условия и разместването на пластовете в геополитиката принуждават Брюксел да отвори широко очи и в други посоки. Любопитното е, че и Обединеното Кралство демонстрира подобни „забежки“. Какво прави принц Чарлз със съпругата си в Хавана? Нима Лондон не е наясно, че има гласове във Вашингтон, които уверяваха света, че след Венецуела идва ред на Куба и Никарагуа? Или престолонаследникът на британската корона ще трасира път за нови отношения с Куба, защото Москва и Пекин са там от години и инвестират доста в икономиката на Острова?       А може да е просто сигнал, че Европа не е склонна да подкрепя насилствени начини за решаване на кризи? ЕС все пак не се изказа в полза на становища, че „всякакви варианти са възможни за установяване на демокрация във Венецуела“ и прави всичко възможно за намиране на мирен път за изход от ситуация на „самопровъзгласил се за президент“. Коментари много по темата на Запад, но дали това наистина е еманципиране на Европа т.е. отдалечаване от САЩ, не е ясно. В края на краищата ако САЩ ще стават отново велики, ЕС няма да може да преглътне това да става и за негова сметка. Колкото и да са лишени от харизма европейските лидери. Брюксел не е в позицията на давещ се, но и настоящите кризи са му достатъчни. Нищо лично, както казват американците.", "date": "2019.03.26", "title": "Еманципира ли се Европа или ..."}
{"url": "http://www.classa.bg/%D1%81%D0%B2%D1%8F%D1%82/item/393936-%D0%B1%D1%80%D0%B5%D0%BA%D0%B7%D0%B8%D1%82%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD", "text": "\"Става все по-трудно да наемеш квартира или да намериш работа\", казва един от българите в Лондон. Техните трудности са породени от Брекзита. В такава ситуация помага само едно: взаимопомощ.          Малката кафе-книжарничка се забелязва отдалечe. Не само защото ярко се отличава със снежнобелия си цвят на фона на мрачния североизточен лондонски квартал Уолтъмстоу. Надпис на български език веднага привлича погледа: „Имало едно време…“. И, ако сте български имигрант и преминете през червената врата, няма как да не се почувствате както „едно време“ – книгите са на български, както и разговорите на кафе. Но точно в този неделен следобед тук се случва нещо нетипично. Вместо да разгръщат книги, посетителите - основно български имигранти - са заболи поглед в смартфоните си, а на всяка от малките масички в тясното и уютно пространство са разпилени паспорти и документи. Новите англичани попълват документи за новия си статут на Острова.     Те са се събрали, за да си помагат в процедурата за придобиване на уседнал статут. Процедура, през която трябва да премине всеки чужденец на Острова. Първият етап е да изпрати биометричния си паспорт и останалите документи до Министерството на вътрешните работи през специално приложение на телефона. И точно тук са първите сблъсъци с недружелюбната система, казва организаторката на срещата Мария Спирова.  „Походна взаимоучителна школа“ „Проблемът е в това, че приложението не работи на всеки телефон. Щастливци са онези, на които то тръгне. Повечето хора, които идват, са объркани. Имат нужда някой да ги подкрепи и окуражи, че ще се справят“, казва Мария, която заедно с двама свои приятели разучила в детайли как се кандидатства. Тримата решили, че трябва да помагат на другите българи. А срещите  си с тях на шега наричат „походна взаимоучителна школа“ за придобиване на уседнал статут. Помощ получили от „Лондонската българска асоциация“ и кметството на Лондон.  „На всяка среща успяваме да помогнем на около 12-15 души. Това е много индивидуална услуга, защото всеки от идващите има въпроси, на които се опитваме да отговорим, а сме само двама или трима доброволци. Ако всичко е наред - процедурата отнема около 30 минути. Но приключението започва, ако изскочи „дупка“, тогава отнема още повече време, обяснява Мария. „Дупката“ е период, за който няма никакво доказателство, че си живял на Острова. А това се случва, ако работодателят е бил некоректен и няма данни за данъци и осигуровки. Затова, ако българи са били в такава ситуация, трябва да търсят други документи, за да докажат всеки ден на престой в държавата. Например – договор за наем, банкови извлечения, фактури за платени общински данъци. Ако не са работили, а живели от спестявания и не са получавали помощи, също трябва да представят „доказателства“ за това. Проблеми има и за самонаетите лица. Те могат да докажат, че са работили във Великобритания с помощта на годишната си данъчна декларация. Но тя се издава през април, което автоматично означава, че последната година на пребиваване не може да бъде доказана. „Организираме се и си помагаме“ „Това са само малка част от проблемите, които могат да възникнат“, казва Мария. „Дойдоха дори бездомни, дойдоха хора над 75-годишна възраст - хора, които са имали технически затруднения да се справят с процедурата по кандидатстването. Затова Мария твърди, че тези срещи са психотерапевтични в някакъв смисъл: „Ние се организираме и помагаме, за да не се окажат българите нелегални имигранти. Досега са се провели две такива срещи в българската книжарница в Лондон и една в Оксфорд. Там срещата се провела в една школа за български народни танци. Наемът поел един от българите. „В един наистина тесен кръг успяхме да си помогнем взаимно. Имаше солидарност, чувствах се добре от това, че мога и аз да помогна“, обяснява Мартин - 32 годишен ИТ-специалист. Отишъл в книжарницата с баща си, за да събере информацията накуп и се превърнал в доброволец, помагащ на други хора. Казва, че вече се усеща страх у работодатели и хазяи: „Става все по-трудно да наемеш квартира или да започнеш работа. Те не знаят дали техен служител или наемател няма да се окаже нелегален имигрант и се презастраховат. За да си откриеш банкова сметка, например, се иска трудов договор. Но, за да имаш трудов договор – ти трябва банкова сметка – „Параграф 22“. Мартин признава, че и той имал проблем с наемането на жилище. Емилия Илиева, медицинска сестра в Англия от 2004, отишла на срещата в Оксфорд, за да получи повече информация и заради дъщеря си. Притеснена е, че тя може да има проблем с намирането на първата си работа, защото след референдума за Брекзит се усеща негативно настроение срещу чужденците: „Например аз на външен вид не се различавам от местните англичани и в асансьора ме заговаря възрастна англичанка. Щом отговоря любезно на сравнително добър английски, но все пак с акцент, разговорът приключва с хладна усмивка. Едно нещо искам да се случи сега – Европа да защити гражданите си, за да се чувстваме достойно тук, независимо от коя европейска националност сме“, казва Емилия.     „Моят работодател много се зарадва, че имам вече регистрация. Призна, че му било неудобно да ме попита“, допълва Христо, градинар, който живее със съпругата и малката си дъщеря на Острова. По думите му имигрантите вече плащат цената на Брекзита, още преди той да е настъпил. Той самият дори не вярва, че Великобритания ще излезе от ЕС: „С Мария сме се обзаложили на кутия бонбони „Черноморец“ - аз казвам, че Брекзит изобщо няма да има, а тя е на обратното мнение“, смее се Христо. И той, като всички останали българи, изпитва обаче чувство на тъга и тревога, че това се случва. „На всички ни е ясно, че това е началото на един тъжен и ненужен процес, в който ние винаги ще сме различните“, казва Мария Спирова. „Някъде трябва да останеш и да се бориш за правата си“ А дали Брекзитът ги е накарал да мислят за връщане в България? Само ИТ-специалистът Мартин има намерение да го направи, но причината е съвсем различна - мечтата му е  да опита късмета си в родината. Другите са категорични, че не искат да напускат втората си родина. Като Мария, която се е убедила в едно: „Ние вече знаем - с бягане не става. Някъде трябва да останеш и да се бориш за правата си. Тук има хора със сериозни инвестиции – доказали са се в работата си. И ми казват: „не съм на 20, че да си тръгна пак“. За мнозина това е болезнена криза, защото се чувстват предадени от държава, която са приели за свой втори дом“, казва Мария.    ", "date": "2019.03.26", "title": "Брекзита: проблеми на българите в Лондон"}
{"url": "http://www.classa.bg/%D1%81%D0%B2%D1%8F%D1%82/item/393937-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%BD%D0%B0-%D0%BC%D1%8A%D0%BB%D1%8A%D1%80", "text": "Докладът е благоприятен за Тръмп. Но той не излиза неопетнен от аферата. Макар че претръпнаха от многото скандали на президента, американците навярно ще се запитат дали искат да гледат  „шоуто на Тръмп“ още 4 години .         Докладът на специалния прокурор Робърт Мълър е истинско разочарование за всички, които са вярвали, че \"руската афера\" ще свали от власт президента Доналд Тръмп. Почти две години Мълър разследва случая, но не откри доказателства за наличието на заговор между Тръмп, неговия предизборен щаб и Русия с цел да се манипулират резултатите от президентските избори през 2016 година. Специалният разследващ явно не вижда нищо нередно дори и в печално известната среща, проведена в \"Тръмп Тауър\" между Доналд Тръмп младши, съветници на президента и руска адвокатка, поддържаща близки контакти с Кремъл. И то при положение, че основната цел на тази среща очевидно е била хората на Тръмп да получат уличаващи данни за Хилари Клинтън. Тръмп: \"Пълно оневиняване\" Съответно очаквана беше и реакцията на президента. Още в неделя той написа в Туитър: „пълно и тотално оневиняване“. Пред репортери той обяви за позор факта, че цялата страна и лично той е трябвало да изтърпят тези разследвания, които от самото начало имали една-единствена цел – да го унищожат.     Според традиционните разбирания на политическата култура, Доналд Тръмп изобщо не излиза от този скандал неопетнен. Фактът, че синът му явно е бил готов да приеме помощ от руските управляващи среди (без значение дали накрая се е стигнало дотам или не) никак не говори в негова полза. Също и това, че шефът на предизборния щаб на Тръмп - Пол Манафорт - години наред е поддържал контакти с близки до Кремъл руски олигарси. Или това, че доста хора от предизборния екип на президента вече бяха осъдени за лъжесвидетелстване във връзка с \"руската афера\". Скандалите притъпяват чувствителността на обществото  Трябва да се признае, че летвата за това, какво е скандал и какво не, се вдигна доста високо по време на ерата \"Тръмп\". С безкрайна поредица от скандали и скандалчета президентът действително успя да притъпи чувствителността на обществото. А сега се чувства като победител, който може да заяви: Нали ви казвах, че това е лов на вещици, с който искат да ме дискредитират.  Но президентът греши, ако си мисли, че този благоприятен за него доклад решава всичките му проблеми. Що се отнася до обвинението за възпрепятстване на правосъдието, Мълър не стига до категоричен извод: докладът не казва, че президентът е извършил това деяние, но и не го оневинява. Затова е ясно, че демократите ще направят всичко възможно, за да получат целия заключителен доклад и документите, въз основа на които е бил изготвен, както и да ги публикуват. Тръмп не излиза неопетнен от този скандал В Конгреса, както и в прокуратурата на Ню Йорк се разследват голям брой сигнали за нередности или потенциално нелегални практики в бизнес-делата на Тръмп по време на предизборната му кампания и след влизането му в Белия дом. Вероятно те няма да доведат до прекратяването на президентските му правомощия, но след изтичането на мандата му - когато и да е това – те могат да го превърнат в обвиняем.     Следствените действия срещу него могат да му навредят и политически. Независимо, че най-верните привърженици на Тръмп продължават да го подкрепят, а останалата част от американските избиратели вече е уморена и с притъпена чувствителност, много американци никак не одобряват постоянните скандали около този президент. И ако демократите номинират за президентските избори някой почтен, уважаван и харизматичен кандидат, който да не отстъпва на Тръмп и по борбеност, много от колебаещите се избиратели несъмнено ще се запитат дали си заслужава да участват в \"шоуто на Тръмп\" още цели 4 години.  ", "date": "2019.03.26", "title": "Докладът на Мълър..."}
{"url": "http://www.classa.bg/%D1%81%D0%B2%D1%8F%D1%82/item/393933-%D0%B3%D1%80%D1%83%D0%B7%D0%B8%D1%8F-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%89%D0%B5-%D0%B2%D0%BB%D0%B5%D0%B7%D0%B5-%D0%B2-%D0%BD%D0%B0%D1%82%D0%BE", "text": "Според него организацията няма да допусне Русия или някоя друга сила да решава кой може да бъде член Генералният секретар на НАТО Йенс Столтенберг заяви по време на визитата си в Тбилиси, че Грузия със сигурност ще влезе в Алианса, независимо от съпротивата на Русия, предава белградската медия „Б92“.   „Всички 29 съюзници ясно заявиха, че Грузия трябва да стане член на НАТО (...) Ние ще продължим да работим заедно, за да подготвим Грузия за членството“, заяви Столтенберг по време на съвместна пресконференция с грузинския премиер Мамука Бахтадзе. По неговите думи, НАТО „няма да допусне Русия или някоя друга сила да решава кой може да бъде член“. Москва счита възможното влизане на Тбилиси в Алианса за намеса на Запада в нейната сфера на влияние. На срещата на върха на НАТО в Букурещ през 2008-а година, лидерите на страните-членки на Алианса оцениха, че Грузия възнамерява да се присъедини към Алианса, но до моментът процесът не е започнал.          ", "date": "2019.03.26", "title": "Грузия със сигурност ще влезе в НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393927-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B4%D1%8A%D1%80%D0%B6%D0%B8-%D0%BD%D0%B0-%E2%80%9E%D1%81%D1%83%D1%85%D0%BE%E2%80%9C", "text": "Една от звездите на американския футбол е лишил красивата си половинка от интимни удоволствия за цял месец. Куотърбекът на Каролина Пантърс Кем Нютън направи много интересно изказване при гостуването си в телевиозното шоу на Джеймс Кордън.   Пред водещия 29-годишният спортист разкри, че се подготвя за новия сезон в НФЛ по изключително стриктен начин, свързан с лишения. През януари се е въздържал от страстта си към посещения на казина и залагане на различни събития. През февруари не е употребявал месо, а през настоящия месец март не е използвал интернет и не е правил секс.   „Знам, че с въздържанието от секс създадох разочароват приятелката ми Киа Проктър, но знам, че по този начин ставам по-силен психически. Един ден вероятно ще бъда много горд от постигнатото чрез тези лишения“, обясни Нютън. Добрата новина за 31-годишната Проктър е, че месец март свършва съвсем скоро. Така двамата ще имат възможност да поработят върху четвърто дете.                                  ", "date": "2019.03.26", "title": "Футболист държи на „сухо“..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393928-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%BC%D0%B0%D1%80%D1%82", "text": "ОВЕН ( 21 март - 20 април ) Трябва да бъдете възможно най-търпеливи и много силни, за да преодолеете всички трудности по пътя. А те за съжаление, не са малко. Хубаво е, че природата ви е надарила с чувство за хумор и здрав разум. Между другото, това може да се използвате при решаването на финансови проблеми. Не всичко е толкова лошо, колкото изглежда на пръв поглед. ТЕЛЕЦ ( 21 април - 21 май )  Днес трябва да бъдете рационални и мъдри, а в комуникаците, се опитайт да държите устата си затворена. Просто внимавайте, гледайте и слушайте съветите на другите. Маса сътресения ви очакват в битовата сфера. Да поправете нещо, да помогнете, да решите куп проблеми ... При такова главозамайващо темпо, ще премине вечерта, дръжте се. БЛИЗНАЦИ ( 22 май - 21 Юни ) Възможно е днес да получите, не много приятни новини по телефона. И все пак, трябва да се настроите позитивно и да не падате духом. В работата, ще успеете да се самоутвърдите. Толкова ревностно ще се заемете с новите проекти, че ще заразите с ентусиазъм дори възрастните колеги. Надавайте се на бонус.   РАК ( 22 юни - 23 юли ) Днес не е препоръчително да правите от мухата слон и обратно. Опитайте се да възприемате всичко, което се случва спокойно и без истерия. Реализация в професията чака тези, които току-що са завършили обучението си. Има възможност за практика, в прилична компания. Креативните ще получат всичко, което искат. Ще получите признание за работата си. ЛЪВ ( 24 юли - 23 август ) Ще се наслаждавате на живота, прекрасния ден и подарък, подарен от приятел. Какво би могло да бъде по-чудесно от това? Ще имате възможност да пътувате, да научите много нови неща и да опознаете интересни места. Романтична среща очаква необвързаните, които отдавна мечтаят за нов любим човек. ДЕВА ( 24-ти август - 23 септември ) Трябва да гледате по-реалистично, на финансовото си положение. Ако то е много лошо, тогава може би сами сте виновни. Ако харчите прекалено много, не трябва да се надявате, че парите ще останат в същото количество. Вечерта, е възможно спешно пътуване. Внимавайте когато шофирате, не превишавайте скоростта. ВЕЗНИ( 24 септември - 23 октомври) Трябва да се държите за тези хора, които многократно са ви помагали. Днес ще имате нужда отново от подкрепа, сами нмя да може да се справите. Неочаквана ситуация е възможна в любовта, когато на вашият избраник няма да му е до вас. От финансови авантюри, е по-добре да се въздържате. Между другото, с непознати на улицата, също бъдете внимателни. СКОРПИОН ( 24 октомври - 22 Ноември ) Очаква ви щастлив ден, когато съдбата ще ви пази от загуби и неприятности. Но, за да успеете в работата, трябва да сте упорити и отговорни. Променете стила на поведение и бъдете по-отворени в общуването. Влиятелни познати, ще отворят желаните врати пред вас. Така че, скоро може да се надявате на подобряване на финансовата ситуация.   СТРЕЛЕЦ ( 23 Ноември - 21 Декември ) Днес ще бъдете усърдни и търпеливи. Наистина ще разбирате, че без труд няма да може да спечелите голямо състояние. В любовта, също ще трябва да действате точно, за да докажете на избраника си, колко сте добри и благородни. Неочаквано пътуване може да промени не само настроението ви, но и плановете за бъдещето. КОЗИРОГ (22 Декември - 20 януари ) Очаква ви прекрасен ден, ако не сте прекалено капризни и не искате от съдбата твърде много. Бъдете благодарни за това, което имате. Разходите ви, могат да текат с главоломна скорост. Не пречи, да си намерите странична работа, за да не броите парите от заплата до заплата. Погледнете в интернет, през свободното си време.  ВОДОЛЕЙ ( 21 януари -  19  февруари ) Днес на преден план ще бъдат въпросите свързани с финансите и социалната адаптация. Ако искате успешно да се реализирате в обществото, тогава учете. Също е време да обърнете внимание на външния си вид. Ако посетите фризьор и козметик, сами ще се изненадате от забележителните промени. Естествено, към по-добро.   РИБИ ( 20 февруари - 20 март ) Днес не е препоръчително, да се отдавате изключително само на основната си работа, време е да помислите за себе си, близките и битовите проблеми. Що се отнася до новия любим, бъдете честни със себе си – не ви ли обединиява само луда страст и нищо повече? Ако искате да успеете в областта на творчеството, тогава слушайте собствената си интуиция.", "date": "2019.03.26", "title": "Дневен хороскоп 26 март"}
{"url": "http://www.classa.bg/%D1%81%D0%B2%D1%8F%D1%82/item/393929-%D0%BF%D1%80%D0%B5%D0%B7%D1%80%D0%B5%D0%BD%D0%B8%D1%82%D0%B5-%D0%B4%D0%B5%D1%86%D0%B0-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-,-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B8%D1%81%D0%BA%D0%B0", "text": "В ничията земя на границата между Ирак и Сирия има място, на което иракските семейства срещат роднините си, освободени от плена на групировката \"Ислямска държава\". Трафикантите докарват хората там, за да бъдат посрещнати те от облекчени членове на семействата. За целта фамилиите плащат десетки хиляди долари, за да видят близките си отново. Един съпруг и баща - Хазин (името му е променено от съображения за сигурност) от малцинството язиди - също стои там и трепери в очакване да прегърне децата си за пръв път, откакто те заедно с майка им са отвлечени от джихадистите. За този баща радостта, че вижда децата си, е неописуемо голяма. Не по същия начин стоят нещата със съпругата му. Тя се завръща от плен с още едно дете, което обаче не е на Хазин. То е на боеца на \"Ислямска държава\", на когото била поверена като съпруга.  По думите на Хазин жена му първо обещала да даде детето в сиропиталище в Мосул, тъй като знаела, че той никога няма да приеме да отглежда чуждо дете, още повече наследник на боец от ИД. Язидите търпят изключително много жертви от \"Ислямска държава\", тъй като за джихадистите те са езичници. Впоследствие обаче тя променя мнението си. Изоставя мъжа си и децата си от него и заедно с най-малкото дете се завръща при боеца от ИД. Нейните приятелки сред язидите разказват, че скоро след като била освободена от пленничеството си, тя разбрала, че е бременна с още едно дете от похитителя си. Жената се страхувала, че нейният съпруг от язидите няма да й позволи да го задържи и ще я принуди да направи аборт или най-малкото да даде детето за осиновяване. Затова тя се решила да избяга. Взела пари назаем и хванала такси от селото си в северната част на Ирак до Мосул - градът, където все още много бойци на групировката \"Ислямска държава\" са потърсили прикритие от иракските власти, включително и нейният бивш похитител. Известно време поддържала с приятелките си някаква връзка по телефон, но след това всякакъв контакт е прекъснал. По техни думи съпругът й от язидите се е зарекъл, че ако жена му се върне, ще я пребие с камъни. Самият Хазин обаче казва, че просто иска тя да се прибере вкъщи и двамата да отгледат заедно децата си. Самият скандал е станал водеща тема за разговори сред цялата общност на язидите. За мнозинството от хората това, което тя прави, е предателство не само към общността, но най-вече спрямо нейните собствени деца, които е изоставила, за да отиде при поробителя си. Въпреки това я има и чисто местната болка. \"Ислямска държава\" за няколкото си години на възход в Ирак успява да убие или да отвлече и пороби над 7000 души от малката религиозна и етническа общност. Все още над 3000 души липсват и за тях сведения няма. Самите язиди наричат това геноцид. От приблизително 3400 спасени язиди, около 1200 са жени, според Службата за спасяване на заложници на кюрдското правителство в Дахук. Това, което статистиката не казва обаче, е колко от тези жени се завръщат с малки деца, чиито бащи са били бойци от редиците на джихадистката групировка. Въпреки цялата консервативност на общността, язидските жени биват посрещани у дома с отворени обятия и им бива опрощавано всичко, което е било правено с тях. Това е факт, след като през 2014 г. излезе религиозен декрет, с който всички мъже, жени и деца са освободени от отговорност за всичко, което \"Ислямска държава\" ги е принуждавала да правят. Този декрет обаче не засяга по никакъв начин невръстните наследници на бойците на ИД.  По този начин вероятно стотици жени оставят изправени пред един ужасяващ избор - да се върнат у дома, но на цената на това да се откажат от децата си и да ги дадат в претъпканите сиропиталища на Ирак или да се откажат от семействата си и вярата си в името на тези невръстни деца. Правителството в Багдад полага известни усилия да осигури някаква закрила на тези деца, докато майките им чакат одобрение за убежище в страни като Германия, Канада или Австралия, където да се съберат с децата си. Същевременно има и един друг спорен момент. Според някои от жените язиди децата им биват отнемани от подкрепяните от САЩ Сирийски демократични сили - кюрдските бойци, които до последно водеха борбата срещу \"Ислямска държава\". От своя страна, кюрдите твърдят, че те полагат грижи за децата, които били изоставени от майките си в бежанските лагери. Според специалистите обаче наистина версията за изоставянията е реална, тъй като много от жените вярват, че тези деца ще им попречат да се завърнат у дома. Язидите са силно капсулирана общност и човек не може да стане един от тях чрез промяна във вярата. При тях или се раждаш язид, или просто не си. Затова много от освободените от плен жени от този етнос вярват, че децата им няма да бъдат приети от общността и дори ще станат причина за тяхното собствено отхвърляне. Самата им религия не е клон на исляма, както при много други, а е течение, комбиниращо в себе си различни месопотамски религии с вярвания от исляма, християнството, юдаизма и зороастризма.  Затова и иракските закони също не помагат в случая. При тях всяко дете, в акта за раждане на което не е посочен баща, бива регистрирано автоматично като мюсюлманин. Религията на майката в случая няма абсолютно никакво значение пред закона. Така ако едно момиче или една жена от язидите бъде отвлечена и изнасилена, забременее и роди дете, това дете ще получи религията на баща си, ако ще и той да е бил джихадист. От самата общност на язидите в момента лобират за промяна в законодателството, която да позволи в подобни случаи майките да могат да дадат на децата си собствената си вяра. Това, разбира се, е за тези, които все пак искат да ги задържат. А много предпочитат просто да се откажат от децата си. За тези жени родените от тях деца не са толкова част от самите тях, колкото символ на собственото им пленничество в ръцете на хора, убивали близките им и роднините им. Подобно е и често отношението в самите общности. В други случаи децата директно биват отнемани от младите жени. Такъв е случаят с 15-годишно момиче от язидите, което бяга от пленничството си и скоро след това ражда дете. Детето й е взето от семейството й и бързо е дадено за осиновяване. За семейството момичето е най-бързия възможен билет към някоя от страните от Запада. Подобни отвлечени момичета и жени получават много по-лесно статут на бежанци, а с това притеглят и семействата си. Затова и те се притесняват, че едно дете на боец от \"Ислямска държава\" може да застраши евентуалното получаване на бежански статут. За да запазят децата си, някои от отвлечените жени стигат дотам, че да съчиняват сложни истории. Подобен е примерът на 21-годишната Анка, чиято дъщеричка в момента е на 3 години. По нейни думи баща му е нейният собствен съпруг, който само за да бъде с нея, се присъединява към \"Ислямска държава\". Там обаче е убит в битка, но не преди да даде живот на момиченцето. При проверка на историята датите почти съвпадат. Именно заради това \"почти\" сега свекървата й е поискала ДНК тест на детето. В крайна сметка обаче, след известни уговорки, свекървата се съгласява с историята на Анка и детето е регистрирано като язид.     Това може да спасява детето, но не пречи на клюките и на хулите, които Анка и много други жени като нея, независимо дали са оставили децата си, или са успели да ги спасят и оставят при себе си, са принудени да преживяват.  За тях често единственият разумен избор е бягството някъде в Европа или в някоя друга западна държава.  Тези деца най-вероятно ще отраснат без религия. А според някои от активистите на язидите, това само и единствено работи в интереса на \"Ислямска държава\" - язидите малко по малко да изчезнат, обезкървени от бягството на собствените си млади.", "date": "2019.03.26", "title": "Презрените деца на \"Ислямска държава\", които никой не иска"}
{"url": "http://www.classa.bg/%D1%81%D0%B2%D1%8F%D1%82/item/393930-%D0%BD%D0%B0%D0%B9-%D0%B4%D0%B5%D0%BB%D0%B8%D0%BA%D0%B0%D1%82%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BE%D1%82-brexit-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-3,5-%D0%BC%D0%BB%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BE%D1%82-%D0%B5%D1%81", "text": "Ребека Гудол е 10-годишна, когато през 1990 г. семейството й се мести от Германия във Великобритания. В следващите години младата жена често пътува и се връща, но от 2010 г. има постоянно местожителство на Острова. Преподава в университет на два часа път от Лондон, детето й е родено и отраснало тук, говори английски език с перфектен акцент (\"защото изкарах проклетата магистратура\"). Съвсем доскоро обаче Ребека няма представа дали ще може да остане в собствения си дом. Германската гражданка е една от милионите имигранти с паспорти от ЕС, чийто престой във Великобритания беше поставен под въпрос заради референдума за Brexit.   ЕС позволява на всички граждани на общността да се заселват, да пътуват и да работят свободно на територията на останалите държави-членки. Прекратяването на този свободен приток на хора от континента беше една от причините за желанието на Великобритания да се отдели от ЕС. Всички граждани на съюза - включително българите - които желаят да останат безсрочно в страната, трябва да кандидатстват за нов миграционен статут на уседналост. Това ще бъде огромно изпитание за системата - смята се, че 3,5 милиона души ще подадат документи за постоянно местожителство във Великобритания през следващите 2 години. Няма по-мащабно и амбициозно миграционно упражнение в историята на британското управление.  От друга страна, това е само едно от хилядите бюрократични препятствия, пред които Лондон ще се изправи след напускането на ЕС, наред с осиуряването на непрекъсати хранителни доставки и опазването на мира в Ирландия. Британският имиграционен министър Каролин Ноукс, която отговаря за изпълнението на този процес, твърди, че той ще бъде \"лесен и безпрепятствен\", така че да могат да продължат с живота си по относително непроменен начин. Някои правозащитници обаче се боят, че самият обем на кандидатстващите за уседналост ще доведе до блокиране на и без това спорния имиграционен режим на страната. Опасения съществуват и за това, че най-възрастните или хората, които говорят слабо английски език, може да не получат възможност за оставане. Ребека Гудол също не може да скрие притеснението си, докато чака отговор от имиграционните служби. Прекарала е последните 2,5 години в неизвестност за това, което може да се случи с живота й след Brexit. \" Винаги съм гледала на себе си като на британка, затова самото преминаване през тази процедура беше изтощаващо за мен \", казва тя. От позицията си на старши преподавател по икономика на недвижимите имоти в Университета Нотингам Трент, тя получава достъп до тестовата фаза на схемата за уседналост, която се отваря най-напред за европейски граждани, работещи в подбрани образователни, здравни и социални институции във Великобритания. По време на тази фаза са получени 30 000 молби, 70% от които получават положителен отговор. На останалите се полага \"предварителен статут на уседналост\" - ограничено право за жителство в страната, което се дава на хората, дошли на Острова преди по-малко от 5 години. Онези, които получат предварителен статут, трябва да кандидатстват повторно за правото си да останат във Великобритания, щом изпълнят изискването за петгодишен престой. Пълноценното задействане на тази схема ще започне на 30 март, независимо дали Лондон и Брюксел ще се договорят за Brexit или не. Това ще бъде денят, в който всички граждани на ЕС ще могат да заявят желанието си да останат. Крайният срок за приемането на молби зависи от условията на сделката (или липсата й) между ЕС и Великобритания - или до юни 2021 (ако споразумението бъде прието), или до края на 2020 г. при твърд Brexit. На практика процедурата би трябвало да е проста - кандидатите първо верифицират самоличността си, като използват мобилното приложение \"EU Exit: ID Document Check\" на британското правителство, което ползва софтуер за лицево и биометрично разпознаване и сканира снимката и паспорта на съответния потребител. След това кандидатът попълва молбата си онлайн, като прилага номера си от системата за социално осигуряване (така потвърждава, че е живял и работил в страната), и посочва съдебното си минало. Цялата процедура би трябвало да отнеме не повече от 20 минути. При Ребека обаче нещата не са толкова прости.  На първо място, проблемът е в телефона й. Оказва се, че правителственото приложение работи само върху по-нови устройства с Android, а нито тя, нито близките й не ползват телефон с тази операционна система. Ребека успява да вземе назаем устройство от свой колега, само за да установи, че функцията за сканиране на документите не работи. Налага се да изпрати паспорта си до Вътрешното министерство за ръчна проверка, а останалата част от процедурата довършва онлайн. Системата обаче погрешка й отрежда само предварителен статус, защото отчита само 2 от последните 5 години, които е прекарала в страната. Гудол разбира, че проблемът се дължи на липсата на активен трудов стаж по време на майчинството й. Поради тази причина й се налага да приложи допълнителни доказателства, че действително е живяла в дома си през въпросния период - като прилага фактури за комунални услуги и банкови извлечения. Почти два месеца след първия й опит да се пребори със системата, Гудол най-после получава съобщение, че има право на безсрочно пребиваване във Великобритания. Тя описва процедурата като \"цялостно положителна\", но далеч не толкова проста и лесна, колкото е очаквала от рекламната кампания. \"За мен не беше лесна. Готова съм да се обзаложа, че няма да е лесна и за майка ми, която е пенсионерка с увреждания\", казва Ребека.  Румънката Александра Булат кандидатства в същата тестова фаза и се сблъсква с подобни препятствия. И при нея системата не признава всички години на постоянно жителство, макар че Булат живее и учи във Великобритания от 2012 г. \"Като студентка работих предимно на временни, почасови или краткосрочни договори, затова никога не съм събирала достатъчно приходи, за да плащам подоходен данък\", казва тя. В крайна сметка прилага допълнителни документи, а ден по-късно получава известие по имейл, че са я одобрили за статут на уседналост. Само по себе си обработването на милиони случаи като този на Ребека и Александра е същински чиновнически кошмар. А това е само един от примерите за комплексното предизвикателство, което Brexit създава за Великобритания. В цялата държавна администрация се готвят за огромни проблеми след прекратяването на 45-годишното членство в ЕС. Въпросът е дали хората, които не се справят достатъчно добре с технологиите или с езика, ще успеят да получат адекватна помощ. Мнозина от хората като Гудол и Булат разполагат с нужните документи, за да докажат, че наистина са живели без прекъсване в страната - и въпреки това системата създава пречки за признаването на статута им. А какво остава за хората, които не разполагат с тези документи? Мобилното приложение на правителството е създадено с оглед на стереотипния идеален гражданин - работещ, допринасящ за икономиката, наличен тук и сега. Но хората, които ще изпитат най-сериозни затруднения, са онези, които са имали прекъсвания в една или друга графа от изисквания.  Самонаетите или безработните лица, неработещите родители и пенсионерите са сред групите, които може да се окажат в риск от изпадане в процепите на системата. Дори само 5 на сто от кандидатите да бъдат отхвърлени, това възлиза на 175 000 души без документ за постоянно пребиваване. Това би било криза от размерите на миналогодишния скандал \"Уиндръш\", при който хиляди мигранти от бившите британски колонии в Карибите бяха заплашени с депортация погрешка заради политиката на првителството за ограничаване на нежеланата имиграция. Десетки души бяха изгонени без основание. Британското вътрешно министерство действа с твърда ръка - понякога дори с ожесточение - при имиграционните казуси, което създава дълбоко недоверие в способността на институцията да се справи с новата вълна от молби. Правителството предприема мерки, за да съдейства на европейските граждани при подаването на молби. Освен системата за предупреждение по имейл (вече 300 000 души са абонирани за нея), са отделени 9 милиона паунда за подкрепа на доброволчески и общностни групи, които да помагат на хората, изпитващи трудности при попълването на онлайн-формуляра. През януари Тереза Мей отмени и първоначално заложената такса от 65 паунда за подаване на молбата за кандидатстване. Дори тези усилия обаче може да се окажат недостатъчни. Много групи - особено ромите, от които има близо 300 000 души във Великобритания - дори не знаят, че са длъжни да подадат документи за новия статус. Мнозина от тях едва говорят английски език.     Кандидатите трябва да приложат валидна форма на документ за самоличност (например международен паспорт) или да имат достатъчно време, за да подадат молба за такъв. Вторият проблем е, че не всички ползват Android-устройства. Макар че са открити 27 центъра из страната за обработка на документи, някои места са по-недостъпни от други. Цяла Шотландия например може да разчита само на центъра в Единбърг. Най-близкият подобен офис за жителите на Ливърпул се намира на 70 км разстояние. Правозащитниците предупреждават, че системата ще бъде изправена пред колапс. А това изглежда е последният проблем в списъка с главоболия на властите в Лондон.", "date": "2019.03.26", "title": "Най-деликатната част от Brexit: Съдбата на 3,5 млн. граждани от ЕС"}
{"url": "http://www.classa.bg/%D1%81%D0%B2%D1%8F%D1%82/item/393931-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%BD%D1%8F%D0%BA%D0%BE%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B7%D0%B0%D1%81%D0%B8%D0%BB%D1%8F%D1%82-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D1%81-%D1%80%D1%83%D1%81%D0%B8%D1%8F", "text": "Русия анексира Кримския полуостров и подкрепя сепаратисткото движение в Източна Украйна, но икономистката Евгения Горобей смята да гласува за проруски кандидат на президентските избори на 31 март. „Кое е най-важното в този момент? Да бъде спряна войната“, обяснява за АФП тази жителка на Киев, която уверява, че ще „гласува за Юри Бойко“. За тази млада 35-годишна жена Бойко – бивш съюзник на сваления през 2014 г. президент Виктор Янукович, е този, който ще се опита да сложи край на въоръжения конфликт, отнел живота на около 13 000 души в Украйна. В тази до голяма степен прозападна държава с 45 милиона жители, където властите се опитват да се разграничат от съветското минало, значителна част от населението продължава да поддържа проруски политически сили.     От 39 кандидати за президент четирима, между които и Юри Бойко, се смятат донякъде за проруски и заедно могат да разчитат на около 15 процента от гласовете. Бойко е най-популярният сред тях: 60-годишен бивш вицепремиер, той е на четвърто място в допитванията с 10 на сто подкрепа. Среща в Москва В Украйна не е лесно да се обявиш открито за проруски настроен, защото обидата и враждебността към Москва са силни. Украинската православна църква, наскоро станала независима от Москва, предупреди избирателите да не гласуват за кандидати, които „говорейки за мир, всъщност призовават към капитулация“. И тримата фаворити – комедийният актьор Володимир Зеленски, сегашният президент Петро Порошенко и бившата министър-председателка Юлия Тимошенко, се обявяват за присъединяване на Киев към Европейския съюз и НАТО. Бойко, от своя страна, подчертава, че „прагматичното“ възстановяване на политическите и икономическите връзки с Москва също е важно. „Трябва да действаме в интерес на страната. В някои области със сигурност ще възстановим отношенията си с Русия, загубихме този пазар“, заяви той за АФП. В петък Юри Бойко замина за Москва, където се срещна с руския премиер Дмитрий Медведев, предизвиквайки яростта на украинския президент Петро Порошенко. Кандидатът обсъди икономическото сътрудничество на среща, на която участваха също ръководителят на газовия гигант „Газпром“ Алексей Милер и престъпният украински политик Виктор Медведчук, на чиято дъщеря кръстник е руският президент Владимир Путин. „Говорят за икономика, докато нашите момчета умират на фронта“, коментира Петро Порошенко след тази среща. Бойко, който събра 0,19 процента от гласовете на президентските избори през 2014 г., настоява също, че е необходимо да се преговаря „директно“ с проруските сепаратисти, идея, категорично отхвърлена от Киев, за който те са само „марионетки“ на Кремъл. В икономически план той настоява за намаляване на цената на комуналните услуги за населението и е готов да сложи край на сътрудничеството с МВФ, чиято финансова подкрепа днес е от решаващо значение за Киев. Родом от Горливка, сега контролирана от сепаратистите, Бойко получава избирателна подкрепа най-вече от възрастни хора, които изпитват носталгия по СССР, и от жители русофили в източната част на страната. „Много често те са готови да подкрепят кандидати, които са добре настроени към Русия“, обяснява анализаторът Микола Давидюк.     Такъв е случаят с Михайло, 63-годишен пенсионер, който живее в Мариупол, последният голям град на изток, контролиран от Киев, който ще гласува за Юри Бойко. „Властите не разрешиха да се развият опозиционни сили“, уверява този човек, който отказва да даде фамилното си име, защото се страхува от отмъщение. Отслабена подкрепа Проруските сили традиционно са много популярни в източната и южната част на страната, но анексията на Крим и въоръженият конфликт със сепаратистите промениха положението за много от традиционните им избиратели. Нещо повече, много от шестте милиона души, живеещи в анексирания Крим и в териториите, контролирани от сепаратистите, няма да могат да гласуват на президенските избори. Макар да няма никакъв шанс да спечели, Бойко иска да се възползва от изборите, за да мобилизира електората си с оглед на парламентарните избори през октомври, на които 10 процента са обявили, че ще гласуват за неговата партия. Въпреки полемиката Евгения Воробей уверява, че не желае да промени решението си за кого да гласува. „Той не се отмята от позициите си“, казва тя за Юри Бойко.   БТА", "date": "2019.03.26", "title": "В предизборната надпревара в Украйна някои искат да засилят връзките с Русия"}
{"url": "http://www.classa.bg/%D1%81%D0%B2%D1%8F%D1%82/item/393932-%D0%B7%D0%B0%D1%89%D0%BE-%D0%B5%D0%B2%D1%80%D0%BE%D1%81%D1%8A%D1%8E%D0%B7%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B2%D1%8A%D0%B7%D1%80%D0%BE%D0%B4%D0%B5%D0%BD-%D0%BD%D0%B0-%D0%B5%D0%B4%D0%BD%D0%B0-%D0%BD%D0%BE%D0%B2%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%BE%D1%81%D0%BD%D0%BE%D0%B2%D0%B0", "text": "Днес по отношение на ЕС има две антагонистични позиции. Привържениците на първата защитават тезата, че трябва да се запази статуквото. То трябва да се подобрява козметично и с красива риторика, но същината, базата, идеологията, върху които е изграден ЕС след Втората световна война да се запази.  По-ясно казано, Евросъюзът да съхрани своята роля като защитник на транснационалния капитал и транснационалните корпорации. Да защитава либералната глобализация и нейните ценности, които унищожават националните държави, пропагандират джендър идеология.  Да продължи да има релефно проявена русофобска нагласа и да търси конфронтация с руснаците. Тази категория фенове на ЕС се самонаричат прогресисти. В действителност те са регресисти, които виждат бъдещето на обединена Европа като Европа на регионите. Меркел и Макрон са едни от най-ярките изразители на тази линия. Повече от очевидно е, че не става въпрос за сблъсък между ляво и дясно.     Другата група, която набира сили в Евросъюза, е тази на патриотите, които са наричани от техните идеологически противници популисти.  В действителност става въпрос за патриоти, традиционалисти, етатисти. Те защитават Европа на свободните и демократични нации.  Привърженици са на плана Фуше, който е изграден върху идеите и вижданията на Шарл дьо Гол за обединението на Стария континент след Втората световна война. Днес Брюксел популяризира изпраните биографии на „бащите-основатели на Европа: Роберт Шуман и Жан Моне, хора работели за интересите на САЩ след 1945 г.; Валтер Халщайн, изтъкнат нацистки юрист натоварен от Хитлер да концептуализира и подготви „Нова Европа“. Хубаво е да се знае истинската история на зараждането на Евросъюза. Защото и днес той носи своите „родилни петна“. Според Франсоа Аселино, френски политик, бивш генерален инспектор в министерството на финансите, кандидат за президент на Франция през 2017 г. , ЕС е заченат порочно.  Процесът на изграждането на Евросъюза е опорочен още от самото начало от неговите създатели, които са всичко друго, но не и демократи . Основният концептуален мейнстрийм, в който европейците влизат още от самото начало, е създаден от германеца Валтер Халщайн. Той е роден през 1901 г. и умира през 1982 г. Халщайн е преподавател по право в Германия и е изтъкнат нацистки юрист. На 30 септември 1935 г. той е изпратен като представител на нацисткото правителство в университета в Рощок. По времето на Хитлер управляващите са изпращали доверени лица да контролират висшите учебни заведения. Писмото на нацистите, с което Валтер Халщайн е изпратен в Рощок, се намира в архивите и може да се прочете. В него той декларира, че след Първата световна война е член на следните организации: Асоциация на асистент-адвокатите на нацисткия Райх; Асоциация на преподавателите на нацисткия Райх; член на Асоциацията на германските юристи национал-социалисти. Членството на Валтер Халщайн в изброените нацистки организации е необходимо, за да бъде назначен от нацисткото правителство за наблюдател в университета в Рощок. На 9 май 1938 г. Адолф Хитлер отива в Рим и се среща с Бенито Мусолини с цел стартирането на проект за изграждане на европейска диктатура наречена „Нова Европа“, която да бъде под техен контрол. Те решават да обединят за тази цел усилията на своите доверени юристи. В периода 21-25 юни 1938 г. Валтер Халщайн е представител на нацисткото правителство във фашистка Италия.  Неговата задача е съвместно с италианските юристи фашисти да изгради юридическата рамка на „Нова Европа“.  На 1 февруари 1941 г. френският вестник „Пари-соар“ публикува статия със заглавие „1941 ще бъде историческа година на голямото прегрупиране на Европа“, което повтаря направената вече декларация от Адолф Хитлер. Това ще бъде „Новата Европа“, концептуализирана от Валтер Халщайн. По този повод в колаборационистка Франция на маршал Петен се издава брошура „Европейска Франция“. На 6 юни 1941 г. в Париж при откриването на експозицията „Европейска Франция“ присъстват представители на нацистката власт. Церемонията е открита от маршал Петен.  На експозицията е представена карта на вчерашна Европа, която е разпарчетосана на „неефикасни“ демокрации .  Но посетителите могат да видят и картата на бъдеща Европа без граници, нарисувана от Адолф Хитлер и Бенито Мусолини. В нея няма да има пречки за трансевропейските комуникации, които ще подсилят проевропейските чувства и ще благоприятстват търговията . Режимът във Виши разпространява афиши с надписи „Аз работя в Германия за моето семейство и за Франция“.  Германия от своя страна разпространява плакати, на които пише „Германският войник се сражава за свободата на Европа“.  По време на Втората световна война Валтер Халщайн е в редовете на Вермахта като нацистки офицер. Той е пленен от съюзниците по време на битката при Шербур. Валтер Халщайн влиза в политиката след Втората световна война. Той става член на ХДС (Християндемократически съюз).  През 1951 г. Валтер Халщайн е назначен за държавен секретар по външните работи на канцлера Конрад Аденауер. Заемайки този пост, той разработва „Доктрината Халщайн“ и преговаря от името на ФРГ условията за изграждане на европейската конструкция.  На 25 март 1957 г. той преподписва заедно с Конрад Аденауер Римския договор.  В действителност „Доктрината Халщайн“ представлява разработките на Валтер Халщайн направени през 1938 г. за „Нова Европа“ по поръчка на Адолф Хитлер . Странно! В Брюксел всички страдат от тежка селективна амнезия. Никой не си спомня тези съществени „детайли“. Година по-късно през 1958 г. Валтер Халщайн е първият президент на Европейската комисия.  Тогава тя се нарича „Комисията Халщайн“. Той заема този пост до 1967 г. Валтер Халщайн е предшественик на Жозе Мануел Барозо и Жан-Клод Юнкер. През 1965 г. германецът представя плана „Халщайн“, в който се предвижда създаване на федерална Европа. Шарл дьо Гол реагира незабавно. Той блокира проекта „Халщайн“ чрез налагане на вето :  „Кризата на празния стол“.  Френската преса по това време е под влиянието на англосаксонците и критикува ожесточено Дьо Гол. След Втората световна война американците рециклират много нацисти и ги връщат на германската политическа сцена. Сред тях са известни учени, юристи и политици. По този начин редица идеи на Адолф Хитлер са пренесени в следвоенна Европа. През 1967 г. Шарл дьо Гол успява да предизвика оставката на Валтер Халщайн. Какво следва? Генералът през 1969 г. е свален от власт, а през 1970 г. – умира.  Валтер Халщайн не потъва в забрава. Той е прехвърлен на нов пост и оглавява Европейското движение . През 2017 г. евродепутатката от ГЕРБ Ева Майдел става президент на движението. В статия на „Дейли телеграф“ от 19 септември 2000 г. се публикуват разсекретени конфиденциални документи на американското военно ведомство за периода 1950-1960 г. Те касаят Европейското движение, което най-вероятно още от тогава е обект на американската „мека сила“. На 2 ноември 2011 г. гръцкото правителство с пълно мнозинство подкрепя решението на премиера Папандреу да бъде организиран референдум относно „Спасителния план“ за Гърция. Той заявява тържествено, че „демокрацията трябва да бъде запазена и тя стои над апетита на пазара“. Какво следва? Всички европейски медии скачат върху Папандреу. Никола Саркози е възмутен. Президентът Барозо е смутен и загрижен. Какъв е поводът? Реагират остро на идеята да има народно допитване? Страната, която изобрети демокрацията, през 2011 г. изпрати SOS. Франция като страна наследник на Френската революция и страна, която защитава правата на човека, трябваше да подкрепи Гърция. Но уви. Саркози осъди идеята на гръцкия премиер за референдум. Папандреу бе принуден да си подаде оставката и да бъде заместен от Лукас Пападимос. Кой е той? Лукас Пападимос е посочен от банка „Голдман Сакс“. Той е работил в банка в град Бостън. Днес според Франсоа Аселино Европа е изправена пред предизвикателството да се бори за запазване на демокрацията в континентална Европа.  Да се бори срещу проектираната от Валтер Халщайн диктатура.  На 6 август 2012 г. неизбраният от никого Марио Монти, бивш италиански премиер и бивш еврокомисар, заяви:  „Ако правителствата се оставят да бъдат оседлани от решенията на техните парламенти без да си оставят пространство за преговори, то Европа рискува да се разпадне, а не да се усили нейната интеграция“. Марио Монти съветва европейските правителства да не се тревожат много за решенията на техните парламенти. Самият той е президент на Италианския съвет.  Монти никога не е заставал с лице към избиратели и е назначен за „пожизнен сенатор“ от президента на Италианската република след натиск от Европейската комисия и „Голдман Сакс“.     Множество отговорни германски политици се възмутиха от декларацията на Марио Монти. На 6 август 2012 г. говорителят на германското правителство Георг Щрайтер заяви на пресконференция:  „Решенията на правителствата трябва да имат демократична легитимност. Канцлерката има съзнание, че в Германия текстовете трябва да бъдат подкрепени от парламента и той трябва да участва в тяхното изработване. Трябва да въведем малко спокойствие в този дебат“.  Дават ли си сметка европейците, че даже още през 2012 г. говорителят на германското правителство е принуден да дава пресконференция, за да потвърди, че решенията на правителствата трябва да са легитимни и подкрепени от парламента! Оказва се, че призракът на Валтер Холщайн продължава да броди в ЕС. Днес има забрана за всякакви сериозни дебати на тема реконструкция или излизане от Евросъюза. Единствено британците с Brexit прекрачиха тази „червена линия“.  Всеки противник на сегашното статукво се обявява от медиите за антиевропеец, антипарламентарист, принадлежащ към крайната десница или популист.  Жан-Мари льо Пен е евродепутат от 1984 г. Той и неговата партия водена днес от неговата дъщеря никога не са призовавали Франция да напусне ЕС или еврозоната. В Италия „Движението 5 звезди“ на Бепе Грило също не предлага да се напусне ЕС или еврозоната.  Привържениците на статуквото перманентно се опитват да представят тези, които искат да бъде изграден един нов Евросъюз на базата на плана Фуше и идеите на Шарл дьо Гол, като сили, които искат да разрушат ЕС. Важната битка между двете противоборстващи тенденции предстои и тя ще се състои на евроизборите през месец май тази година. Но с избирането на нов европарламент противопоставянето ще избухне с нова сила.    ", "date": "2019.03.26", "title": "Защо Евросъюзът трябва да бъде възроден на една нова демократична основа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393924-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%80%D1%83%D1%81%D0%BA%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%B5", "text": "Руската моделка Хелга Лавкейти, който е много популярна в Instagram, показа откровена фотография без сутиен. Снимката е публикувана на нейната страница в мрежата.      На кадъра красавицата дърпа блузката надолу, демонстрирайки красивите си форми. За пет часа почти 70 хиляди души харесаха снимката. Хелга Лавкейти е модел от Хабаровск, която е на 27 години.      Момичето е известно с женствените си форми - има тънка талия и големи гърди. На страницата й в Instagram са се абонирали 3,8 милиона души. Славата дойде при нея след участието си в откровени фотосесии, включително тези, базирани на филма \"Петдесет нюанса сиво\".      ", "date": "2019.03.26", "title": "Известна руска моделка се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393925-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%BF%D1%80%D0%B8%D0%BF%D0%B0%D0%B4%D0%BD%D0%B0-%D0%B2", "text": "Ослепителна моделка ще лежи осем години в затвора в Пакистан за трафик на наркотици. Съдия Сахжад Раза осъди днес 22-годишната чехкиня Тереза Хлушкова на осем години и осем месеца затвор. Присъдата шокира красавицата и тя се разплака и се срина на земята. Медиите в Чехия коментират, че до този момент тя е излъчвала самочувствие и увереност, че до тежка присъда все пак няма да се стигне. Първоначално е била обсъждана 10-годишна присъда, но в крайна сметка тя е намалена на осем години, от които година и два месеца вече са излежани. Манекенката има 30 дни, в които да подаде обжалване до Върховния съд на Пакистан.      Засега не е ясно кой ще защитава чехкинята пред по-нататъшните инстанции. След произнасянето на присъдата досегашният защитник на моделката Асгхар Догар е заявил пред медиите, че клиентката му го е предупредила, че ще го смени, ако не бъде удовлетворена от развоя на делото. Тереза е арестувана преди повече от година на летището, при проверката откриват, че куфарът й е пълен с наркотици.      Вътре откриват почти девет килограма хероин. Самата Тереза твърди, че е станала жертва на заговор и дрогата е била подхвърлена от мъж, с когото е излизала. Медиите, обаче, коментират, че тя започва да води изведнъж охолен начин на живот месеци преди да бъде арестувана и явно оттогава датира и намесата й в търговията и трафика с дрога.      Адвокатът твърди пред съда, че въпросният куфар всъщност не бил на неговата клиентка, а на мъж, който също пътувал с нея. Пакистанските затвори се славят със своята жестокост и Тереза се бои от това какво може да й се случи там, пишат медиите в Чехия. Манекенката има и друга възможност - да поиска да бъде преместена в Чехия, където да излежи присъдата си.    ", "date": "2019.03.26", "title": "Ослепителна моделка припадна в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393926-%D0%BD%D0%BE%D0%B2%D0%B0%D1%82%D0%B0-%D1%81%D1%83%D0%BF%D0%B5%D1%80%D0%BA%D0%BE%D0%BB%D0%B0-%D0%BD%D0%B0-pagani", "text": "Pagani работи върху най-екстремната версия на Huayra. Тя се нарича Dragon и ще бъде пусната в количество от четири бройки в сътрудничество с ателието TopCar.     Първите изображения на Pagani Huayra Dragon се появиха в мрежата и определено хиперколата изглежда много агресивно.      Новият аеродинамичен пакет и многобройните яркооранжеви вложки привличат вниманието.   Най-вероятно двигателят на Pagani Huayra Dragon ще бъде подобрен. Твърди се, че ще бъде по-мощен от пистовия Huayra BC, т.е. 6-литровият туин турбо V12 ще има мощност от над 800 конски сили.           ", "date": "2019.03.26", "title": "Новата суперкола на Pagani"}
