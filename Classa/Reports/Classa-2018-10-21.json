{"url": "http://www.classa.bg/%D1%81%D0%B2%D1%8F%D1%82/item/388654-%D1%82%D1%80%D1%8A%D0%BC%D0%BF-%D0%B0%D0%BF%D0%BB%D0%BE%D0%B4%D0%B8%D1%80%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0", "text": "Американският президент Доналд Тръмп изрази благодарността си на Мексико, когато научи, че страната е изпратила своите полицейски сили на границата с Гватемала.   \"Благодаря ви Мексико, ние с нетърпение очакваме да работим с вас!\" е написал президентът в профила си Twitter, заедно с видео на мексиканските федерални полицейски служители, които пристигат в Чиапас.   Президентът заплаши да изпрати войски до границата с Мексико, ако тази страна не спре \"кервана\" на мигранти от Централна Америка (от Хондурас, Салвадор и Гватемала).   Манелич Кастилия, генерален комисар на федералната полиция, обясни, че целта на 244 войници, които са пристигнали на Международно летище Тапачула на борда два Boeing, е в подкрепа на Националния институт по миграционна политика, според информация на El Sol.   Според него, мисията им не е да спре влизането на мигранти от Хондурас, а да избегне евентуално пренасищане с молби за влизане в Мексико.   Противоречието избухна, след като в петък тръгна нов керван на централноамериканци, желаещи да достигнат територията на САЩ. Около 160 души са потеглили от град Сан Педро Сула, вторият най-важен град в Хондурас. През следващите дни стотици други хора се присъединиха към колоната.   Въпреки че има свобода на движение между горепосочените държави, при пристигането си в Мексико гражданите им трябва да имат валидна виза, за да влязат или да претърпят депортиране. Ето защо Вашингтон настоява мексиканските власти да спрат потока от мигранти.", "date": "2018.10.21", "title": "Тръмп аплодира пристигането на Федералната полиция на Мексико на границата с Гватемала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388648-%D0%BD%D0%B5-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0%D0%BC%D0%B5-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D0%BF%D0%BB%D0%B0%D1%82%D0%B5%D0%BD%D0%B8%D1%8F-%D0%BF%D0%B8%D1%8F%D0%BD%D0%B8%D1%86%D0%B0-%D0%B7%D0%B0-%D1%88%D0%B5%D1%84-%D0%BD%D0%B0-%D0%B5%D1%81", "text": "Ние, европейците, не бива и не заслужаваме да имаме най-скъпоплатения пияница за ръководител на Европейската комисия (Жан-Клод Юнкер) и в същото време някой да ни убеждава, че Европейският съюз в този си вид е привлекателен. Това е коментирал председателят на АБВ Румен Петков пред делегатите на Конгреса на Отечествения съюз.     „Виждаме, че референдумът в Македония се провали, но въпреки това външният натиск върху тази държава, нейните институции и граждани продължава, а това води до заключението, че в случая не говорим за демократичен или самостоятелен избор на една държава и един народ. Фактори, които неизменно повишават и без това високият евроскептицизъм“, подчертал Петков. Той разкритикувал външната политика, която България води. „Ние сме страна почтен и коректен партньор на ЕС и НАТО, но патриотизмът ни не минава през защита на националните ни интереси като гарантиране на енергийната ни сигурност или способността на страната ни за защита“, коментирал лидерът на АБВ. „На този фон трябва много ясно да си дадем сметка и за това как виждаме бъдещото разширяване на ЕС и НАТО, особено в условия, в които сме свидетели как Албания и Косово просто решават и обявяват, че ще свалят границите помежду си. И питаме, дали това е пътят? Дали този подход няма да задълбочи регионалните конфликти? Дали силната идея за развитието и приобщаването на Западните Балкани не е поставена под въпрос“, изтъкнал той. По думите му, през последните години страната ни търпи и поредица от провали и по отношение на двустранните си връзки с редица държави. Иначе лидерът на АБВ посочил пред делегатите на конгреса, че Отечественият съюз вече 76 години защитавал интересите на България и бил символ на дългогодишен патриотизъм.", "date": "2018.10.21", "title": "Не заслужаваме най-скъпоплатения пияница за шеф на ЕС"}
{"url": "http://www.classa.bg/%D1%81%D0%B2%D1%8F%D1%82/item/388649-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D0%B0%D1%88%D0%BE%D0%B3%D0%B8-%D0%BF%D0%BE%D1%87%D0%B8%D0%BD%D0%B0%D0%BB-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BD%D0%B0-%D0%B1%D0%B8%D1%82%D0%BA%D0%B0-%D0%B2-%D0%BA%D0%BE%D0%BD%D1%81%D1%83%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Саудитският опозиционен журналист Джамал Кашоги, изчезнал на 2 октомври, след като влезе в консулството на страната си в Истанбул, е починал в резултат на разгоряла се \"битка\" с други хора вътре в сградата, съобщи в петък главният прокурор на Саудитска Арабия, според Ройтерс.   Чрез държавната агенция Рияд съобщи, че след предварително разследване, във връзка с делото са арестувани 18 души, всички от саудитска националност. Главният прокурор на страната заяви, че разследването на инцидента продължава.   Също така се оказа, че саудитският крал Салман бин Абдулазис е уволнил заместник-шефа на разузнаването Ахмед Асири и съветника на кралския двор Сауд ал Кахани. Последният отговаря за саудитската пропаганда в чужбина.   За пръв път Риад признава, че Хашоги, от чието изчезване вече са минали повече от две седмици, е мъртъв. Преди това Рияд многократно отричаше, че е бил убит в рамките на мисията и твърдеше, че я е напуснал малко след влизането си.   Критичният журналист от Саудитска Арабия никога не бе видян отново, след като влезе в консулството на своята страна в Истанбул на 2 октомври, за да събере документи, необходими за сключване на брак. Анкара започна разследване по случая, по време на което анонимни турски официални лица увериха медиите за наличието на звукови и видео доказателства, че е убит и разчленен в сградата.   Източници, които имат достъп до разследването, съобщиха на пресата, че е бил разчленен от началника на съдебна патоанатомия на Генералната дирекция за обществена сигурност на Саудитска Арабия, Салех ал Тубайчи, в присъствието на консула. Според тях, убийството е продължило седем минути.   Вчера беше съобщено, че турските власти са разширили търсенето на Кашоги, в гора в Истанбул и в близката провинция. Според вестник Daily Sabah, този факт \"ясно показва, че усилията вече не са за намиране на журналиста, а на останките му.\"   Коментирайки този случай, журналистът Педро Гонзале Мунне заяви, че това твърдение от Рияд е \"начин за печелене на време\".", "date": "2018.10.21", "title": "Саудитска Арабия: Кашоги починал в резултат на \"битка\" в консулството в Истанбул"}
{"url": "http://www.classa.bg/%D1%81%D0%B2%D1%8F%D1%82/item/388650-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B3%D1%80%D0%B0%D0%B4-%D1%81-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B0-%D0%BB%D1%83%D0%BD%D0%B0-%D0%B7%D0%B0-%D0%BE%D1%81%D0%B2%D0%B5%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D1%83%D0%BB%D0%B8%D1%86%D0%B8%D1%82%D0%B5", "text": "Китайския град Ченгду (провинция Съчуан) е проектирал амбициозен план за стартиране на сателитно осветление до 2020 г., съобщава местният вестник Пийпълс Дейли.   Новината беше съобщена от Ву Ченфенг, президент на Aerospace Research Institute в Ченду, по време на Националната конференция по иновации и предприемачество, проведена на 10 октомври в града.   Ву обясни, че тази \"изкуствена луна\" ще бъде проектирана така, че да допълва истинската Луна и нейната яркост се очаква да бъде до осем пъти по-мощна. Ще може да осветява площ от 10 до 80 километра в диаметър, а диапазонът на прецизност на осветление ще може да се контролира до десетки метри, и ще замени уличното осветление.   След това изявление някои изразиха загриженост относно отрицателните ефекти, които проектът може да има, по-специално върху ежедневната рутина на животните. Въпреки това, директорът на Института по оптика на Харбин, КанУеймин, побърза да разсее тези съмнения, като обяснява, че изкуствената светлина ще бъде подобна на сиянието на залеза, така че, според него, няма да доведе до проблем за животните.   Проектът започна преди няколко години. Според вестника, идеята възникнала от \"френски художник, който представял линия огледала, висящи над Земята, за да отразяват слънчевата светлина и да осветяват улиците на Париж през цялата година.\" Идеята за проекта, след преминаването на поредица от технологични тестове, вече е достатъчно развита, за да позволи нейното стартиране през 2020 г.", "date": "2018.10.21", "title": "Китайски град с \"изкуствена луна\" за осветяване на улиците"}
{"url": "http://www.classa.bg/%D1%81%D0%B2%D1%8F%D1%82/item/388651-%D0%BF%D0%BE%D0%BC%D0%BF%D0%B5%D0%BE-%D0%BF%D1%80%D0%B8%D0%BA%D0%B0%D0%BD%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0", "text": "Държавният секретар Майк Помпео, насърчи правителството на Украйна и представителите на църквата, да предприемат стъпки \"към създаването на автокефална Украинска православна църква\", която ще бъде независима от Московската патриаршия, и подчерта, че украинците са в състояние да се покланят на Бог \"както те изберат\".   \"Съединените щати отново изразяват силната си подкрепа за религиозната свобода и свободата на членовете на религиозни групи, включително и на православната общност на Украйна, да управляват тяхната религия според своите убеждения, без намеса отвън\", каза той в изявление, добавяйки, че толерантността и разбирането са от ключово значение, за да се гарантира, че хората с различни религиозни принадлежности живеят заедно в мир.   Вселенската патриаршия в Константинопол отмени собственото си историческо писмо от 1686, за включването на метрополиса на Киев в Московската патриаршия, като по този начин даде правото на православната църква на Украйна да стане автокефална църква и да избира самостоятелно собствените си първенци. В отговор на този акт, Руската православна църква, която се противопоставя на създаване на украинска автокефална православна църква, е прекъснала отношения с Константинопол, смятайки неговите решения за Украйна за \"незаконни и канонично недействителни \".", "date": "2018.10.21", "title": "Помпео прикани правителството на Украйна да създаде независима православна църква"}
{"url": "http://www.classa.bg/%D1%81%D0%B2%D1%8F%D1%82/item/388652-%D0%B8%D1%80%D0%B0%D0%BD%D1%81%D0%BA%D0%B8%D1%82%D0%B5-%D1%82%D0%B0%D0%BD%D0%BA%D0%B5%D1%80%D0%B8-%D0%B1%D1%8A%D1%80%D0%B7%D0%B0%D1%82-%D0%B4%D0%B0-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B4%D0%B8-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Огромен превоз на ирански петрол за Китай е в ход, на повече от 20 милиона барела, малко преди влизането в сила на санкциите, наложени от САЩ на Иран, предадоха от Ройтерс.   Този безпрецедентен обем на суров петрол, изпратен с танкери на иранската Национална компания (NITC), е насочен към пристанище Далиан, североизточен Китай, между последните дни на октомври и първите на ноември.   Ще бъде невъзможно да се попречи на Иран да продаде петрола си, каза източник от корабната компания пред информационната агенция.   Иран, третият по големина производител на Организацията на страните износителки на петрол (ОПЕК), обикновено изпраща един до три милиона барела петрол на месец за китайските пристанища, така че тази доставка е исторически рекорд.   През 2014 г. Ислямската република вече е използвала пристанището на Далиан за да съхранява петрола си, поради важната рафинерия, която разполага със необходимите съоръжения.   Иранските власти заявиха, че са готови да се противопоставят на санкциите, въпреки че САЩ заплашват да наложат подобни мерки на която и да е нация или компания, която преговаря с Техеран.", "date": "2018.10.21", "title": "Иранските танкери бързат да стигнат до Китай преди началото на американските санкции"}
{"url": "http://www.classa.bg/%D1%81%D0%B2%D1%8F%D1%82/item/388653-%D0%BF%D0%B5%D0%BD%D1%8F-%D0%BD%D0%B8%D0%B5%D1%82%D0%BE-%D0%BC%D0%B5%D0%BA%D1%81%D0%B8%D0%BA%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B5-%D0%BD%D0%B5%D1%80%D0%B5%D0%B4%D0%BE%D0%B2%D0%BD%D0%BE-%D0%B8%D0%BB%D0%B8-%D0%BD%D0%B0%D1%81%D0%B8%D0%BB%D1%81%D1%82%D0%B2%D0%B5%D0%BD%D0%BE-%D0%B2%D0%BB%D0%B8%D0%B7%D0%B0%D0%BD%D0%B5-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "\"Като всяка суверенна държава, Мексико не позволява или не ще позволи нередовно или насилствено навлизане в територията си\", заяви президентът на Мексико, Енрике Пеня Нието, в съобщение за опитите за незаконно влизане в Мексико на кервана от мигранти от различни страни от Централна Америка.   Пеня Нието подчерта, че Мексико призовава за \"безопасна, редовна и подредена\" миграция на тези, които напускат родните си места в търсене на по-добри условия на живот, и че мексиканското правителство е в контакт с членовете на кервана за да им съобщи, че биха били приети при спазване на надлежните процедури.   В това отношение мексиканският президент припомни, че всеки може да влезе в страната, при условие че има \"документи за пътуване и виза, издадена от Мексико\", или да поиска признаване като бежанец.   \"За тази работа официално поискахме подкрепата на ООН. По този начин започна влизане в нашата страна на десетки хора, които се обслужват от Националния институт по миграция\", каза президентът.   Пеня Нието се оплака, че голям брой имигранти се опитали да влязат незаконно в Мексико, създавайки \"безпрецедентна ситуация\" на граничен пункт между Сиудад Идалго (Чиапас, Мексико) и Текун Уман (Гватемала). Президентът също така добави, че събралите се са нападнали и дори наранили \"няколко членове на Федералната полиция, които са без оръжие идействат при строго спазване на протоколите за правата на човека \".", "date": "2018.10.21", "title": "Пеня Нието: Мексико няма да допусне \"нередовно или насилствено\" влизане на мигранти"}
{"url": "http://www.classa.bg/%D1%81%D0%B2%D1%8F%D1%82/item/388645-%D0%BD%D0%B0-%D1%81%D0%B0%D1%89-%D0%BD%D0%B5-%D0%B8%D0%BC-%D0%BE%D1%81%D1%82%D0%B0%D0%B2%D0%B0-%D0%BD%D0%B8%D1%89%D0%BE-%D0%B4%D1%80%D1%83%D0%B3%D0%BE,-%D0%BE%D1%81%D0%B2%D0%B5%D0%BD-%D0%B4%D0%B0-%D1%81%D0%B8-%D1%82%D1%80%D1%8A%D0%B3%D0%BD%D0%B0%D1%82-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": " се готви за парламентарни избори, които трябва да се проведат още през 2016 г. но след нахлуването на американците в тази страна тя престана да бъде нещо, което да може се нарече „нормална“ страна. Изборите досега се проваляха един след друг и накрая бяха пренесени на 20 октомври 2018 г.     Талибаните . подготвиха своята „изненада“ за изборите: покушение срещу командващия въоръжените сили на САЩ и НАТО в Афганистан – американския генерал Остин Скот Милър. Терористичният акт бе планиран в момента на посещението на генерала в Кандахар на 18 октомври, където се срещна с ръководителите на провинцията. След края на срещата, когато домакините съпровождаха госта към хеликоптерната площадка, един от охранителите откри огън, в резултат на който загинаха ръководителя на местната провинция и ръководителя на разузнавателната служба. Губернаторът на провинцията бе тежко ранен и почина в болницата. Генерал Милър остана жив благодарение на бронежилетката си, но още двама американци, които го съпровождаха са тежко ранени. Ролята на талибаните в покушението не буди съмнение. Основните мишени, както заявиха представителите им бяха генерал Милър и полицейският генерал Абдул Резик. Фактът, че генерал Милър остана жив, сериозно смекчи реакцията на американските медии. При друг резултат във Вашингтон щеше да се разгори скандална дискусия за резултатите на „новата стратегия“ на Тръмп в Афганистан. Но тази дискусия е неизбежна. Ситуацията в Афганистан става все по-сложна. Според експертите настоящата нестабилност не я е имало от началото на войната през 2001 г. Талибаните контролират повече територия откогато и да е било. Атаките на талибаните стават все по-мащабни, все по-чести и с все по-големи резултати. Днес въоръжените противници на проамериканския режим в Кабул контролират 70% от територията на страната и се борят за завземането на столиците на провинциите. През последните месеци те влязоха в Газни и във Фарах и бяха изтласкани от там единствено с помощта на американските войски и ударите на авиацията. Според ООН само през 2017 г. в Афганистан са убити и ранени 10 хил. цивилни, а през 2018 г. се очаква по-нататъшен ръст на този показател. Преди година президентът на САЩ Доналд Тръмп обяви „война до победен край“. Планираше се да се засили натискът срещу талибаните и да се заставят да седнат на преговорната маса с афганистанското правителство. Предлагаше се да се действа в четири направления= Да се провеждат операции на специалните сили и да се нанасят въздушни удари. Да се задушат финансовите източници на талибаните, което да включва бомбардировки над опиумните плантации, които уж се контролират не от американците, а от талибаните. Да се изяснят и ликвидират източниците на финансиране на талибаните зад граница. Провеждането сред религиозните групи на населението на Афганистан на публични дискусии за законността на войната с талибаните. Оказване на натиск срещу Пакистан с искане на арест и предаване на лидерите на талибаните. Според експертите, макар и териториалната експанзия на талибаните през последната година да се е забавила, движението е успяло да удържи контролираната територия и да запази способността на води активни бойни действия. И въздушната война е довела само до ръст на количеството на цивилните жертви. Въпреки бомбардировките на маковите плантации и лабораториите за хероин талибаните са запазили състоянието си и възможностите им са се увеличили. Представителите на ислямските групи и религиозните авторитети проведоха серия срещи с представителите на талибаните в Индонезия и Саудитска Арабия, опитвайки се да привлекат последните към преговорите с правителството, но талибаните отхвърлиха тези предложения, наричайки ги част от „американския процес“ по оправдаване на войната, която САЩ водят. Що се отнася до Пакистан, той отрича своята помощ за талибаните и изразява готовност да помогне вътрешноафганистанския диалог да започне. Накратко годината, преминала от времето на обявяването от Тръмп на „войната до победен край“, не е решила въпроса за ефективността на стратегията на САЩ в Афганистан и не е направила тази стратегия по-разбираема за американците. Десетки хиляди талибани са убити и пленени, но движението не отслабва. Напротив, неговите редици растат. Пред 10 години правителството в Кабул оцени числеността на талибаните до 15 хил. души, а днес тези оценки достигат до 60 хил. Появата през 2015 г. в Афганистан и Пакистан на филиал на „Ислямска държава“ наричащ се „Вилает Хорасан“ засили равнището на насилието. Вилаетът стои зад терористични актове срещу мирните жители – нещо с което талибаните не са се занимавали никога. Разрешаването на конфликта в Афганистан не се способства от засиленото напрежение между САЩ и регионалните държави Иран, Русия и особено Пакистан. Вече отдавна се знае, че афганистанските сили за сигурност не могат да със собствени сили да се справят със ситуацията. Двете фракции на парламента, образували се през 2014 г. в правителството на национално единство далеч не са единни. През всичките тези четири години правителството се делеше по най-важните въпроси. Състоялият се терористичен акт, в резултат на който загинаха на практика всички ръководители на Кандахар, а командващият от ВС на САЩ остана жив по чудо, няма да укрепи вярата на населението в действащата власт. Най-дългата война в историята на САЩ ще продължи. Тя ще тече докато Вашингтон не разбере, че единственото решение на „проблемите в Афганистан“ е излизането на демократизаторите от тази многострадална страна.   Превод: В.Сергеев", "date": "2018.10.21", "title": "На САЩ не им остава нищо друго, освен да си тръгнат от Афганистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388646-%D1%84%D1%83%D1%82%D0%B1%D0%BE%D0%BB%D0%BD%D0%BE%D1%82%D0%BE-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0", "text": "Когато последната ария е изпята, когато графитите са изтрити, когато колажите и меметата са изчерпани, извиненията са изстреляни, а вандалите и футболните феновете са отстранени и арестувани - тогава идва времето за обемни и обилни обобщения, за философски заключения и поглед към „голямата картинка\". В случая „голямата картинка\" е сочна и смешна оперета за каръшки и кармични съвпадения, потопена в повтарящи се модели и мотиви на абсурда.     Международният „Локо София\"-скандал с вече печално известното гостуване на Софийската опера в Япония затваря един порочен и комичен цикъл, започнат през онова почти далечно протестно лято на 2013-а година. Тогава сградата на Софийската опера беше окупирана от зле възпитани футболни фенове, които за парче пица и някой лев играеха ролята на пародийни преторианци на майстора на барабаните и виден клекшоп експерт Волен Сидеров и неговата партия „Атака\". Преди пет години тези хора, видимо взети от агитките и кварталните фитнеси, буквално опикаха Операта и предизвикаха възмущението на гражданите и културните елити в страната. Преди няколко дни други футболни фенове, този път служители на Операта, надраскаха „Локо София\" в Хирошима, Япония, и предизвикаха международен медиен скандал плюс пореден повод за срам на целокупното българско гражданство. Сякаш едните дегенерати и ултраси маркираха и проклеха Софийската опера с урината си, и я обрекоха на трансконтиненталните графити издевателства на други дегенерати и ултраси години по-късно. Елитната културна институция вече пълна петилетка не може да се отърве от бремето на футболните простотии. Фолклорният фенски мотив „По дяволите футбола, отиваме на опера\", звучал в толкова много претъпкани с агиткаджии и алкохолни изпарения автобуси и трамваи, придобива съвсем друго значение в контекста на актуалния „Хирошимагейт\" и позабравеното опикаване на Операта от 2013-а. Ала събитията са свързани и никой не може да ни попречи да прекараме дебели черни линии между отделните точки и дати. Преди пет години от Софийската опера публично се оплакваха от вандалските и варварски действия на футболни фенове, ангажирани от „Атака\". А днес всички се оплакваме от вандалските и варварски действия на футболни фенове, ангажирани от Софийската опера. Един бърз мост към миналото ни припомня позицията на Операта, когато офисът на „националистите\" беше в интимно съжителство с помещенията на артистите. В разгара на протестното лято те пуснаха до обществеността, наситено с тревога, съобщение: „Призоваваме националните медии, които държат на изкуството, наречено опера, за отразяване на трудното положение, в което се намират всички певци и целият персонал на най-стария ни културен институт. По този начин ние молим обществеността да ни помогне да работим спокойно и да създаваме изкуство. Работата и сградата на първия ни Оперен театър, от който тръгва славата на България по света с прочутите и търсени певци от всички оперни сцени като Димитър Узунов, Борис Христов, Николай Гяуров, Гена Димитрова, Райна Кабаиванска, Никола Николов, Никола Гюзелев, Валери Попова, Анна Томова-Синтова и много други, е заплашена още от първия ден на протестите. В цялостната сграда на Операта и БЗНС на улиците „Врабча\", „Раковски\" и „Дондуков\" е настанена и политическата партия „Атака\". Всеки ден политическите привърженици на „Атака\" обсаждат сградата, уринират пред нея, вдигат изключителен шум и пречат на репетициите на певците. „Атака\" пречи и на колите, които нашите певци и балетисти паркират на паркинга на „Врабча\". Артистите ни не могат да достигнат до работните си места, а също така и да се приберат по домовете си. Операта е обсадена и е трудно обикновен човек да влезе в нея.\" Днес тези редове звучат по съвсем друг начин.  Наш дълг е да ги сравним с позицията на Софийска опера от преди няколко дена: „Поднасяме извиненията си на японския народ, който стана жертва на необмислените постъпки на български граждани, решили да изразят футболните си пристрастия по крайно обиден и неуместен начин. Те трябва да понесат с цялата тежест на закона последствията от действията си. Софийска опера и балет категорично се разграничава от извършителите, като същите нямат място в трупата ни и затова прекратяваме напълно отношенията си с тях. Осъждаме този вандалски акт, който засяга по недопустим и непристоен начин паметта на жертвите на атомната бомбардировка от 06.08.1945 г. Това е ужасно поругаване по хулигански подбуди на символа на една световна трагедия\". Директорът на Софийската опера Пламен Карталов се опита да омекоти удара в последните дни като каза, че всъщност графитите не били надраскани по мемориала на жертвите на атомната бомба над Хирошима, а по някаква близка ограда. Аргументът му не успя да разубеди всички онези, които се гърчат от срам при всяка снимка на български трибуквени и/или футболни надписи по световни монументи и атракции. Само се надяваме, че от Операта не са наели на работа именно някои от онези уриниращи върху сградата й фенове. Този конкретен случай на международна естетическа байганьовизация футболна фенщиа със сигурност заслужава особено внимание и плътен анализ. Тук има твърде много пластове и мета нива. Няма меме или колаж, които да обхванат цялата кармична красота на събитията. Отноно ви предлагаме сгъстена версия: футболни фенове, които работят като осветители за Софийската опера вандалстват в страна, известна навсякъде с подредеността и чувството за дълг на своите граждани. Всички помним как японците остават след мачовете на Световното по футбол (да, отново футбол), за да почистят трибуните. Точно в такава държава българи драскат надписа „Локо София\".  Отделно това е отбор, с който всички тук се гаврим, че има седем фена на кръст. Отделно това е същата Софийска опера, която преди пет години пусна публично оплакване, че вандали й опикават сградата. Това никой не можеше да го измисли. Не „Кармен\", а карма, не опера, а кабуки театър, не международен престиж, а репутационно сепуко. И не просветители, а осветители. Животът отново е най-добрият сценарист.    ", "date": "2018.10.21", "title": "Футболното проклятие на Софийската опера"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388647-%D0%B2%D0%BE%D0%BB%D0%B5%D0%BD-%D0%B8-%D0%B1%D0%B0%D1%80%D0%B5%D0%BA%D0%BE%D0%B2-%D0%BF%D1%80%D0%B0%D0%B2%D1%8F%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F,-%D0%BA%D0%B0%D0%BD%D1%8F%D1%82-%D0%B8-%D0%B2%D0%BC%D1%80%D0%BE", "text": "Евродепутатът Николай Бареков, председател на ПП „Презареди България“, презентира партия „Атака“ и председателя ѝ Волен Сидеров пред европейските консерватори. Официалното представяне на новата коалиция се състоя в Кишинев по време на среща на най-високо ниво на Алианса на консерваторите и реформистите в Европа /АКРЕ/ с участието на стотици консерватори от цял свят. Това съобщават от пресслужбата на бившата „България без цензура“.   В молдовската столица ПП „Атака“ официално е подала писмо за намерение за членство в АКРЕ. Пред ръководството и членовете на АКРЕ Николай Бареков анонсира голямата консервативна коалиция за предстоящите избори за европейски парламент и обяви, че е поканил партия „Атака“ в качеството й на автентична консервативна сила с история и силни позиции в България. Пред европейските консерватори евродепутатът обясни целите пред бъдещото обединение на българските патриоти и консерватори.     „Стремим се към спечелването на четири мандата. Очаквам ВМРО и много други формации да се присъединят към разговорите за голямото патриотично обединение“, заяви Бареков. Председателят на партия „Презареди България“ обясни, че в разговорите с бъдещите партньори ще бъдат поставени три условия: първото е защита на консервативните ценности, семействата и свободата, второто – защита на социалните права на гражданите, най-вече на майките и на децата и третото условие – подписването на меморандум срещу расизма, ксенофобията и всички прояви на антисемизъм. Президентът на АКРЕ Ян Захрадил заяви пред консервативната общност, че е уверен в успеха на бъдещия съюз, особено след като лично се е уверил в потенциала за успех на Бареков и Сидеров в София миналата седмица. Тогава консерваторът се срещна с премиера Бойко Борисов, където беше обсъдена евентуалното общо управление между ЕКР и ЕНП в следващия Европейски парламент. „В името на традиционните ценности, в името на повече суверенитет за държавите в Европа, в името на бъдещата Европа на отечествата и един реформиран Европейски съюз!“ – с тези думи лидерът на „Атака“ Волен Сидеров връчи заявлението си за членство в Алианса на европейските консерватори и реформисти в Европа. Пред ръководството на АКРЕ в лицето на президента Ян Захрадил и главният изпълнителен директор Ричард Милсъм Сидеров презентира партия „Атака“ и резултатите по време на избори през годините. „Основател и лидер съм на партия, която през 2005 г. се обяви против либерализма и глобализацията в България. През 2007 г. аз имах трима евродепутати с резултат от 14%, на следващите евроизбори имах 12% резултат, а през 2006 г. бях опонент на социалистическия кандидат за президент в България с близо 25% резултат на балотаж. До 1989 г. бях член на антикомунистически формации, след падането на берлинската стена оглавих първия демократичен вестник „Демокрация“ като главен редактор. Имам хиляди статии като журналист, публицист преди да основа партията“, обясни лидерът на „Атака“. След това той е обяснил на консерваторите, че ще работи заедно с Бареков. „На идващите европейски избори със съдействието и помощта на Николай Бареков, на който благодаря, че ме покани, аз мисля, че постижимото число депутати, които можем да вкараме, е четири човека. По този начин ние ще увеличим семейството на консерваторите, защото аз съм сигурен, че утре Европа ще се управлява от консерватори и десни центристи така, както сега България се управлява от патриотичната формация, чиято парламентарна група оглавявам и партия ГЕРБ, която е член на ЕНП. Смятам, че това е бъдещето на Европа – либералите и социалистите ще отиват надолу, ние ще бъдем нагоре“, категоричен беше Сидеров. Изказванията на двамата български партийни лидери предизвикаха бурни овации в залата, в която се проведе традиционният форум на консерваторите, твърдят още от „Презареди България“.", "date": "2018.10.21", "title": "Волен и Бареков правят коалиция, канят и ВМРО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388638-%D0%B7%D0%B0%D1%89%D0%BE-%D1%83-%D0%BD%D0%B0%D1%81-%D0%BD%D1%8F%D0%BC%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D1%8A%D1%81-%D1%81%D1%82%D0%B0%D1%80%D0%B8-%D1%80%D0%B0%D0%BA%D0%B8%D0%B8-%D0%BE%D1%82-%D1%81%D0%BE%D1%86%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4-%D1%81%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%82-%D0%B8-%D0%B1%D1%83%D1%82%D0%B8%D0%BB%D0%BA%D0%B8,-%D0%B8-%D1%80%D0%B5%D0%BA%D0%BB%D0%B0%D0%BC%D0%B8", "text": "Читател на моите статии за алкохола ми прати подарък от Германия бутилка 12-годишно уиски „Димпъл”, в кутия, пожълтял етикет, увито в предпазна найлонова опаковка с въздушни мехурчета, да не пострада при транспорта. Той ми писа, че често купува от аукциони стари бутилки уиски. Това, което ми е пратил, е от 1968 г. Оказа се, че из сайтовете за продажба на „винтидж“ алкохол цената на това уиски е 200-250 евро.     Цената му навремето в магазина е била към 15-20 германски марки, двойно на обикновеното уиски. Не е някакво рядко уиски – 12-годишно блендед уиски, делукс бленд. Но за 50 години цената му се е покачила 20-30 пъти. Тоест, приблизително колкото на недвижим имот. Приблизително толкова са цените и на други известни марки уиски, бутилки от края на 60-те години. В такива сайтове в Европа и САЩ има голямо предлагане на стари бутилки алкохол, отпреди 30-40 години. Който иска, може да провери из българския интернет какви стари напитки се продават. Много малко, оскъдно предлагане. На произволно високи цени. Попаднах на обява за „Сливенска перла” 1983 г., предложена на цена 1000 лв.! Това надминава всякакви очаквания. По онова време цената й е била към 6 лв. Значи, за 35 години цената на тази ракия няма как да се покачи 160-170 пъти. От друга страна това е пазар – цената е тази, на която може да се продаде. Който е петимен да си купи „Сливенска перла” от 1983, може и да ги даде. Работата е, че няма много предлагане на стари ракии, коняци. Вина от 80-те години се предлагат повече, дори от някои специализирани магазини и фирми. И цената им се движи между 50 и 100 лв. бутилката, за вино реколта от 80-те години. Разбира се повечето не стават за пиене, само емоционална и историческа стойност. Докато при високоалкохолните не е така – те не се променят с времето. Може да се дегустира да се провери дали на специалните ароматни ракии като „Сливенска перла” им се губи от аромата след 30 години, но за толкова пари не си заслужава. Вероятно липсата на такива стари ракии на пазара се дължи на това, че нашенецът не колекционира, не пази, а изпива всичко веднага, при пръв повод. Кой знае.     Интерес и пазар в интернет по света има не само за стари бутилки алкохол. Силно е разпространена модата с ретро реклами на алкохол. Старите тенекиени табели, които са висели като реклами по кръчмите, си имат днешни имитации.       Включително измислени майтапчийски реклами в ретро-стил. Наподобяват плакати и тенекиени табели от периода между 20-те и 50-те години. Продават се и красят много кръчми по света. В „Амазон” тенекиена табела като тези на снимките струва 8-15 долара. Продават се същите и като плакати на хартия – около 5 долара.     Разнообразие от провокативни и абсурдни реклами, някои от които не само са изрисувани в стар стил, но и са изработени по технологии от едно време. Има цяла индустрия, която произвежда за оформление на кръчми по света (главно за ирландски кръчми) ретро реклами на бира, уиски и др. – но те са копия на автентични стари реклами. А тези тук са измислени имитации на стари реклами. Те, разбира се, заливат и интернет, някои са измислени и разпространени първо там, после са отпечатани като плакати, произведени като тенекиени табели и др. В сайта „Пинтерест” е истинско изобилие от такива картинки, групирани по видове напитки.  Мода в интернет са и смешни или оригинални алкохолни цитати в рамка, като табели.   Някои са цитати от реални исторически фигури като Бенджамен Франклин („Бирата е доказателство, че Бог ни обича”) или от Чърчил ( „Уискито е убило повече хора отколкото куршумите, но хората предпочитат да бъдат убивани от уиски”) и др. Тъй като навикът да се четат дълги текстове отмира, в социалните мрежи стават все по-популярни такива цитати, картинки с някой виц в рамка, майтап, т. нар. фън-чета (от англ. фън – смешка, шега).      ", "date": "2018.10.21", "title": "Защо у нас няма търговия със стари ракии от соца? На Запад се търгуват и бутилки, и реклами"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388639-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D0%B4%D0%BD%D0%B5%D1%81-%D1%81-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0-%D0%BD%D0%B0-%D0%B0%D0%B1%D1%83-%D0%B4%D0%B0%D0%B1%D0%B8", "text": "Принц Мохамед бин Зайед Ал Нахаян е определен да води преговори от името на ОАЕ в области от енергетиката и отбраната до инвестициите и политиката.   Днес започва официалното посещение на министър-председателя Бойко Борисов в ОАЕ. Той ще се срещне с престолонаследника на Абу Даби и заместник-върховен главнокомандващ въоръжените сили на ОАЕ, 57- годишният шейх Мохамед бин Зайед Ал Нахаян. Шейх Мохамед бин Зайед ал Нахаян e по-малкият брат на Президента на Обединените арабски емирства  шейх Халифа бин Заид ал Нахая. Принц Мохамед бин Зайед Ал Нахаян е определен да води преговори от името на ОАЕ в области от енергетиката и отбраната до инвестициите и политиката. Официално коронянският принц на Абу Даби, главнокомандващ на въоръжените сили на Обединените арабски емирства, е завършил академията Sandhurst (Великобритания) през 1979 година. Обучен е във военни умения за пилотиране на хеликоптер, каране на бронирани превозни средства, скачане на парашут. След завръщането си от Англия преминава военно обучение в Шаржа, става офицер на въоръжените сили на Обединените арабски емирства. Той е офицер на американската гвардия (елитна единица), пилот на военновъздушните сили на ОАЕ, след което става и командир на въоръжените сили на ОАЕ. През 2003 г. е обявен за втори конен принц на Абу Даби. След смъртта на баща си на 2 ноември 2004 г. той става принцът на венеца. От декември 2004 г. е председател на Изпълнителния съвет на Абу Даби, член на Върховния съвет за петрол. Известно е, че шейх Мохамед бин Зайед вярва, че ОАЕ трябва да играят много по-голяма роля в световната политика. Като баща си харесва соколи. Интересува се от поезията и пише поезия в стил \"Набати\". ОАЕ включва 7 емирства: Абу Даби, Аджман, Дубай, Рас ал-Хайм, Ум ал-Куейн, Фуджейра и Шарджа. Държавата граничи с Оман, Катар и Саудитска Арабия. Голяма част от територията й е пустиня, а останалата част е от скалисти планини и равнини. ОАЕ има брутен вътрешен продукт от 540 млрд. долара, висок доход на глава от населението, което е около 4 милиона, търговски излишък и отворена икономика. През годините управниците на страната се опитват да диверсифицират икономическите дейности и да не разчитат само на петрол. Туристическият сектор се развива благодарение на луксозните хотели и плажовете. Страната привлича професионалисти, като лекари и учители, с високи заплати. Петролните й резерви са 97.8 млн. барела.  Обединените арабски емирства е федерация на абсолютните наследствени монархии. Тя се управлява от Висшият федерален съвет и се състои от седемте емири на Абу Даби, Аджман, Фуджейра, Шаржа, Дубай, Рас ал-Хайм и Ум ал-кайван. Всички отговорности, които са не предоставени на националното правителство, са запазени за емирствата. A процент от приходите от всяко емирство се разпределят на централния бюджет на ОАЕ. Въпреки че са избрани от Висшия съвет, президентът  и министър-председателят по същество са наследствени. Емирът на Абу Даби заема президентството, а емирът на Дубай е министър-председател. Всички, освен един премиер, служат едновременно и като вицепрезиденти. Шейх Зайед бин Султан Ал Нахян е президент на ОАЕ от основаването на нацията до смъртта си на 2 ноември 2004 година. На следващия ден Върховният федерален съвет избра сина му, шейх Халифа бин Зайед Ал Нахян, на този пост. Личното му богатство се изчислява на 18 млрд. долара, а цялата фамилия разполага колективно със 150 млрд. долара Коронованият принц на Абу Даби -  Мохамед бин Зайед Ал Нахян, брат на шейх Халифа, с когото ще се срещне Борисов днес, е пряк наследник на трона. Съветът / парламентът на ОАЕ се състои от 40 членове, произхождащи от всички емирства. Половината са назначени от владетелите на съставните емирства, а другата половина са непряко избрани да служат двугодишен мандат. Въпреки това, съветът е ограничен до голяма степен с консултативна роля. През декември 2008 г. Върховният съвет одобри изменения в конституцията, така че да се даде възможност за подобряване на прозрачността и отчетността на правителството.", "date": "2018.10.21", "title": "Борисов се среща днес с престолонаследника на Абу Даби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388640-%D1%80%D0%B0%D0%B4%D0%B5%D0%B2-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D1%81%D0%BA%D0%BE%D0%BF%D0%B8%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%BE%D1%89%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B1%D0%BB%D0%B8%D0%B7%D0%BE%D1%81%D1%82-%D0%BC%D0%B5%D0%B6%D0%B4%D1%83-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BD%D0%B8", "text": "Приветствам всички прояви на политическа смелост, лидерство и държавническа отговорност, които водят към сближаването между нашите две държави, е позицията на държавния глава Резултатът от проведеното на 19 октомври гласуване в парламента е важна стъпка за Република Македония по един дълъг исторически път. Той трябва да доведе до още по-голяма близост между нашите две страни на принципите на приятелството, добросъседството и сътрудничеството. Това се посочва в позиция на президента Румен Радев за резултатите от проведеното гласуване в парламента на Република Македония на 19 октомври, съобщиха от прессекретариата на държавния глава.  „Перспективите за развитие на двустранните ни отношения и изчистването им от идеологическите наслоения от близкото минало са от изключително значение за затвърждаване на подкрепата на Република България за интеграцията на Република Македония в Европейския съюз и НАТО.  Приветствам всички прояви на политическа смелост, лидерство и държавническа отговорност, които водят към сближаването между нашите две държави“, се посочва още в позицията на държавния глава.    ", "date": "2018.10.21", "title": "Радев: Гласуването в парламента в Скопие трябва да доведе до още по-голяма близост между страните ни"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/388641-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%E2%80%93-%D0%BD%D0%B0%D1%80%D1%8A%D1%87%D0%BD%D0%B8%D0%BA-%D0%B7%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0", "text": "постави нов няколкогодишен рекорд на инфлацията в България. През септември общият ръст на ценовото равнище достигна 3,6% спрямо година по-рано, което е  най-високата отчетена стойност на инфлацията от март 2013 г. досега, т.е. за пет години и половина. Този ръст на цените със сигурност не е непознат в новата българска история, но след близо три години на дефлация (2013-2015 г.) и минимален ръст на цените след това, и потребители, и бизнес бяха отвикнали от такива темпове на покачване на цените.Основната причина за инфлацията е „вносна” – международните цени на петрола, пише в анализа на Десислава Николова, старши икономист от екипа на  .     Освен върху местните цени на бензина и други горива на петролна основа,  цените на петрола  влияят и на вътрешните цени на природния газ, в чиято формула влизат. Цените на природния газ вече бяха вдигнати на два пъти последните месеци – един път през юли с 10% и втори път от октомври с 14%. Природният газ  от своя страна се „просмуква” в цените на топлата вода и парното за потребителите на топлофикациите. Между другото, тези покачвания на цените на природния газ и парното тепърва ще се усетят от потребителите, тъй като отоплителният сезон още не е настъпил. Извън горивата, лошата реколта на пшеницата тази есен и повишените цени на брашното и хлебните изделия също изиграха своята роля за напомпване на инфлацията последните два месеца. Инфлацията, дори и в рамките на няколко процента, е изключително вредно явление във всяка една икономика, тъй като „изяжда” от разполагаемия доход на хората, прави планирането на бизнеса по-трудно, увеличава разходите за производство и свива потреблението. Разбира се, колкото по-бързо растат цените, толкова вредата е по-голяма. Накратко, основните последици от инфлацията могат да се обобщят по следния начин: 1/ спад на реалните  доходи на населението  – най-засегнати са тези, чиито доходи са ниски, не се индексират с инфлацията или не растат по-бързо от нея заради пазарни процеси. Например, един ИТ специалист, чиято заплата расте с 5-10% годишно, страда по-малко от инфлацията в момента от един безработен, чието обезщетение е фиксирано (и реално намалява заради инфлацията). Работещите с професии, които са търсени на пазара на труда, в повечето случай се радват на повишение на възнагражденията си, които до момента изпреварват инфлацията. Средните  пенсии  бяха вдигнати с 3,8% от юли, т.е. инфлацията реално ще „изяде” това увеличение, но поне пенсионерите няма да загубят от реалния си доход. За следващата година се готви 10% увеличение на заплатите в целия държавен сектор от януари и 5,7% индексация на пенсиите от юли, така че тези две големи групи от населението ще бъдат „компенсирани” за инфлацията. От другите бюджетно зависими групи, некомпенсирани за инфлацията биха били получателите на социални помощи и обезщетения, за които в момента не се предвижда увлечение. В реалния сектор пък ще пострадат тези, чиито заплати не се индексират с инфлацията, нито се покачват по други причини. 2/ негативни ефекти върху потреблението  и съответно съвкупното производство – заради загубата на реални доходи, потреблението на бързооборотни стоки и стоки за дълготрайна употреба най-вероятно ще забави своя ръст, като в зависимост от темпа на инфлация, може да започне и да се свива. Това съответно пък ще повлияе и върху цялостния растеж на икономиката, като ще го забави. Предвид това не би било изненада растежът на БВП през последното тримесечие да падне под 3%. 3/ повишени разходи на бизнеса  и по-трудно планиране – тук става въпрос най-вече за по-високите разходи за горива, които удрят повечето бизнеси. Натискът за покачване/индексиране на заплатите също не е за подценяване, особено в условията на дефицитен пазар на труда. Инфлацията прави планирането също по-трудно, особено в силно конкурентни ниши с ниски маржове на печалбата. 4/ реална загуба на спестявания  –  хората със спестявания, които не носят доходност, изпреварваща инфлацията, последните месеци губят част от спестяванията си). Т.е. те могат да си купят по-малко стоки и услуги с тях спрямо това, което са могли да закупят преди година. Така например, ако лихвата по депозит в банка е около 0%, то този депозит губи своята реална стойност и с него може да се купи все по-малко. Същото важи и за спестявания в кеш или в инструменти с много ниска доходност, която не компенсира инфлацията. 5/ риск от надуване на балони на някои пазари  – от гледна точка на българската икономика, това се отнася най-вече за пазара на недвижимите имоти, тъй като българите традиционно спестяват в недвижими имоти. Именно близките до 0% лихви по банковите депозити и инфлацията дават силен стимул за пренасочване на спестявания от банките към недвижимостите. Това пък се отразява върху цените на недвижимите имоти, които бележат бърз ръст, особено в няколко големи града. 7/ отдалечаване на перспективите за еврозоната  – единият от критериите за членство в еврозоната е именно ценовата стабилност; по-конкретно, инфлацията в кандидат-членка на еврозоната не трябва да превишава средното от средногодишната инфлация в трите страни-членки с най-ниска инфлация в предходните 12 месеца, плюс 1,5 пр. п. По наши сметки, последните два месеца – август и септември, България вече прекрачва този праг и съответно не отговаря на  Маастрихския критерий  за инфлацията. Разбира се, пътят на България към еврото ще е дълъг и тепърва започна това лято с официална подготовка за прием в чакалнята на еврозоната (ERM II) евентуално от лятото на следващата година. В този смисъл към момента неспазването на Маастрихския критерий за инфлацията няма никакво значение, но след 2-3 години би имало, ако тогава вече сме в чакалнята и тези критерии се следят с оглед на бъдещото членство в еврозоната. 8/ краткосрочна печалба за фиска  – изненадващата инфлация, т.е. тази, която превишава официалните прогнози, обикновено е благоприятна за бюджета, тъй като „напомпва” приходна част заради по-високи приходи от данъците върху потреблението, докато основните разходи (напр. за пенсии, заплати в бюджетната сфера, социални плащания и др.) остават непроменени. Това важи с пълна сила за бюджета на страната последните месеци, който отбеляза огромен излишък от 2,7 млрд. лева за първите девет месеца. Разбира се, зад високата събираемост на данъчните приходи и излишъка стоят и добрият икономически растеж, и данъчни промени от началото на 2018 г., и по-бавно от предвиденото харчене на капиталовите разходи. Въпреки това, ускоряването на инфлацията също би трябвало да допринася за това. Като цяло инфлацията, макар и рекордно висока за последните повече от пет години, все още е далеч от нивата, които сме виждали в България, включително и по време на предишния икономически бум. Въпреки че сегашните темпове на растеж на цените в никакъв случай не са показателни за „висока инфлация”, те имат и тепърва ще имат своите  негативни ефекти  върху доходите и потреблението, бизнеса и цялостния икономически растеж. Възможностите за  противодействие  не са кой знае колко много. При  фирмите , например, инфлацията е стимул за оптимизация на разходите и повишаване на производителността.  Потребителите  от своя страна реагират като „пренастройват” потреблението си извън най-поскъпналите стоки и услуги (доколкото им е възможно, т.е. според степента на еластичност на търсенето) и преориентират спестяванията си към по-високодоходни (но и по-рискови) активи или такива, които според тях не губят стойността си. В тези условия обаче надуването на балони е силно вероятно. 6/   макроикономически дисбаланси  – вследствие на горното (увеличеното търсене на имоти заради инфлацията и ниски/нулеви лихви по депозитите), България вече две години превишава един от наблюдаваните показатели в т.нар. табло по процедурата при макроикономически дисбаланси на ЕК – ръста на цените на жилищните имоти. Т.е. по-общо погледнато, развитието на имотния пазар последните две години, от гледна точка на ЕК и системата ѝ за икономическото управление (т.нар. economic governance), не е устойчиво и сигнализира дисбаланси. Трябва да се има предвид и че относително ниските лихви по жилищни кредити също влияе върху търсенето на имоти и покачването на цените им.", "date": "2018.10.21", "title": "Инфлацията – наръчник за употреба"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/388642-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F%D1%82-%D0%B1%D0%B0%D0%BB%D0%B0%D0%BD%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0-%D0%BF%D0%BB%D1%8E%D1%81-%D1%81-%D0%B1%D0%BB%D0%B8%D0%B7%D0%BE-1,2-%D0%BC%D0%BB%D1%80%D0%B4-%D0%B5%D0%B2%D1%80%D0%BE", "text": "Текущата и капиталовата сметка на България през август е 1,197 млрд. евро. Година по-рано страната пак отчете излишък – 908,1 млн. евро, което показва повишение на излишъка, показват предварителните данни на Българската народна банка (БНБ). Изчисленията са направени при БВП в размер на 52,792 млрд. евро за 2018 г. (прогноза на БНБ) и 50,429 млрд.евро за 2017 г. (данни на НСИ от 7 март 2018 г.). За първите осем месеци на тази година текущата и капиталовата сметка е на плюс с 2,364 млрд. евро, като през периода януари – август миналата година отново беше на положителна територия, но в доста по-голям размер – 3,349 млрд. евро През август салдото по текущата сметка е положително и възлиза на 1,062 млн. евро при излишък от 861,4 млн. евро година по-рано, изчислиха в централната банка. В периода януари – август  текущата сметка е на плюс с 1,972 млрд. евро, като година по-рано излишъкът беше много по-голям – 3,028 млрд. евро.     Данните на БНБ показват, че  търговското салдо  за август е на минус с 52,6 млн. евро, докато дефицитът за същия месец на миналата година възлезе на 73 млн. евро. За осем месеца търговският баланс е на отрицателна територия с 1,938 млрд. евро, при дефицит от 337,6 млн. евро за същия период на 2017 г. Износът  на български стоки през август възлиза на 2,367 млрд. евро, като се повишава с 99,2 млн. евро (4,4%) в сравнение с година по-рано. В периода януари – август експортът възлиза на 17,405 млрд. евро, като намалява със 155,6 млн. евро (0,9%) в сравнение с осемте месеца на 2017 г. На годишна база обаче той расте с 19%. Вносът  на стоки за август е 2,419 млрд. евро, като като за една година се увеличава с 3,4% (78,8 млн. евро).  За първите осем месеца импортът е на стойност 19,343 млрд. евро и расте с 8,1% (1,445 млрд. евро) спрямо същия период на 2017 г.  На годишна база вносът от януари – август 2017 г. нараства с 15,9%. Салдото по услугите  е на плюс с 816,6 млн. евро, като преди година също беше положително –  771,8 млн. евро. За периода януари – август салдото е на положителна територия и възлиза на 2,568 млрд. евро. Салдото по статия Първичен доход  (която включва доход, свързан с факторите на производството (работна сила, капитал или земя), данъци върху производството и вноса и субсидии) е на плюс с 37,8 млн. евро, докато преди година беше на минус с 27,7 млн. евро. За януари – август 2018 г. салдото е на минус с 210,3 млн. евро. Данните на централната банка показват, че с алдото по статия Вторичен доход  (която отразява преразпределението на доход) излиза на плюс с 260,6 млн. евро. За първите осем месеца на тази година салдото е положително в размер на 1,552 млрд. евро. В БНБ изчисляват, че  капиталовата сметка  през август е на плюс със 134,8 млн. евро, а за периода от първите осем месеца на годината е положителна – 392 млн. евро. Финансовата сметка  е с 671,1 млн. евро повече в сравнение с миналия август. От януари до август тя е на плюс с   2,348 млрд. евро. Салдото по статия Преки инвестиции , представена съгласно изискванията на шестото издание на Ръководство по платежен баланс и международна инвестиционна позиция, е положително в размер на 22,2 млн. евро при отрицателно салдо от 165,5 млн. евро за август 2017 г. От януари  до август 2018 г. то е положително в размер на 56,5 млн. евро. Преките инвестиции – активи  са се повишили с 55 млн. евро, докато увеличението през август 2017 г. беше с 40,3 млн. евро. От януари до август годишният ръст е с 617,4 млн. евро. Преките инвестиции – пасиви  са едва 32,8 млн. евро повече през август, докато увеличението през същия месец на миналата година беше 205,8 млн. евро. За осем месеца ръстът им е с 560,9 млн. евро, като година по-рано отбелязаха повишение с 885,1 млн. евро. Резервните активи на БНБ  се повишават с 230,5 млн. евро през август. Година по-рано увеличението беше с 680,8 млн. евро. От януари до август те нарастват с 374,6 млн. евро, докато преди година отбелязаха ръст с 644,6 млн. евро.", "date": "2018.10.21", "title": "Платежният баланс на България излезе на плюс с близо 1,2 млрд. евро"}
{"url": "http://www.classa.bg/%D1%81%D0%B2%D1%8F%D1%82/item/388643-%D0%BA%D0%B8%D1%82%D0%B0%D0%B9,-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD,-%D0%BF%D0%B5%D0%BD%D1%82%D0%B0%D0%B3%D0%BE%D0%BD,-%D1%80%D1%83%D0%B1%D0%B8%D0%BA%D0%BE%D0%BD%E2%80%A6-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%B4%D1%83%D1%88%D0%B5%D0%BD%D0%BE%D0%B2", "text": "американският вицепрезидент Майк Пенс, говорейки в Института за стратегически изследвания „Хъдзън“, изнесе реч, която анализаторите веднага нарекоха „стратегическа“, „забележителна“ и „епохална“. И не напразно. Единственото заключение, което може да се направи, като се прочете, е много просто: американският елит представя на Китай ултиматум със следното значение: ако Пекин откаже безусловно да приеме американското икономическо, финансово и геополитическо лидерство, икономическата война, започнала от Тръмп срещу Поднебесната, скоро ще бъде допълнена от пълномащабно политическо противостоене и безпрецедентен военен натиск.     Пенс не бе срамежлив с изразите. Той каза: „ След това Пенс разказа на шокираната аудитория за коварните китайски агенти на влияние в най-важните американски институции, за нечестната тарифна политика на Китай, с която Пекин просто ограбва бедните и доверчиви Щати, за безсрамното китайско изнудване на безпомощните ръководители на американските компании, които просто искат честно да търгуват на американска земя. Но това не е краят. От американския дневен ред Пенс решително премина към международните отношения и, разбира се, предяви обвинения срещу коварното китайско ръководство. Вицепрезидентът обвини Китай в предполагаемо разпространение на евтини заеми сред бедните страни по света, като в замяна иска политическа лоялност и помощ в борбата срещу Америка. Пенс не пропусна и нарастващата военна мощ на Пекин, стоварвайки върху него обвинения за използването на някакви мистериозни „военни инструменти“, чрез които той се опитва да засили позициите си в Югоизточна Азия, а от там да измести американско влияние. Като цяло, цялото слово на американския вицепрезидент беше посветено на ужасната глобална китайска експанзия, която заплашва самото съществуване на Съединените щати. Всъщност Пенс категорично заяви, че Китай представлява заплаха за САЩ, която е много по-голяма и по-опасна от прословутата „руска агресия“, с която вашингтонският Агитпроп денонощно плаши западните жители през последните 4 години. Речта на Майк Пенс е нещо като Рубикон, с чието пресичане, американците ясно очертаха промяната на главния си враг и направиха избухването на китайско-американския конфликт почти неподатлив на дипломатическо споразумение. И за да не остане никакво съмнение, че Пенс се е разгорещил просто и попрекалил с антикитайската реторика по собствена лична инициатива, главните моменти от неговата реч бяха творчески доразвити от съветника на Доналд Тръмп по националната сигурност Джон Болтън, който на 12 октомври без заобикаляне заяви в разговор с американския журналист Хю Хюит:  Основната причина за гневения филипик на Болтън е нарастването на военното и икономическото влияние на Пекин в Южнокитайско море, което Вашингтон смята за стратегически важен регион за поддържане на господстващо положение както в Тихия океан, така и в Индийския. Вярно е, че този път чичо Сам наистина има за какво да се тревожи. Преди шест месеца на 17 април командирът на Тихоокеанското командване на САЩ, адмирал Филип Дейвидсън, заяви изрично на изслушване в Конгреса: „  Но Пентагонът не е готов за такава мащабна война днес. И така, като за начало, Тръмп обяви икономическа, политическа и информационна война на Китай. Е, нека воюва. Както казват, с флаг в ръка. А ние нека се възползваме от факта, че за една пълноценна война на два фронта – едновременно срещу Китай и Русия - Америка определено няма достатъчно сили, ще трябва да се заемем със своите собствени насъщни проблеми. Досега, между другото, го правим доста добре. Например, наскоро известното конструкторско бюро, наречено на името на Ростислав Алексеев, обяви успешното придвижване по новия си суперпроект. Това конструкторско бюро още преди 30 години в СССР създаде бойни с екраноплани, наречени „каспийски чудовища“ от уплашените американци, защото те бяха тествани в Каспийско море. И така, преди дни КБ „Алексеев“ обяви началото на аеродинамичните изпитания на нов свръхтежък транспортно-десантен екраноплан, което се планира да се използва в Арктика и в Тихия океан за спасителни операции и доставка на товари до отдалечени бази. В съответствие с целта на проекта е определено работно заглавие „Спасител“. Неотдавна неговият модел успешно премина някои изпитания. Сега на линия е минаването през аеродинамичния тунел. Възможностите на новия екраноплан са впечатляващи: той трябва да доставя товари с тегло до 500 тона на разстояние до 6000 километра със скорост над 500 километра в час с височина на полета над водата или арктически лед от 3 до 12 метра. И това, разбира се, е пробив! В края на краищата, съветският дядо на сегашната руско разработка – екранопланът „Орльонок“, може да побере едва 28 тона товари или 200 морски пехотинци. Вярно е, че влезе в нашия флот през 1979 година. Първоначално плановете за развитие на съветския флот предвиждат строежа на огромен флот от 120 подобни кораба, но до 1990 г. са построени едва пет, а след разпадането на СССР тази програма е напълно закрита. Американците, между другото, гледаха към нас и се опитаха да създадат свой собствен екранопан, дълго време си удряха главите над него, но така и не успяха да повторят успеха на съветските конструктори. В резултат на това през 2003 г. те обявиха закриването на своя проект като безперспективен. И това е въпреки факта, че през 1986 г. руските инженери и строители предадоха на съветската флота не само десантни, но и първия ракетен екраноплан „Луна“, който с екипаж от само 10 души при скорост 500 км/час и обхват от 2000 км, носеше 6 от най-новите по това време свръхзвукови противокорабни ракети „Москит“ (на които, между другото, американците все още нямат аналог). Всичко това никак не се хареса на Чичко Сам. Следователно, след разпадането на Съветската империя, лакеите на Америка тук спешно пуснаха целия наличен екранопланен флот на скрап. Но сега, след възраждането на проекта за тежкия десантен „Спасител“ никой не може да ни пречи да създадем и негов ракетен вариант, снабден със значително по-голямо количество противокорабни ракети ново поколение „Калибър“ и „Оникс“. Въпреки това, такъв екраноплан ще бъде приет едва в края на провеждането на настоящата държавна програма за въоръжение, тоест едва ли по-рано от 2025-2027 година. И тогава, може би, ще бъде възможно да се оборудва с хиперзвуковата суперракета „Циркон“, способна да маневрира активно по време на полет със скорост над 3 км/сек. И свалянето на тази ракета няма да бъде възможно със средствата не само на сегашната, но и на перспективната въздушна защита на Съединените щати и НАТО ... Параметрите, включени в проекта „Спасител“, напълно позволяват тази ракетна модернизация: нейната маса ще бъде около 600 тона, дължината 93 метра, а размахът на крилата - 71 метра, което ще му позволи да лети със скорост до 550 км/ч, при вълнение на морето дори от 5-6 бала! И това не е мечта, не е фантазия: летателните изпитания на екраноплана от тази серия се планира за 2022-2023 г., а крайната доставка на проекта, ако успее, може да се осъществи през 2025 г. \"Спасителят\" обаче далеч не е най-амбициозния проект от съживяването на бойния флот екраноплани. Преди дни научно-техническият авиационен комплекс в Таганрог „Бериев“, обяви възобновяването на проектирането на свръхтежкия транспортен екранолет Бе-2500. С тегло на излитане от 2,5 хиляди тона този велик хибрид между екраноплан и хидроплан трябва да достига скорост в екранен режим на повърхността от 450 километра, а на височина, в самолетен режим - 750 км/ч. и да доставя полезен товар от цели 1000 тона на далечина от 16 хил. км! Трудно е дори да си представим какви военни способности може да има това чудовище, което с височина над 29 метра и с размах на крилете над 125 метра може да се използва както в десантна, така и в ракетна версия. Освен това, бойната версия на Бе-2500 предполага поставянето на ракети на този екраноплан, които са в състояние да извеждат полезния товар - било то бойни глави или така наречените „кинетични прехващачи“ на вражеските сателити - в космоса, на широка гама орбити около Земята. По този начин вчерашната научна фантастика, която изглеждаше недостижима, днес се превръща в реалност пред очите ни, които нашите учени, дизайнери и технолози са готови да въплътят в най-близко бъдеще. Ние сме руснаци, Бог е с нас! Бог да благослови! Превод: В.Сергеев", "date": "2018.10.21", "title": "Китай, Вашингтон, Пентагон, Рубикон…"}
{"url": "http://www.classa.bg/%D1%81%D0%B2%D1%8F%D1%82/item/388644-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D1%80%D0%BE%D0%B4%D0%B0%D0%B2%D0%B0-%D0%B1%D1%80%D0%B5%D0%BA%D0%B7%D0%B8%D1%82,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%B1%D0%B0%D0%B2%D0%B8%D0%BC-%D1%81%D0%BA%D0%BE%D1%80%D0%BE-%D0%BE%D1%82-%D0%BD%D0%B5%D1%8F", "text": "се разминават от делата и и заради пустите и обещания независимостта на страната все повече затъва в „преходния период“ на Брекзит, заяви известният британски евроскептик Найджъл Фараж в ефира на политическо предаване. Политикът нарича Мей един от най-слабите и безчестни министър-председатели в историята и смята, че страната трябва скоро да се отърве от нея.     Бившият лидер на Партията на независимостта на Обединеното кралство и депутат от Европарламента Найджъл Фараж смята, че министър-председателят на Великобритания Тереза Мей участва в „предаването на Брекзит“ и че консерваторите трябва „скоро да се отърват от нея“. Както съобщава Daily Express, политикът е участвал в предаване на британската телевизия. Самият Фараж заяви, че Мей може да се опита да проточи „преходния период“ за Брекзит до следващите парламентарни избори, а новото правителство може и изобщо да реши в края на краищата да не излиза от състава на ЕС. „Както и да го погледнем, днес се случва още едно предателство на Брекзит“, коментира политикът. Привърженикът на независимостта на Великобритания от Брюксел сега посещава една страна след друга със своята кампания „Излизането значи излизане“ и агитира за това Лондон колкото се може по-скоро да напусне ЕС. „Проблемът не е в Брекзит - проблемът е в министър-председателя“, настоява Фараж. „Проблемът е, че имаме министър-председател, който не вярва в Брекзит, който няма достатъчно дух на преговорите да заяви, че ако не получи искането, ще си тръгне“. Политикът е уверен, че страната трябва спешно да се избави от такъв премиер като Тереза Мей. Смятам, че тя не само е най-слабия от всички министър-председателя, които съм виждал през живота си , но е и може би най-нечестният. Това, което прави и това, което прави са съвършено различни неща. Тя гръмко казва, че ние ще си върнем контрола над нашите пари, нашите закони и нашите граници, но ние не правим нищо по въпроса“, възмущава се Фараж. Впрочем британският евроскептик признава, че много консерватори, макар и да изразяват при лични разговори недоволство от премиера, засега не са готови открито да си кажат мнението. Но при всеки случай Мей вече не е по вкус нито на привържениците на Брекзит, нито на тези, които смятат, че страната трябва да остане в ЕС, защото, според Фараж, „краят е близо“ за премиера. Превод: В.Сергеев", "date": "2018.10.21", "title": "Найджъл Фараж: Тереза Мей продава Брекзит, трябва да се избавим скоро от нея"}
{"url": "http://www.classa.bg/%D1%81%D0%B2%D1%8F%D1%82/item/388635-%D1%81%D0%B0%D1%89-%D0%BD%D0%B0%D0%B7%D0%BE%D0%B2%D0%B0%D1%85%D0%B0-%D0%BF%D1%80%D0%B8%D0%BD%D1%86%D0%B8%D0%BF%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "на дълго време Западът не възприема конкуренцията за влияние в Източна Европа, заяви помощник-държавният секретар на САЩ по делата на Европа и Евразия Уес Мичъл по време на мероприятие на Атлантическия съвет – американски експертен център по международните въпроси. Записът на речта на Мичъл съветът е публикувал в „Туитър“.     Пред САЩ стои задачата „да укрепи Запада, за да противостои на растящото влияние на съперниците“, допълва чиновникът. Преди всичко тази задача трябва да се изпълни на „далечните граници“ с подкрепата на държавите, които „се опитват да защитят своята независимост“. Сред тях Мичъл назова Украйна и Грузия: те са се сблъскали със заплахата за държавния суверенитет. Страните от Централна Европа са заплашени от „политическо и икономическо проникване“ във вътрешните дела, което може да раздели НАТО. Стратегията на САЩ по отношение в Централна и Източна Европа се основава на следните принципи, заяви чиновникът. Вашингтон, на първо място, ще постига „позитивно влияние“ зад границата посредством своя имидж. „Америка е могъща демокрация, ярък маяк на свободата, чиято светлина привлича другите“, обясни Мичъл. Вторият принцип е, че САЩ очакват страните, на които Америка помага, „да не допускат съперниците“. „Западна Европа не може да продължава да засилва своята енергийна зависимост от същата Русия, от която я защитава Америка“, дава пример дипломатът. Неприемливо е съюзниците на САЩ в Централна Европа да поддържат енергийни проекти като „Северен поток-2“, допълни той. Това прави целия регион по-уязвим пред Русия. Третият принцип е САЩ да ужавават териториалната цялост и суверенитета на съюзниците си – Украйна, Грузия „и дори Беларус“, „бастион, защитаващ от руския неоимпериализъм“. Последният принцип се заключва в това, че Вашингтон очакват държавите да уважават своите съседи „Няма да признаем териториалната агресия на Русия срещу съседна Украйна и няма да приемем хищническия натиск чрез заеми за Централна и Източна Европа“, допълни Мичъл.     Превод: В.Сергеев", "date": "2018.10.21", "title": "САЩ назоваха принципите на новата си политика в Източна и Централна Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388636-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B8%D0%BB%D0%B0%D1%80%D0%B8%D0%BE%D0%BD-%D0%B2%D0%B5%D0%BB%D0%B8%D0%BA%D0%B8-%D0%BE%D1%82-%D0%B3%D0%B0%D0%B7%D0%B0", "text": "    Преподобни Иларион Велики живял в годините 291–372. Родил се в Палестина, близо до град Газа. Родителите му били езичници. Изпратили го да се учи в Александрия, Египет. Там момъкът се запознал с християнското учение и приел с вяра свето Кръщение.  чул за подвизите му. Поискал да го види и чуе и отишъл при него. Живял известно време при него. Подражавал на неговите трудове в строго постничество и постоянна молитва.     После се върнал в своето отечество, Палестина. Тук монашеството било преминало от Египет и се развило твърде много в двата вида: отшелничество (анахоретско) и общежително (киновийно). Преп. Иларион не заварил родителите си живи. Изпълнен с отшелническо настроение, той раздал имуществото си на роднини и бедни. За себе си избрал бедността. Поселил се недалеч от Маюм Газки в едно пустинно място, между морето и езерото. Предал се на молитви и лишения. Благочестиви люде започнали да се заселват край него. Подражавали на подвига му. Бог го прославил с дар на чудотворство. Болни получавали изцеление по неговата молитва и с допиране до неговата ръка. Като виждали това, мнозина се обръщали към Господа. Какъвто усърден наставник на монашески живот бил преподобни Антоний за жителите на Египет, такъв станал преподобни Иларион за жителите на Палестина. За всеки нов манастир изпросвали неговото благословение. Където и да отидел, народът на тълпи вървял подир него, желаейки да чуе от него слово за спасение. Неговите многобройни ученици в скоро време издигнали голяма обител. Някои от тях се пръснали из Палестина и на много места основали манастири. Князе, велможи и епископи търсели неговия съвет. Преподобни Иларион силно копнеел за самота. Като взел със себе си някои от братята, отдалечил се от манастира. С плач го изпроводили няколко хиляди люде, но не смеели да го възспрат. Той им съобщил, че изпълнява Божие повеление. Преп. Иларион посетил Вавилон и Целузия. Най-после се заселил близо до мястото, където живял и неотдовна умрял  . Като задържал при себе си само двама ученици, той се предал на тих, безмълвен живот. Но и тук хората узнали за него и бил принуден да продължи своето странстване. Император Юлиан Отстъпник заповядал да разорят големия Иларионов манастир и самия Иларион да убият. Манастирът бил разорен, но по това време преп. Иларион не се намирал там. Той продължил да странства, като оставал за известно време само там, където славата му още не била стигнала. Навсякъде чрез дивния си живот и чрез чудесата, които вършел, той привличал мнозина към себе си. Така той живял в Сицилия, в далматинския град Епидавър (Балкански полуостров) и най-после на остров Кипър, където се запознал с  . Като почувствал приближаването на смъртта, той завещал на любимия си ученик Исихий едно Евангелие, преписано със собствената му ръка. Подарил му и една своя проста дреха. Друго имущество нямал. Починал на 80-годишна възраст. По-късно Исихий пренесъл в Палестина светите мощи на преп. Иларион Велики. При голямо стечение на вярващите те били положени във възстановения Маюмски манастир. При тях ставали големи чудеса.", "date": "2018.10.21", "title": "Св. преподобни Иларион Велики от Газа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388637-21-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1097 г. - Първи кръстоносен поход: Кръстоносците предвождани от Годфрид дьо Буйон, Боемунд I Антиохийски и Раймон Тулузки започват Обсадата на Антиохия.   1805 г. - Наполеонови войни: В Битката при Трафалгар британската флота ръководена от адмирал Хорацио Нелсън побеждава обединените сили на френската и испанската флота близо до брега на Испания; така британската флота става безспорна сила до 20 век.   1902 г. - В САЩ приключва петмесечна стачка на миньорите.   1907 г. - Открити са първите известни останки от Хайделбергския човек при германския град Мауер, близо до Хайделберг.   1912 г. - Балканската война: В Битка при Кърджали българите нанасят поражение на османците и присъединяват трайно Кърджали с Източните Родопи към Царство България.   1959 г. - Отваря врати Музеят Соломон Гугенхайм в Ню Йорк, по проект на Франк Лойд Райт.   1966 г. - В 9:15 ч сутринта над 150 000 м3 скала, пясък и прах се изсипват върху селското училище „Pantglas Junior School\" в Аберван. В резултат загиват 144 души, 116 от които деца.   1969 г. - След държавен преврат в Сомалия, на власт идва Сиад Баре.   1983 г. - На проведената седемнадесета Генерална конференция по мерки и теглилки е дефинирана дължината на метъра, като равна на разстоянието, което изминава светлината във вакуум за 1/299 792 458 от секундата.   1994 г. - Ядрена програма на Северна Корея: Северна Корея и САЩ подписват споразумение, което изисква от Северна Корея да спре разработката на ядрени оръжия и да позволи инспекции.   2003 г. - Направени са снимки на планетата-джудже Ерида, които по-късно са използвани за нейното откриване.   2008 г. - Официално е открит Големият андронов ускорител.    ", "date": "2018.10.21", "title": "21 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/388634-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%80%D1%83%D0%B1%D0%BB%D0%B0%D1%82%D0%B0-%D0%B4%D0%B0-%D0%BF%D0%BE%D0%B2%D1%82%D0%BE%D1%80%D0%B8-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B4%D0%BE%D0%BB%D0%B0%D1%80", "text": " с ЕАИС трябва да спрат да се стесняват. Те трябва да създадат собствена Бретън-Уудска система. Ако рублата бъде подплатена със злато в това неспокойно време, тогава ще се отчита на световната сцена. Това предложение бе направено от ръководителя на Евразийската банка за развитие Андрей Белянинов. Струва ли си Русия да разгледа тази възможност? След като руското правителство обяви курс за дедоларизация на руската икономика, икономистите започнаха един по един да генерират идеи за това как това може да се направи. Наскоро бившият министър на енергетиката и сега ръководител на корпорация „Енергия“ Игор Юсуфов предложи Русия, заедно с ОПЕК, да създаде специална криптовалута вместо долара за плащания на петролния пазар, подплатена от газ, петрол и други енергийни ресурси. Вестник „Взгляд“ писа преди подробно доколко истинска алтернатива са петродоларите.     Председателят на Евразийската банка за развитие Андрей Белянинов отиде по-далеч и прикани страните от Евразийския икономически съюз (ЕАИС) да създадат своя Бретън-Уудска система и да направят рублата единица за разплащане, подплатена със злато. ЕАИС включва Русия, Беларус, Казахстан, Киргизстан и Армения. „Имаме всички основания да превърнем рублата в разплащателна единица. Аз съм председателят на Евразийската банка за развитие, създадена от шест държави (плюс Таджикистан – бел. „Взгляд“), а на разположение на Русия има четири такива банки за развитие. Мнозина са забравили за това. Това са уникални инструменти, които трябва да бъдат активно използвани в тези смутни времена“, заяви Белянинов на конференцията „Плехановски форум: Актуален диалог“. Бретън-Уудската система е създадена през 1944 г. и заменя златния стандарт след Втората световна война. САЩ, които страдат малко в тази ужасна война, се възползват от ситуацията и печелившата си позиция. Американският долар е обвързан със златото при фиксирана цена от 35 долара за унция, докато другите основни валути в света са обвързани с долара. И тази система работи добре за САЩ в периода на следвоенно икономическо възстановяване на сегашните страни от Г7. Съединените щати, със своите „златни“ долари, които те отпечатват и щедро разпространяват в Европа и Япония с милиарди, стават основен помощник в тяхното възстановяване. Помощта, разбира се, не е безвъзмездна, а в замяна САЩ получават всичко, което искат за икономиката и търговията си, все повече обвързвайки другите икономики с долара и САЩ. Такава система съществува три десетилетия, докато европейските държави не се възстановяват и не искат да се отърват от такава силна зависимост от Америка и накрая да разполагат със собствени центрове за емисии. И когато през 1974 г. Бретън-Уудската система се срина, на теория се предполагаше, че това ознаменува фалит и гибел на американската валута. Всъщност пазарът не го възприема като загуба, а като отърваване от ненужния баласт под формата на злато. Доларът тогава вече е окупирал световната търговия, придобил е доверие и може да съществува без златно обезпечение. Всъщност нещо подобно предполага да се направи с рублата и ръководителят на Евроазиатската банка за развитие. „Сега трябва да направим наш си Бретън Уудс по отношение на рублата. В нашата страна има достатъчно злато, в Беларус няма много, но ние ще го споделим с тях. И ще направим сериозна световна разплащателна единица, световна валута, с която ще се съобразяват“, заяви Белянинов. \"Ние, по мое мнение, се стесняваме, трябва да кажем: „Уважаеми господа, рублата се е състояла като платежна единица, елате при нас, ние ще ви осигурим своевременни плащания и добро качество“,  заяви той. „Обективно тя вече стигна до това - всички искат рублата. Казвам това като практикуващ банкер. Защо? Всичко това е свързано с валутния риск, волатилността. Благодарение на Тръмп ние се страхуваме от скокове в долара и еврото“, добавя Белянинов. Тръмп действително действа срещу долара, тъй като неговата политика на протекционизъм се нуждае от слаба, а не от силна американска валута. Така че можете да направите местната продукция по-конкурентна и така американските експортни продукти ще могат да надминат конкурентите. Не без причина, в борбата срещу САЩ, Китай е отговорен за обезценяването на юана. Политиката на Федералния резерв на САЩ за затягане на паричната политика обаче противоречи на желанието на Тръмп, така че той непрекъснато критикува регулатора и в същото време обвинява Китай за валутните войни и изисква по-евтин петрол от Русия и ОПЕК. Защото тогава цената на бензина в Съединените щати ще намалее и това ще бъде голяма помощ за американското производство. Що се отнася до идеята рубла да се подплати със злато, тя изглежда повече утопична, отколкото реална, казват експертите. „Сравняването на САЩ от тези години и днешна Русия не е актуално. Още по това време Щатите имаха сериозно влияние по света и най-развитата финансова система. Те също така разполагаха с достатъчно средства, за да лобират интересите си. Русия е в изолация, икономиката ѝ е слаба и финансовата система е слабо развита. Затова днес не можем да предложим супервалута на целия свят“, заяви Анна Кокорева, заместник-директор на аналитичния отдел на „Алпари“. Тогава САЩ се възползват от слабостта на Европа и Япония след Втората световна война. Русия днес е в състояние на санкционна война, започната от САЩ срещу нея. Освен това са необходими огромни златни резерви, за да се върнем към златния стандарт. През 1945 г. САЩ са натрупали около 17,9 хил. тона злато. Никоя страна не разполага с такова богатство. Великобритания притежава 1.7 хиляди тона злато, Франция - 1.4 хиляди. САЩ все още са най-големият притежател на злато в размер от над 8 хиляди тона. Второто място е заето от Германия с половината количество. Русия е само на пето място с 2 хиляди тона. Китай, между другото, е с още по-малко - 1.9 хиляди тона. „Златните резерви на Руската федерация не са толкова големи и възлизат на едва около 80 милиарда долара. Необходимо е да се съчетае този обем с паричното предлагане. Малко вероятно е с едната рубла нашата страна да може да консолидира голямо количество злато. Ако вземем заедно страните от ЕАИС, златните резерви ще се увеличат, но трябва да се осигури и обемът на паричното предлагане“, казва Анна Кокорева. \"Нито една страна в света, освен САЩ със своите 8 хил. тона, не може да върне златния стандарт - има твърде малко жълт метал, за да се осигури обмен на хартиените пари с монети или слитъци. Дори всички резерви на Русия, Беларус и Казахстан не са достатъчни, за да направят рублата „златна“ или най-малко биметална, т.е. на злато и сребро. Съвременната световна търговия е твърде сложна, за да се балансират външнотърговските дефицити с помощта на кюлчета или монети“, смята Алексей Визаровски, икономист и вицепрезидент на „Златен монетен дом“. За Русия ще е по-лесно да следва пътя на Венецуела и да подплати валутата си с нефт и газ, допълва Кокорева. „Само по себе си осигуряването на валута с един или друг ресурс не я прави глобална. Едва когато икономиката на страната е значително интегрирана в глобалната ще е възможно световно признаване на нейната валута като платежно средство. Освен това икономиката трябва да се стабилна“, казва Кокорева. Всичко това обаче не означава, че Русия няма нужда да трупва златни резерви. И Русия увеличава както производството (около 300 тона годишно), така и златните резерви, отбелязва Вязовски. Първо, обяснява той, жълтият метал непрекъснато става все по-скъп, а инвестирането на резерви в злато е просто печелившо. Миналата година унцията добави 14% в доларово изражение, през предходната година 8%. На второ място, ръстът на златните резерви и без златен стандарт увеличава доверието в рублата. „Ако към това добавим към вече обявения процес на дедоларизация, както и прехвърлянето на търговията с вътрешни суровини - нефт, газ и метали - на рубли, тогава нашите съседи в ЕАИС имат всички основания постепенно да преминат към единен валутен съюз, базиран на рублата\", - счита Вязовски. Подплатяването на рублите и извеждането им на световно равнище е възможно, съгласна е Кокорева, само че ще отнеме години. Превод: В.Сергеев", "date": "2018.10.21", "title": "Предлагат рублата да повтори историята с американския долар"}
{"url": "http://www.classa.bg/%D1%81%D0%B2%D1%8F%D1%82/item/388632-%D0%B8%D1%81%D0%BA%D0%B0%D1%88-%D0%B4%D0%B0-%D1%81%D0%B8-%D1%85%D0%B2%D0%B0%D0%BD%D0%B5%D1%88-%D0%B3%D0%B0%D0%B4%D0%B6%D0%B5-%D0%BE%D0%BD%D0%BB%D0%B0%D0%B9%D0%BD-%D0%BA%D0%B0%D1%87%D0%B8-%D1%81%D0%BD%D0%B8%D0%BC%D0%BA%D0%B0-%D0%BE%D1%82-%D0%BD%D1%8F%D0%BA%D0%BE%D0%B5-%D0%BF%D1%8A%D1%82%D1%83%D0%B2%D0%B0%D0%BD%D0%B5", "text": "Почти всеки мъж в сайтовете за запознанства вече е бил в Дубай. Чак започваш да се чудиш дали не са отишли вкупом на някаква огромна групова екскурзия. А всяка жена явно е поплувала на надуваем еднорог покрай бреговете на Санторини или Тасос. Кой въобще организира тези масови нашествия? И, разбира се, не се минава и без необяснимо задължителните снимки със скиорски очила на фона на заснежени писти.     30 секунди в който и да било сайт или приложение за запознанства ви оставят с впечатлението, че светът е пълен с готини пътешественици без гадже. Пътешествията са значителна част от представянето на доста потребители, ако си търсят половинка. Няма съмнение, че едни от най-хубавите снимки стават, докато пътуваме, но срещите и пътуването имат повече помежду си от просто няколко кадъра за спомен. Ваканцията е периферна част от живота ни, само че хората смятат пътешествениците за по-привлекателни. Защо активност, която обикновено не вършим през около 350 дена в годината, се смята за толкова атрактивна и какво казва тази тенденция? Установено е, че снимките от пътувания събират 30 процента повече харесвания от обикновените снимки и селфита. 62 на сто от мъжете потребители на Tinder казват, че си търсят половинка, която споделя техните интереси в областта на пътешествията. Процентът при жените е още по-голям - 74%. 50 на сто от младите хора без гадже казват, че любимото им хоби е пътуването. Тези, които имат фотоси от ваканциите си, получават повече съвпадения и внимание. Пътуването прави хората да изглеждат авантюристи, богати, концентрирани върху собственото си развитие.  Със снимка от някоя екзотична дестинация имаме възможността да представим най-добрата версия на себе си. Пътешествията са романтични точно по начина, по който е романтично ходенето по срещи. Причината е проста - много хора не виждат ежедневния си живот като истинско отражение на същността си. Те са в капана на работата и на рутината. Само извън нея се отпускат и се държат естествено. Идеята, че сме по-различна версия на себе си, когато сме на път, може да се види и от багажа, който носим. Ако в куфара ви има само летни рокли, шалове и високи токчета - ясно е, че това е вашето \"Пътуващо аз\". Всеки иска да се представи в най-добрата си светлина, когато е във ваканция. Затова по време на обиколка по улиците на Флоренция, например, се усещаме по-интересни, по-забавни и по-секси. Двойките, които пътуват заедно, често смятат ваканциите си за най-щастливото време от връзката си. Тогава създават най-ярките си спомени, правят най-добрия секс и всичко е безкрайна забава. А кой не иска такава еуфорична ваканция със сродната си душа? Много необвързани избират с кого да се срещнат според амбициите си. Така че ако искат да пътуват повече, защото досега не сте обиколили много места, ще се насочат към профил, който показва любител пътешественик. Има и сходства между това как романтизираме любовта и как - пътуванията. Когато отиваме на чуждо място, не мислим за часовата разлика или за езиковите бариери. Същото е и със срещите с хора, които сме виждали само на няколко снимки. А и да говориш за пътувания е изключително лесно и се смята за една от топ темите при запознанства. Елементарно и безопасно е да започнеш разговор с тема за пътуване. В сайтовете и приложенията за срещи снимките от ваканции правят започването на подобен разговор още по-лесно. Не ви трябва дори да четете информацията от профила, само питате \"О, това Лондон ли е? Страхотно...\". Така диалогът потича от само себе си - кога си бил там, какво видя, какво преживя, какво хапна... Ами ако пътуването не заема централна част в живота ти? Специалистите по срещи съветват това да се промени. Или поне да изровите и публикувате снимки от стари пътувания, въпреки че сигурно ви се струва като хващане на удавник за сламка. Друг вариант за тези, които не си падат толкова по пътешествията, е да съставят списък на местата, които искат да посетят. Да обсъждаш планове и мечти също е част от тръпката да говориш за пътуване и да се покажеш като авантюристичен, готов на приключения тип. Не на последно място -пътуването те представя като материално осигурен човек. Снимките от ваканции показват къде се намира човек в рамките на този спектър. Да си бил на определени места демонстрира социален статус, какъвто невинаги личи от други занимания. Кадър как играете футбол, освен ако не сте Лионел Меси, рядко показва колко получавате на месец. Преди финансовата стабилност се демонстрираше с по-директни фотоси - снимки на скъпи коли, на бижута, на дрехи. Само че подобни материални придобивки рядко създават спомени като тези от залез над Айфеловата кула, освен това трудно стават тема за започване на разговор. Никой в сайт за запознанство няма да ви каже \"А аз като си купих Lamborgini-то...\". Вече е модерно да си доставяш удоволствие чрез изживявания, а не чрез вещи. Уловката е, че по-лесно можете да представите едно изживяване като по-лъскаво, отколкото е. Лесно ще изкарате почивката си скъпа и луксозна - малко филтър, малко размазани ефекти и сте готови. Затова в крайна сметка за мнозина пътуването остава в периферията на интересите им. Да отидат на концерт или на тренировка по зумба им доставя много повече удоволствие и демонстрира по-ясно тяхната същност. Въпреки това голяма част от потребителите на сайтове за срещи вярват, че пътешествията са жизненоважна част от същността им. Или по-скоро - от тази, която искат да имат.", "date": "2018.10.21", "title": "Искаш да си хванеш гадже онлайн? Качи снимка от някое пътуване"}
{"url": "http://www.classa.bg/%D1%81%D0%B2%D1%8F%D1%82/item/388633-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B2%D1%8A%D0%B7%D1%85%D0%BE%D0%B6%D0%B4%D0%B0-%D0%B2%D1%81%D0%B8%D1%87%D0%BA%D0%B8-%D1%81-%D1%82%D0%BE%D1%87%D0%BD%D0%B8-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B8-%D0%BE%D1%80%D1%8A%D0%B6%D0%B8%D1%8F,-%D0%B7%D0%B0%D1%8F%D0%B2%D0%B8-%D0%BF%D1%83%D1%82%D0%B8%D0%BD", "text": "Новото свръхзвуково оръжие Авангард ще бъде на въоръжение в руската армия само до няколко месеца, заяви президентът Владимир Путин, добавяйки, че Русия е първата в света, която развива технологията, предаде RT. Свръхзвуковият планер е вид снаряд, който може да лети и маневрира в горната атмосфера при скорости над Mach 5 (1 701.45 m / s). Това прави прихващането им по-трудно от това на обикновените бойни глави, които се приближават към целта по предвидима балистична траектория. Руският вариант на системата се нарича Авангард и ще бъде готов за военна служба след няколко месеца, каза Путин.     “Като реагираме на развитието на антибалистичните ракетни системи от САЩ, подобряваме възможностите за отговор. Някои вече са в експлоатация, други скоро ще бъдат разгърнати”, каза властелинът на Кремъл по време на сесия на Valdai Club в Сочи. Разгръщането на Авангард ще се случи “в рамките на няколко месеца”, каза Путин. Летането със свръхзвукова скорост създава редица предизвикателства в материалознанието и инженерството поради високата температура и натиск, оказващи влияние върху оръжието. По-рано Русия показа на писта и полет авио-ракетните комплекси Кинжал, които бяха споменати на 1 март от президента Путин като обезсилващи целия европейски противоракетен щит на САЩ. “Знаем със сигурност, това е очевиден факт и колегите ни осъзнават, че надминахме всички наши конкуренти в тази област. Никой няма точни хиперзвукови оръжия. Някои планират да изпробват своите от 18 до 24 месеца. Ние вече ги използваме “, добави още Путин.   ", "date": "2018.10.21", "title": "Русия превъзхожда всички с точни хиперзвукови оръжия, заяви Путин"}
{"url": "http://www.classa.bg/%D1%81%D0%B2%D1%8F%D1%82/item/388626-%D0%BF%D1%83%D1%82%D0%B8%D0%BD-%D0%B8-%D0%BF%D1%80%D0%B0%D0%B2%D0%B8%D0%BB%D0%BD%D0%B8%D1%8F%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC", "text": "\"Аз съм най-истинският и най-правилният националист\", заяви Владимир Путин на форума \"Валдай\". Защо тъкмо сега той говори за национализма и за това, че имал 146 млн. единомишленици             Изявите на Владимир Путин на международния дискусионен форум \"Валдай\" винаги дават богата почва за дискусии. Така беше и тази година. Отговаряйки на въпросите на водещия, Путин изложи възгледите си за национализма, националния въпрос и своята лична популярност. Забравеният \"руски свят\"   Всичко започна с това, че водещият дискусията Фьодор Лукиянов напомни на президента 2014-та година и прословутия \"руски свят\", задавайки въпрос дали Путин не иска да подхване тази тема. Въпросът не беше никак случаен. През 2018 година спомените за тази концепция, която беше едва ли не стълб на цялата държавна идеология на путинова Русия, изчезнаха напълно от речника на официалната пропаганда. Отговорът на Путин само потвърди очевидното - темата за руския етнически национализъм вече не го интересува, дори го дразни. \"Нашата национална идентичност... това е нашата култура, нашата история... На територията на Руската федерация живеят 160 етноса\", заяви Владимир Путин. Пояснявайки думите си, той изложи доста объркана теория за правилния и за неправилния национализъм. Русия е многонационална държава, каза той, \"и ако ние искаме тя да се запази такава, да се развива и да укрепва, а образуващият държавата народ безусловно е руският, то съхраняването на тази страна е в негов интерес\", край на цитата. Както виждаме, вече изобщо не става дума за някакъв \"руски свят\". Всички народи на Русия са равни. Въпреки че руснаците са малко \"по-равни\". Това обаче не бива да се изтъква на преден план, защото руснаците са многонационален народ и в това е и тяхната идентичност. Въпреки реторическия поклон към руснаците, Владимир Путин фактически отказва на най-големия руски етнос правото на някаква друга идентичност, различна от предаността към многонационалната руска държава в състоянието ѝ през 2018 година. Да бъдеш руснак означава според Путин да бъдеш лоялен към \"тази страна\", тоест на практика лично към него. Всеки друг възглед по този въпрос бива заклеймен като \"пещерен национализъм\". По този начин капанът, в който той примами голяма част от руските националисти през 2014 година, щракна. Тогава той мъгляво им обеща някакъв \"руски свят\". А сега ги принуждава да се закълнат в лоялност към него и във всичко, което те пламенно ненавиждаха - лоялността към многонационалността и толерантността според личното му разбиране за тези понятия. Владимир Путин вече не предлага никакъв друг \"руски свят\". Впрочем, едва ли някой има нещо против. Нали същите тези руски националисти повериха СССР на пенсионирания полковник от КГБ.   Приказката за 146-те милиона   Безсмислено е да улавяш Путин в някакви идеологически противоречия, защото единственото нещо, което го вълнува истински, е запазването на режима на едноличната му власт.\"Най-истинският, най-правилният и най-ефективният националист съм аз\", заяви Путин в обобщение на своите разсъждения. Тоест истинският национализъм означава да бъдеш за Путин, независимо дали си руснак, или татарин. А всичко останало е \"пещерно\", \"глупаво\", \"измислено\" и води до разпадане на държавата. Тази тъй объркана концепция за \"истинския национализъм\", предложена от Путин, прозвуча толкова неочаквано, че водещият дискусията попита дали Путин има единомишленици. И в този момент светът чу потресаващият в своята самоувереност отговор: \"Да! Почти 146 милиона!\" Изглежда че в този тезис се крие и практическият смисъл на всички идеологически конструкции на президента на Русия. В момента, когато всички наблюдатели отчитат падането на рейтинга на Путин, той има спешна нужда от някаква нова концепция за легитимност, която не бива да се поставя под въпрос чрез избори и анкети. Според конституцията президентът с всичките си огромни правомощия е само функция, а не някаква конкретна личност. Докато лидер на 146 милиона единомишленици, това вече е конкретна личност, тоест Владимир Путин.     Затова рейтингът на Путин може да пада, а подкрепяните от него кандидати да губят избори. Но вождът на сплотената нация, която не се бои от никого и от нищо, априори не може да зависи от електорални процедури и от социологически проучвания. Какви ти избори и рейтинги, когато става въпрос на избор или \"просто да умреш\", или \"да попаднеш в рая\"? Най-лошото което можем да направим сега, е да повярваме на Путин и да признаем за аксиома наличието на непотвърденото от никого наличие на 146 милиона поддръжници. За съжаление поднесената навремето информация от официалната пропаганда за \"86-процентна подкрепа\" се разпространи по цял свят и до ден-днешен се възприема от мнозина с удивителна сериозност. Междувременно измислените от Путин 146 милиона единомишленици се римуват добре с анекдотичните 146 процента избиратели, които уж гласували за \"Единна Русия\". Истината е, че няма нито \"руски свят\", нито путиновски национализъм, нито 146 милиона единомишленици на президента на Русия, готови да се отправят към рая. Съществува само моралното изчерпване на Владимир Путин, падащият му рейтинг, както и опитът му да скрие всичко това със софистиката на взаимноизключващи се лозунги, националистическа демагогия и демонстративна самоувереност.", "date": "2018.10.21", "title": "Путин и \"правилният национализъм\""}
{"url": "http://www.classa.bg/%D1%81%D0%B2%D1%8F%D1%82/item/388627-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D1%80%D0%B8%D1%81%D0%BA", "text": "Популисткото правителство в Рим предизвиква Европейския съюз към непопулярни решения. Бюджетният спор трябва да бъде решен бързо, иначе Съюзът ще тръгне към нова криза,  далеч по-тежка от Брекзита.           Италия все още не е във фалит, но популистката коалиция в Рим прави всичко възможно да докара страната по-бързо до ръба на пропастта. Напълно съзнателна провокация е да представиш на ЕК един противоречащ на всички правила проектобюджет. Движението \"Пет звезди\" и \"Северна лига\" искат да покажат, че насериозно издигат мотото \"Италия на първо място!\" и че лошите бюбократи в Брюксел са тези, които искат да сложат букаи на \"правителството на промяната\". Намерението на Италия да увеличи бюджетните разходи през следващата година и същевременно да намали държавните дългове чрез икономически ръст е напълно нереално. Италианският финансов министър знае това много добре, но мълчи и играе по свирката на популистите. Те искат да финансират своите предизборни обещания с нови дългове. Измисленият италиански свят   Господата Ди Майо и Салвини смятат растящите разходи по италианските дългове и колабиращите италиански банки за съзаклятие на финансовия свят. Рисковите премии за италианските държавни облигации пък били измислени от германците, които искали да поставят Италия на колене. Тези представи са абсурдни и много опасни. Популистите искат да направят Италия независима от финансовите пазари. Затова италианците трябва да купуват още повече държавни облигации. А държавата ще ги поощрява с данъчни отстъпки. Всичко това ще доведе до намаляване на данъчните приходи и ще отвори още по-голяма дупка между приходите и разходите. Същинският план, който е записен и в коалиционния договор между популистите и десните радикали, цели създаването на паралелна валута в Италия. С тази паралелна валута държавата би могла да погасява задълженията си към италианските фирми. А фирмите от своя страна биха могли да плащат данъчните си задължения към държавата. Повечето икономисти предупреждават за опасността от подобни експерименти. Подобна паралелна валута и бездруго би била нелегална в европейското пространство, но Салвини и Ди Майо не се интересуват от това. Общата европейска валута е трън в очите и на двамата. Идеолозите в Рим твърдят, че и еврото било инструмент на потисниците в Брюксел. Не бива да унижаваме Италия   ЕС трябва да реагира на провокациите и опасната игра на популистите решително, но и с тънък усет. Само чрез диалог могат да бъдат премахнати най-лошите грехове в италианския проектобюджет. Острите думи от страна на ЕС и обоснованато връщане на проектобюджета ще дадат добър повод на популистите да нарочат европейците за изкупителна жертва за всичко, което ще се случва в Италия през следващите месеци. Все още много италианци се чувстват унизени - още от 2011 година, когато по време на финансовата криза техният министър-председател падна от власт. С подкрепата на ЕС федералната канцлерка Ангела Меркел и френският президент Саркози принудиха Берлускони да подаде оставка. Тогавашната безотговорна бюджетна политика на Берлускони застрашаваше цялата еврозона. Навремето лихвите за италианските държавни облигации бяха седем процента, а днес са малко над четири. Значи все още има поле за преговори.     Ако обаче популистите не се откажат от своя рискован проектобюджет, ЕС трябва да действа решително и да открие наказателна процедура срещу Италия. Въпросът е дали Италия ще се подчини? Салвини, Ди Майо и компания вече се кълнат, че няма да позволятт да бъдат командвани от Брюксел. Те взимат добър пример от популистките си колеги в Полша и Унгария. Тези две страни постоянно игнорират решенията на европейския съд за разпределянето на бежанците и досега все още не са наказани. Италия е съосновател на ЕС и нетен платец. И ако сега се измъкне ненаказана, за ЕС ще настанат трудни времена. Лидерът на движението \"Пет звезди\" Ди Майо вече заплаши по друг повод, че ако не бъде наложена волята й, Италия ще спре да плаща вноските си в европейската каса. А това би бил краят на европейското ѝ членство и краят на ЕС такъв, какъвто го познаваме. Страните от еврозоната не могат да спасяват Италия финансово по гръцкия модел. Страната е твърде голяма и сама би предизвикала своята неплатежоспособност. А другите големи страни-членки нямат и голям интерес да помагат на десните радикали. Ако бюджетният спор не бъде решен бързо, ЕС ще тръгне към нова криза, в сравнение с която Брекзитът ще изглежда като детска игра.", "date": "2018.10.21", "title": "Италия се превръща в риск"}
{"url": "http://www.classa.bg/%D1%81%D0%B2%D1%8F%D1%82/item/388628-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%BA%D0%BB%D0%B0%D0%B4-%D0%B7%D0%B0-%D0%BC%D1%80%D1%8A%D1%81%D0%BD%D0%B8%D1%82%D0%B5-%D0%B4%D0%B8%D0%B7%D0%B5%D0%BB%D0%B8", "text": "Старите дизели вече си търсят късмета в Източна Европа. Ще се превърнат ли Балканите в склад за остарелите германски дизели? И кои категории са разрешени всъщност там? Кратък поглед  към Сърбия, България и Румъния.             Мирко е на паркинга на фирмата за коли втора употреба \"S-Auto\" в Белград. Той много добре знае какво търси и какво иска: стар икономичен дизел с ниски разходи по поддръжката. Мирко внимателно следи дискусията в Германия за дизеловите автомобили. \"Чух за това и си помислих, че по тази причина цените у нас ще паднат. Изчаквах. Наблюдавах дълго ситуацията заради решението на германците и очаквах, че пазарът тук ще бъде залят с такива автомобили. Но не забелязвам цените да падат\", споделя той.     Още миналото лято сръбските медии обявиха, че в Сърбия ще пристигнат над 300 000 употребявани автомобили от Германия. Това обаче не се случи, споделя сътрудничката във фирмата \"S-Auto\" Биляна. Ценовият сегмент за нейните клиенти е в долната част на скалата. \"Нашите коли идват от Германия, Франция, Белгия, Холандия и Швейцария. Купуваме ги от застрахователните компании. 20 до 30 процента от автомобилите идват от германския пазар за автомобили втора ръка. Става дума преди всичко за дизелови автомобили с до два кубика двигател, произведени между 2005 и 2008 година. Ние обаче продаваме всякакви коли, както по-стари, така и нови, от евронорма 3 до 5 и 6. В Сърбия могат да се внасят автомобили с норма евро 3 за изхвърляните газове, произведени след 2000 година, казва председателят на сдружението на сръбските вносители на коли Милош Петрович. \"Ужасяващо е, че през 2017 година в Сърбия са внесени 153 000 \"употребявани\" автомобили. Казвам нарочно \"употребявани, защото 80 процента от тях са по-стари от 10 години. През 2016 година бяха внесени 120 000. Ако вземем един период от пет години, излиза, че в Сърбия са дошли 600 000 употребявани автомобили, които Европа не иска. И това ни боли много като представители на модерните технологични продукти. Най-много ни боли от това, че Сърбия се превърна в автомобилно гробище. Думата е грозна, но пасва идеално на ситуацията\", казва той. Голяма част от внесените в Румъния леки коли също идват от Германия. През 2017 година Румъния е внесла от Германия 300 000 автомобила, като 70 процента от тях са с дизелови двигатели. От Италия са внесени 50 000, а от Австрия - 35 000 автомобила втора употреба. Роксана Дима е говорителка на румънската служба за регистрация на МПС в Букурещ. \"Ако в бъдеще в Германия бъдат забранени и дизелите с евро 4, това ще се отрази и на румънския пазар. Голяма част от автомобилите, които отговарят на този стандарт, са дизели. Те съставляват 30 процента от всички МПС в Румъния\", споделя тя. Роксана Дима настоява европейските страни като Германия, които налагат много строги изисквания за отработените газове, да се погрижат тези автомобили да бъдат спрени от движение, за да бъде предотвратен износът им в страните от Източна Европа. \"От гледна точка на сравнително ниската покупателна способност, румънският пазар със сигурност ще бъде залят с автомобили, които не отговарят на германските екологични стандарти. При положение, че тези автомобили продължават да се движат. Още повече, че в Румъния няма никакво покачване на данъците за по-старите и вредящи на околната среда автомобили\", казва Роксана Дима. Българското правителство също не иска старите автомобили от западните страни, които не отговарят на съвременните стандарти, да бъдат внасяни в страната. Министърът на екологията Нено Димов предлага автомобилите да бъдат преоборудвани, преди да бъдат изнасяни за България и съседните държави. \"Регионът не бива да са превръща в склад за стари автомобили\", заявява той.", "date": "2018.10.21", "title": "Балканите - склад за \"мръсните\" дизели?"}
{"url": "http://www.classa.bg/%D1%81%D0%B2%D1%8F%D1%82/item/388629-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%81%D1%8A%D1%80%D1%86%D0%B5", "text": "  ЧОВЕШКОТО СЪРЦЕ   Сърцето е единственият човешки орган, който е създаден за висши цели и е свързан с Висшия Дух и най-добрите стремежи на човешката същност. На „финия” духовен план то притежава особен механизъм за чувстване на нравствените основи на живота. Сърцето има пряка връзка с душата и въвеждането на такъв механизъм има за цел да напомня периодично на човека за този нравствен идеал, към който той е задължен да се стреми. В духовната част на сърцето е заложена програма насочваща към най-доброто в мислите и действията на човека. Разумът и разсъждението са свързани с миналото на човека, с натрупания по-рано жизнен опит, с миналите знания тоест, в тях се намира това, основавайки се на което човек трябва да решава логическите задачи в настоящия момент от живота си.      Какъвто си бил в миналото, каквито знания и опит си натрупал – на това ще стъпиш при решаването на своите проблеми. Но тъй като разсъдъка решава логическите задачи поставени от програмата на живота в нови условия различни от предишните, с нови ситуации, то индивида може да сгреши и да не знае какво е правилното решение и накъде да тръгне в своето развитие. И за да не се загуби окончателно в новия си живот, на него му помага именно сърцето като канал на интуицията. Затова често слушаме да казват: – „Послушай сърцето си”. А то сърцето не е само един обикновен орган изпълняващ функциите на помпа и разпределител на кръвта в кръвоносната система на организма, но и притежава разширени функции на „финия” план. Само то знае към какви нравствени цели да води човека всред множеството му заблуждения. Сърцето винаги знае крайния резултат в развитието на Личността тоест, знае онази крайна цел в този живот, която тя трябва да достигне и затова сърцето е свързано с програмата на човешкия живот. Разумът приема множество неправилни решения избирайки мними цели. Всред множеството само сърцето може да посочи това решение, което обезателно ще изведе човека от заблужденията както и за пътя, по който той поема, и само успяващия да се вслуша в него няма да се изгуби в лабиринта на живота ( от серията „Енциклопедия на Новата Ера”).    ", "date": "2018.10.21", "title": "Човешкото сърце"}
{"url": "http://www.classa.bg/%D1%81%D0%B2%D1%8F%D1%82/item/388630-%D0%B4%D0%B0-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D1%85%D1%82%D0%B5-%D0%BD%D1%8F%D0%BA%D0%BE%D0%B3%D0%BE", "text": "“Руска” юридическа кантора (разбира се, поредната “най-голяма”, то други в Москва няма).   Само част      ___  – Майкл Коуплэнд: Слияния и поглощения и корпоративное право;  – Аллен Томас: Передача благосостояний Слияния и поглощения и корпоративное право;  – Робин Уиттеринг: Международные арбитражные и судебные споры. Слияния и поглощения и корпоративное право;  –  : Административное право и законотворчество;  – Илона Цекели: Слияния и поглощения и корпоративное право.              ___  Да разпознахте някого?  За другото би трябвало сами да се досетите.  Сбогом на илюзиите.  ", "date": "2018.10.21", "title": "Да разпознахте някого?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388631-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B0%D1%82%D0%BB%D0%B0%D0%BD%D1%82%D0%B8%D1%86%D0%B8-%D0%B8-%D1%82%D1%8F%D1%85%D0%BD%D0%B0%D1%82%D0%B0-%D0%BD%D0%BE%D0%B2%D0%B0-%D1%86%D1%8A%D1%80%D0%BA%D0%B2%D0%B0-%D0%BD%D0%B0-%D0%BD%D0%B0%D1%82%D0%BE", "text": " тази година сайтът \"Фактор\" (тази саморъчно съставена енциклопедия на психологическата патология) ни бомбардира с едно заглавие, което е еквивалент на това някой да ти опърли с напалм зениците -   Оставям ви сами да се справите със зъбобола, който предизвиква тази помпозна патетика, но ние сме длъжни да се гмурнем до дъното на това море от лакейска лудост, за да идентифицираме чудовищата, които се крият в дълбините и надават тези шизофренични писъци. Това не е спасителна, а само изследователска мисия, защото, опасявам се, хапчета за такива душевни гърчове все още не са открити, а студените душове ще са безсилни в тази клинична ситуация. Нека заглавието да не ви подвежда.     Това не е анализ, а информационен текст, който трябва да ни разкрие в болезнени детайли какво се е случило на проведена у нас конференция: \"„УСИЛВАНЕ НА СДЪРЖАЩИЯ ПОТЕНЦИАЛ НА НАТО: източните съюзни държави и усилията на Алианса за гарантиране на тяхната национална сигурност и отбрана”. Който е издържал докрай заглавието, получава награда на интелектуален стоицизъм. Това е нещо, което е произведено в паралелно измерение на реалността. Защото само в алтернативен свят нещо, произнесено от Росен Плевнелиев, може да получи определение \"ярка визионерска реч\". Да не говорим, че междувременно Плевнелиев реши да запълни пенсионерския си живот и с други мелодраматични участия на подобни конференции. На последната от тях откритият лобист за самолети F-16 (той май работи само това напоследък) разказа култов епизод от престоя си на \"Дондуков\" 2. Изложение като това изисква музиката на Туин Пийкс, така че смело можете да си я тананикате. Та през 2014 година, докато гледал бТВ (очевидно това е било основното занимание на лицето като президент) Плевнелиев с удивление забелязал, че телевизията излъчвала романтични филми един след друг и репортажи от добре осветения Болшой театър. Тази хибридна атака го разтърсила като електрошок отвътре. По същото време, според него, \"Русия извършваше руската окупация в Крим\". И какво прави един български държавен глава като изпадне в потрес, хибридни шокове и интелектуална недостатъчност? Ами много просто - звъннал на американския посланик и го попитал дали не смята, че нещо не е наред. Ето това е връх на демокрацията и независимостта - да звъниш на чужд посланик, за да му поставиш като проблем съдържанието на българските медии. Това, което не ми дава мира, е как точно Плевнелиев си е представял американска реакция в този случай? Подозирам, че е очаквал отряд от сухопътни командоси да щурмуват бТВ, да превземат студиата и да задължат с дуло на автомат M-16 да пуснат цял сезон на \"Отчаяни съпруги\", за да може народът да се удиви на кроткото величие на американската демокрация. Американският посланик обаче, в тъжния и психарски разказ на Плевнелиев, вдигнал рамене и му бил казал: \"Ами, г-н президент, съжалявам (това беше бившият американски посланик), но Вие знаете много добре, всъщност, шефът на новините пък по bTV се определя от златната акция на г-н Красимир Гергов”. Ще оставим настрани, че това е титанично нарушение на димпломатическия протокол, който строго и неумолимо изисква тези разговори да бъдат запазени в тайна, цялата случка е потресаваща като акт на некрофилия. Та същият този визионер, влизайки в движението \"НАТО-кауза свята, кауза вечна\", пак е съскал на митичната конференция, че изпълнителната власт, медиите, службите, партиите и \"част от обществото\" се отнасяли твърде пасивно към проявите на хибридна агресия и на 1-ви отдел на ГРУ. След това визионерът е завършил повече от лирично: \"Европейският съюз и НАТО са моето семейство\"- Ех, подозирам, че това е лоша новина за мадам Деси Банова, която прясно омъжена вече трябва да научи, че живее на съпружески начала в нещо, което можем да наречем евроатлантическа четворка. Но така е в модерните времена, трябва да свикваме. И понеже в този момент рязко ми стана интересно, реших да видя кои са организаторите на това митично събиране. Оказаха се трудни за произнасяне образувания като Атлантическият съвет на България, Съюзът на офицерите от резерва „Атлантик” и Асоциацията на възпитаниците на Център „Джордж Маршал”–България.   Двете бях чувал, но странното създание Съюз на офицерите от  резерва \"Атлантик\" за първи път се изпречи пред погледа ми. И понеже авторът на текста Васил Данов се оказа представител на организацията, реших да проуча отблизо. Намерих сайта им и видях, че същият този Данов си е направо голяма риба в рамките на сектата. Там бе титулуван като \"член на Управителния и съвет и Директор \"Връзки с обществеността\" (има едно житейско правило - срещнете ли човек, който си изписва длъжността с голяма буква \"Директор\" - бягайте надалече или стреляйте първи). Зачетох се във визитката му и още в първото изречение попаднах на тлъста и очебийна лъжа. \"Капитан I ранг о. з. Васил Данов завършва военна журналистика в гр. Лвов, Западна Украйна\". Вгледах се в потрета му - от там арогантно ме гледаше възрастен човек, който очевидно е бил в студентска възраст някъде в края на социализма. Тоест със сигурност можем да кажем едно - той е завършил военна журналистика не в Лвов, Западна Украйна, а в Лвов, СССР. Уточнението е важно, необходимо и смислено, защото авторът на патетични есета е направил всичко възможно, за да го заличи от своята биография. Не съм наясно важат ли демократичните механизми в тази организация, защото открих изявление на същия този възпитаник на СССР в качеството му на говорител на този съюз още от 2010 година, а дори не съм ровил сериозно, защото и аз имам предел на толерантността пред глупости. Очевидно Съюзът на офицерите от  резерва \"Атлантик\" изпитва сериозни кадрови трудности или хроничен недоимък на свежа кръв. Верен на идеологическата си закваска обаче, Данов прави вълнуващи пируети в своя текст. Така се оказва, че всеки един от участниците в този ритуал се сдобива с прилагателно. Росен Плевнелиев произнася нещо „визионерско“. Александър Йорданов произнася „ярко и впечатляващо“ слово. Някакъв си Момчил Дойчев пък прави „стойностен“ прочит. Изобщо карамелизираният вкус на определенията спокойно може да ви докара диабет. В крайна сметка обаче, ако случайният читател докара информацията докрая, той няма да успее да открие почти нищо вечно и свято в изложената доктрина. Всичко се свежда до огромната вина на комунистите и руснаците за положението в България. Няколко пъти съм казвал, но пак ще повторя. От прочетеното имам чувството, че колективната евроатлантическа психиатрия иска всяка година да излизаме от НАТО, за да можем отново и отново да влизаме там, за да доказваме колко сме чисти, святи, непорочни. Какви визионери сме и колко ярки, впечатляващи и стойностни анализи имаме. Баналната русофобия отдавна е нещо като интелектуален паразит из „части от българското общество“. Но в нейното поднасяне на публиката със сигурност има модел. Тя всеки път се вади на тезгяха, когато вечните и святите го закъсат на политическото поприще и трябва да си заслужат хонорарите с нова порция световни лудости и конспиративни схеми. Заради това изводите от конференцията просто впечатляват. В дискусия, посветена на НАТО, изведнъж се появяват искания за „дерусификация“ на българския обществен живот и премахването от паметта на хората имената на граф Игнатиев, Радко Димитриев, Владимир Заимов, Никола Вапцаров. Човек да се чуди колко антинатовци е имало в нашата история, че възпитаниците на СССР толкова да им се гневят и да тропат с токчета от ярост. И, разбира се, коя конференция на визионерите може да мине без искането да се премахнат всички исторически паметници. Нима българският дух може да мине някъде без да напише „Локо София“ или някоя трибуквена дума, за да отбележи висшите достижения на изящната ни демократична душевност. След като се потопих в това токсично блато, се замислих за нещо. Организацията НАТО е основана през 1949 година, тоест тя е на леко циничната възраст от 69 години. Нашите доморасли атлантици или не са наред с математиката или за тях вечност е нещо, което не е навършило дори и един век. Това е половин мигване в исторически план. И дори не е ясно дали, например, през 2355 година НАТО ще е нещо повече от бележка под линия в прашасял учебник по история. Но това очевидно няма никакво значение за русофобската истерия, която тресе визионерите и която те предлагат като оръжие за масово поразяване на мозъчни клетки на политическия пазар. Не мога да ви обещая, че няма повече да се занимавам с тях. Обезпаразитяването на едно общество е дейност нелицеприятна, гадна и противна, но някой трябва да се заеме да я върши. Така че в следващи текстове ще се опитаме да стигнем до дъното на тази канализация с идеята да видим кои са хората, организациите и лакеите, които толкова много искат техният вик от лудницата да бъде чут и превърнат в закон. В крайна сметка – нека да изтеглим на светло тези екземпляри и да проучим нелепите им църкви и визионерство. Все още има хора, които помнят и знаят кои ни пробутват този боклук като лакомство.", "date": "2018.10.21", "title": "Българските атлантици и тяхната нова църква на НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388625-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Опитайте се, да се отдалечите от мистериозната примамливост на партньора си. Заемете се с работа, която не изисква деликатен психологически подход или координация на убеждения и предпочитания. Това е прекрасно време, за всички задачи, които трябва да решите, на свой собствен риск в съответствие с настоящата ситуация. ТЕЛЕЦ ( 21 април - 21 май )  Смелите, активни, директни и малко наивни хора, могат едновременно да ви дразнят и привличат. Трябва да се примирите с факта, че не вие, а те, ще определят климата в отношенията ви. Веднага след като го направите, ще забележите, че нещата, ще се подобрят значително. БЛИЗНАЦИ ( 22 май - 21 Юни ) Днес е по-добре да наложите, някои ограничения по отношение на емоциите си и да се съсредоточите единствено върху работата. Дори когато става въпрос за лични отношения, които стават все по-важни и може би, променящи живота ви, трябва да следвате тактиката, да сте директни и открити.   РАК ( 22 юни - 23 юли ) Днес енергичния и активен начин на живот, ще е най-предпочитан. Ако става дума за вашите деца, каквито и да било дейности с тях, трябва да бъдат изградени на принципа на игра или състезание. Някои задачи, предназначени за бърза реакция на ума, чудесно ще стимулират всички участници, особено ако победителите се награждават веднага. ЛЪВ ( 24 юли - 23 август ) Можете да се насладите на кратко пътуване или разходка. Спор с опонент, може да ви нервира. Истинската битка, едва ли ще се проведе днес. Но ехото от общия дух на конфронтация, може да повлияе на отношенията, с вашия редовен ежедневен социален кръг. ДЕВА ( 24-ти август - 23 септември ) Днес, едва ли ще имате възможност, да се скриете в някой тих ъгъл и да се насладете на мечти и щастие. През деня най-малко, един проблем, ще ви накара да напуснете уютното си гнездо и да обърнете погледа си към някоя спешна задача. ВЕЗНИ( 24 септември - 23 октомври) За да покажете вашата сила и талант на хората наоколо, не е задължително да прибягвате до необичайни и необикновени начини. Бъдете естествени - бъдете себе си. Природните ви качества като смелост, откритост, честност, решителност и харизма, ще бъдат до голяма степен от полза.   СКОРПИОН ( 24 октомври - 22 Ноември ) Вашата скрита активност, агресивност и нетърпение, може да излезе на повърхността днес. Добре е, да се възползвате от физическата си активност, с умерени физически упражнения. Това няма да бъде в интерес на някои конкретни постижения, а по-скоро в опит за постигане на правилния баланс между различните страни на вашия характер.   СТРЕЛЕЦ ( 23 Ноември - 21 Декември ) Денят е подходящ за опити и експерименти. Не преследвайте някакви глобални цели, насладете се на мига и се научете да виждате, нещо положително във всеки неочакван развой на събитията. Отложете задачите, които изискват задълбоченост, консервативно мислене и дългосрочно планиране. КОЗИРОГ (22 Декември - 20 януари ) Трудно е да се каже, че денят обещава нееднозначен успех и ясен път към върха. Това обаче не означава, че трябва да седите, без да правите нищо. Опитайте се, да се насладите на самия процес, без да се фокусирате твърде много, върху крайния му резултат.  ВОДОЛЕЙ ( 21 януари -  19  февруари ) Днес, трябва да съхраните до известна степен смелостта си и да решите задачите, които считате за трудни, опасни, неприятни или просто чужди на вашия стил на живот. Това могат да бъдат и домашните ви задължения, грижи за родителите, работа заедно с половинката, физически упражнения и т.н.   РИБИ ( 20 февруари - 20 март ) Другите винаги, ще бъдат на половин крачка пред вас днес. Ако приятел, партньор, спътник в живота или роднина ви изпреварят за кратко, не се отчайвайте и избягвайте да се подавате на ниското самочувствие. С течение на времето, ще бъдете в състояние, да спечелите отново това, което преди е било ваше.", "date": "2018.10.21", "title": "Дневен хороскоп 21 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388624-%D0%B3%D0%BE%D1%80%D0%B5%D1%89%D0%B0-%D1%81%D1%8A%D1%80%D1%84%D0%B8%D1%81%D1%82%D0%BA%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7", "text": "Известната американска сърфистка Анастасия Ашли разгорещи мрежата с провокативна снимка. Звездата във водния спорт се щракна без гащи след тренировка и зарадва феновете си в социалната мрежа \"Инстаграм\". \"Най-много обичам да яхна дъската гола\", написа тя.   Публикацията й за часове събра хиляди лайкове, но не всички коментари бяха положителни. Мъжката част обаче бе определено на гребена на вълната от секси фотоса.  ", "date": "2018.10.21", "title": "Гореща сърфистка остана без..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388622-%D0%BE%D1%81%D1%82%D1%80%D0%BE%D0%B2%D0%B0-%D0%BD%D0%B0-%D1%81%D0%B5%D0%BA%D1%81%D0%B0", "text": "Има едно място в света, което предлага малко по-специална екскурзия. Тя е за почитателите на пикантните забавления. Островът на секса се намира на Карибите и там може да се забавлявате в компанията на две красиви жени за четири дни срещу 7000 лева.    Услугата се предлага от популярната в целия свят компания Good Girls Co's.     Фирмата, която е ориентирана не само към заможни господа, осигурява и престой в луксозни вили или яхти срещу допълнително заплащане. И обещава секс, много секс.     \"Всички момичета са на този остров, за да ви накарат да се почувствате специални като крал. Дори и да имате малко по-особени желания, може да ги споделите с момичетата и те ще се погрижат да ги изпълнят\", пише на страницата на Good Girls Co's.     Оттам предлагат каталог с 60 момичета от латиноамерикански произход и твърдят, че всички те могат да играят ролята на интимни приятелки за няколко дни.  Храната е безплатна и се предлага на място според изискванията на богатите туристи. Алкохолът - също, обещават организаторите на тези малко по-специални екскурзии за търсачи на интимни усещания.     Принципът на еротичната екскурзия е съвсем прост. Островът, чието име се пази в тайна, може да приеме до 30 клиента. Продължителността на престоя им е винаги около 4 дни. В замяна на различните пакети, които заплащат, могат да разполагат с луксозни вили, шофьори, камериерки, готвачи, сервитьорки и всевъзможен персонал, който ще се постарае да изпълни и най-капризните им прищявки. И всичко това влиза в цената от 7000 долара за три дни.", "date": "2018.10.21", "title": "Острова на секса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388623-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D1%87%D0%B8%D1%87%D0%B0%D1%80%D0%B8%D1%82%D0%BE-%D0%BF%D0%BE%D0%BA%D0%B0%D0%B7%D0%B0", "text": "Любимата на мексиканския нападател Хавиер Ернандес - Чичарито впечатли с горещи снимки в мрежата. На футболиста на Уест Хям определено има за какво да му се завиди.  Сара Кохан опита да напомни на иконата Мерилин Монро и палаво си показа дупето.   Красавицата е много популярна в социалната мрежа \"Инстаграм\", където се радва на над милион последователи. Преди време моделът взриви мрежата, след като яхна чисто гола кон и го язди по плажовете на Фиджи.                ", "date": "2018.10.21", "title": "Любимата на Чичарито показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388621-%D1%89%D0%B5%D1%80%D0%BA%D0%B0-%D0%BD%D0%B0-%D1%82%D0%B5%D0%BD%D0%B8%D1%81-%D0%BB%D0%B5%D0%B3%D0%B5%D0%BD%D0%B4%D0%B0-%D1%81%D0%B5", "text": "Дъщерята на бившия руски тенисист Евгений Кафелников - Алесия, разгорещи мрежата. Красавицата публикува свои голи снимки в \"Инстаграм\".   \"Падам в твоите очи, дълбоки като океан\", написа щерката на Кафелников под публикацията. 19-годишната девойка работи като модел.   Евгений Кафелников имаше страхотна кариера и натрупа куп пари. Спечели два турнира от Големия шлем плюс златен медал от Олимпиадата в Сидни. Преди време Алесия се изложи като пусна снимки, на които не беше скрила принадлежности, използвани за друсане. Под друго фото пък беше написала \"искам сняг\", което на руски е един от сленговете за кокаин.  ", "date": "2018.10.21", "title": "Щерка на тенис легенда се...."}
