{"url": "http://www.classa.bg/%D1%81%D0%B2%D1%8F%D1%82/item/401530-%D0%BC%D0%B8%D1%81%D0%B8%D1%8F-%D0%B4%D0%BE-%D0%BC%D0%B0%D1%80%D1%81-%D1%89%D0%B5-%D0%B8%D0%B7%D0%B4%D1%8A%D1%80%D0%B6%D0%B8-%D0%BB%D0%B8-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%BF%D1%81%D0%B8%D1%85%D0%B8%D0%BA%D0%B0", "text": "През 1973 г. астронавтите от мисията Skylab изоставят задачите си и отказват да комуникират с контролната кула. Причината е недоволството им от твърде голямото натоварване и интензивния график, затова те спират работа и прекарват цял ден в съзерцаване на гледката, която им се открива. А гледката, трябва да се признае, е зашеметяваща.  Техният протест идва малко след средата на 84-дневната им мисия. Някой го наричат неподчинение, други бунт, но фактът е един - тяхната стачка показва негативните страни на дългия престой в Космоса и че те не бива да бъдат подценявани. Докато намеренията да стигнем до Марс стават все по-сериозни, една от най-големите заплахи пред такава мисия може да се окаже психологическото състояние на членовете на екипажа. Изследователите гледат към Антарктика, където могат да тестват как се влияе менталното здраве и какво може да се очаква при космически пътувания. Аналогът е добър поради няколко причини: тъмно е и цикълът ден-нощ, на който сме свикнали, липсва; температурите достигат до -80 градуса по Целзий, така че излизането навън е изключително трудно. Има го и факторът изолация - в зависимост от това в коя точка се намирате, евакуацията през зимата може да се окаже невъзможна. И живеете невероятно близо до хора, с които сте непрекъснато, ден след ден и седмица след седмица. Стачката на Skylab  показва и така наречения \"феномен на третата четвърт\". Той е докладван от полярни изследователи и се случва, когато хората осъзнаят, че са прекарали повече от половината си време в изолация и губят мотивацията си. Не всички са съгласни, че съществува подобно явление, но изглежда синдромът се проявява, особено при симулации на космически пътешествия. Това и нещо, което Гро Мелдхайм, професор по психологически науки в университета Берген, Норвегия, очаква да открие, докато проучва 27-те души в база Конкордия в Антарктида. Там средната температура навън е -51 градуса и достъпът до базата е възможен само между ноември и февруари. Но вместо да станат психически нестабилни, полярните изследователи влизат в своеобразна \"психологическа хибернация\", която ги прави емоционално равнодушни. В някои отношения \"хибернацията\" може да е добро нещо, което да помогне на екипажите да пестят ресурсите си и да им помогне да преживеят пътуването си без бърнаут. Но въпреки плюсовете, психологическата хибернация носи и своите рискове, особено ако става въпрос за дълго няколко месеца пътешествия до Марс. Ако има спешна ситуация, хората трябва да реагират бързо, в противен случай рискуват живота си. Факт е, че хората, които предприемат дълготрайни мисии, са запознати с рисковете на монотонното ежедневие и скуката.  Сънят е друг ключов аспект, който трябва да бъде взет предвид при мисия до Марс. Да се наспиш качествено е трудно, когато липсва цикълът ден-нощ. На Земята този цикъл се регулира по естествен начин от слънчевата светлина и от това колко сме изморени. Астронавтите няма да могат да използват същия метод за да синхронизират биологичния си часовник, затова е много важно да спазват стриктен ежедневен график. Ефектите върху съня са наблюдавани при симулации на мисии до Марс. След 17-месечен аналог на космическа мисия през 2011 г. четирима от шестимата членове на екипажа страдат от нарушения в съня. Един от тях страда от хронично безсъние, а друг влиза в ритъм на сън, напълно несъвместим с този на колегите му. Но ако хората спят по-добре, те са способни да реагират по-позитивно и на заобикалящата ги среда. Затова грижата за съня е от критично значение за нивата на щастие и на здраве - както на Земята, така и в Космоса. Има някои аспекти на дългосрочната космическа мисия, които успешно можем да симулираме на Земята. При пътуване до Марс например в един момент синьото кълбо ще изчезне от полезрението на астронавтите и ще остане само като мъничка светлина в далечината. Въпреки това повечето космонавти казват, че да виждат Земята от Космоса е едно от най-приятните неща, които им се случват там горе. Ако една от перспективите, които ги поддържат щастливи и в кондиция, е гледката на планетата ни от Космоса, то дълготрайната липса на този необичаен пейзаж може да се окаже проблем. Така че трябва да бъдат търсени други, сходни начини за развлечение. Мелдхайм и колегите му съставят списък с 23 точки на психичното здраве за космонавтите и го тестват върху изследователите на Антарктида през зимата. Професорът открива, че колкото по-дълго време стоят полярните пътешественици там, толкова по-емоционално нестабилни стават. Стига и до заключението, че фокусирането върху позитивни емоции може да е жизненоважно за менталното здраве на астронавтите при дълги космически мисии. Тези, които се съсредоточават върху позитивни чувства и мечти, се оказват по-способни сами да откриват пречките пред добрата им кондиция и да ги отстраняват. Да игнорираш някои негативни фактори в Космоса може да се окаже смъртоносно, но в някои ситуации това е най-правилното решение. А и в крайна сметка астронавти, които не обръщат внимание на психичното си състояние, няма да бъдат наети за пътуване до Марс. Да се намерят хората с необходимите качества - физически и психически - е първата стъпка към подготовката за една космическа мисия. Шест месеца на Международната космическа станция са достатъчно силно изпитание, така че специалистите се стремят към подобен профил на астронавтите. Заедно със способността да преодоляват скуката, тези космонавти имат склонност към интровертност. Да разполагаш с екип, който няма голяма нужда от социализация, тук е положителен фактор, така че по-интровертен екипаж е за предпочитане. Но е от значение и членовете на екипажа да са съвместими като характери.  Специалистите отново се обръщат към Международната космическа станция, за да проучат как културните различия влияят върху отношенията между отделните индивиди в Космоса. А след като бъде съставен идеалният екипаж, само му остава да поддържа настроението си горе сред звездите. Знаем, че природата на Земята спомага за намаляването нивата на стрес и подобрява концентрацията. Само че в Космоса няма природа и по тази причина изследователите провеждат експерименти с виртуална реалност на Южния полюс. Когато сте с очилата за добавена реалност, лесно се откъсвате от монотонното ежедневие. Опитът все още не дава категорични резултати, но за момента става ясно, че учените там ги използват често, което означава, че сигурно ги намират за полезни. Виртуалните сцени включват слънчев плаж, Баварските Алпи, ирландски скалисти брегове плюс Бостън, ако на някой му липсва забързаният град. Виртуалната реалност би могла да се пребори с всеки спад в настроението, причинен от липсата на Земята в полезрението. Отделянето на време за уединение и релаксация - както се случва по време на мисията Skyline - също е важно. Астронавтите на МКС са добре тренирани как да релаксират в малкото им свободно време, а ако се прибавят и дейности като йога и медитация могат да помогнат още повече при евентуална мисия до Марс. Като се има предвид решимостта ни да стигнем до Червената планета, да останем здрави по време на пътуването е дилема, която трябва да бъде решена още преди полета. Защото в противен случай ако нещо се обърка, краят може да бъде фатален.    ", "date": "2019.11.01", "title": "Мисия до Марс - ще издържи ли човешката психика"}
{"url": "http://www.classa.bg/%D1%81%D0%B2%D1%8F%D1%82/item/401531-%D1%81%D1%8A%D1%80%D0%B1%D0%B8%D1%8F-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D0%B8%D1%80%D0%B0-%D0%B8%D0%BB%D0%B8-%D1%81-%D0%B5%D1%81,-%D0%B8%D0%BB%D0%B8-%D1%81-%D1%80%D1%83%D1%81%D0%B8%D1%8F", "text": "Сърбия демонстрира независимост на външната си политика и близост с Русия. Това предизвиква недоволство в ЕС, защото Брюксел преговаря за членство със страната. Белград обаче ще трябва  да избере: или с ЕС, или с Русия.       В края на октомври (25.10) Сърбия подписа Споразумение за свободна търговия (ССТ) с Евразийския икономически съюз (ЕИС). В Брюксел това сближаване между Белград и Москва, която е движещата сила на евразийския икономически блок, предизвиква съжаление, но и недоволство: Сърбия не e просто кандидатка за членство в ЕС, а страна, с която Брюксел води активни преговори за членство. Сърбия ще трябва да избира между ЕС и ЕИС До приемането си в ЕС Сърбия е свободна да сключва всякакви търговски споразумения с други страни или организации. Но с встъпването си в Общността тя е длъжна да напусне всичките тези споразумения, казва за ДВ Мая Косянчич от външнополитическата служба на ЕС. Това е задължително условие за всички страни-кандидатки за членство, за което страните се разбират още по време на преговорния процес преди присъединяването.     Безспорно Сърбия има право самостоятелно да определя насоките във външната и вътрешната си политика, казва италианският Даниел Рондинели. Но подписването на споразумение за свободна търговия с Евразийския икономически съюз (ЕИС) влиза в противоречие с пътната карта, договорена между Брюксел и Белград в рамките на преговорите за членство, уточнява той.     В Брюксел преобладават политическите оценки за това, че на Белград ще му се наложи да направи избор между ЕС и ЕИС. \"Ние зачитаме политическите, културните и религиозни връзки между Русия и Сърбия, градени стотици години, но в крайна сметка Сърбия трябва да реши в кой точно съюз иска да членува. Защото не може да седи едновременно на два стола\", казва евродепутатът от Словения Франц Богович, който е заместник-председател на делегацията на Европейския парламент (ЕП) за връзките със Сърбия. Какво цели Белград? Основният икономически партньор на Сърбия днес е Европейският съюз. Според официалната статистика, през 2018 г. 67% от сръбския експорт и 60 на сто от вноса в страната е бил от и за страни в ЕС. В същото време на Русия, която има централна роля в ЕИС, се падат едва 5,3% от износа и 7,9% от вноса в Сърбия - при положение, че двете страни имат споразумение за свободна търговия още от 2000-та година. Тук е мястото да припомним, че Сърбия поддържа много по- тесни търговско-икономически връзки с ЕС, отколкото с Русия. А европейските инвестиции в сръбската икономика надвишават в пъти руските. На този фон наблюдателите предполагат, че намерението на Белград да подпише споразумение за свободна търговия със страните от ЕИС е било политически мотивирано. Или както казва анализаторът от Европейския център за политически изследвания Ерван Фуер, \"Сърбия явно иска да демонстрира независимост във външната си политика и близост в отношенията с Русия\". Една от най-сложните теми в преговорния процес с Белград е изискването за нормализиране на отношенията с Косово. Независимостта на бившата сръбска провинция с преобладаващо албанско население беше призната от повечето страни-членки на ЕС. Обратното - Москва се солидаризира напълно с позицията на Белград по въпроса. Именно позицията на Русия по косовския въпрос в немалка степен допринесе за засилването на проруските настроения в Сърбия. Някои политически наблюдатели в Брюксел са склонни да вярват, че част от причините за желанието на Белград да засилва икономическите си връзки с Евразийската група се трябва да се търсят у самия ЕС. Например в това, че преговорите за членство със Северна Македония и Албания буксуват. Вече повече от година страните от Общността не могат да постигнат споразумение за началото на преговорния процес с двете страни-кандидатки. На срещата на върха на 17 и 18 октомври решението за започване на преговори с двете страни беше отново блокирано - този път от Франция. \"Историческа грешка\" По този повод евродепутатът Даниел Рондинели казва, че е възможно Сърбия да се опасява, че може да я сполети същата участ и някоя от страните-членки да наложи вето на присъединяването на страната към Общността. Поведението на Франция по отношение на Северна Македония и Албания Рондинели окачествява като \"историческа грешка\". С това е съгласна и румънската евродепутатка от либералната фракция \"Обновена Европа\" Клотилд Арман. \"Ако не подкрепяме балканските страни, ги тласкаме към сферата на влияние на Китай и Русия. Не можем да заставяме страните-кандидатки да стоят и да чакат, докато им затръшваме вратата, надявайки се, че те няма да почукат на чужди врати\", казва тя. \"В миналото се твърдеше, че ЕС е единственият голям играч в района на Западните Балкани. За съжаление това вече не е така. В бъдеще може да се засили тенденцията на сближаване с Изтока - не само с Русия, но и с Китай. И това се отнася далеч не само до Сърбия, а до целия регион\", прогнозира политологът Ерван Фуер.  ", "date": "2019.11.01", "title": "Сърбия ще трябва да избира - или с ЕС, или с Русия"}
{"url": "http://www.classa.bg/%D1%81%D0%B2%D1%8F%D1%82/item/401532-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D1%80%D0%B0%D0%B7%D0%B2%D1%8A%D1%80%D0%B7%D0%B2%D0%B0-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "Скоро Русия ще заобикаля Украйна, доставяйки газ на Западна Европа през Северен поток-2. Това ще засили политическите опасности за цяла Европа. Ще може ли Русия вече да прави каквото си иска?       Дания даде зелена светлина на газопровода Северен поток-2. Датското разрешително беше последното, необходимо за старта на проекта, който ще свързва Русия и Германия през Балтийско море. Най-важното сега е да се предотвратят заплахите за сигурността на Европа, които могат да произтекат от този газопровод. Мястото, на което трябва да се вземат най-важните решения, е Брюксел: именно там преговарят Русия, Украйна и Европейският съюз за бъдещия транзит на газ през Украйна. Ако идните седмици не се постигне  никакво споразумение, в края на годината ще настъпи криза с евентуално спиране на доставките на газ, каквато Европа преживя преди десет години. Тогава разногласията между Русия и Украйна доведоха до прекъсване на газовите доставки за 13 дни. В интерес на всички е да не се стига до подобен сценарий. Още по-важно е обаче Русия да бъде дългосрочно задължена да поддържа газовия транзит през Украйна. Руската зависимост от безпрепятствения транзит на газ през Украйна към Запада даваше известна гаранция, че Москва няма да доведе до нова ескалация  . След реализирането на   тази зависимост от Украйна обаче ще отпадне. Дори и дългосрочен договор за транзит на газ през украинска територия не би могъл да осуети евентуална руска намеса в Украйна, защото е съмнително дали Москва наистина ще се придържа към подписаните от нея договори. Но все пак е по-добре от нищо.  ", "date": "2019.11.01", "title": "Северен поток-2 развързва ръцете на Москва?"}
{"url": "http://www.classa.bg/%D1%81%D0%B2%D1%8F%D1%82/item/401533-%D0%B7%D0%BD%D0%B0%D0%BC%D0%B5-%D1%81%D1%8A%D1%81-%D1%81%D0%B2%D0%B0%D1%81%D1%82%D0%B8%D0%BA%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BD%D0%B5%D0%B3%D0%BE%D0%B4%D1%83%D0%B2%D0%B0%D0%BD%D0%B8%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F", "text": "Департаментът за коригиране и рехабилитация на Калифорния, САЩ, се озова в центъра на спорове и негодувание, след като вирусно се разпространи видео, което показва нацистки флаг, на прозорец на офисите му в Сакраменто. Кадрите бяха разпространени в платформата Imgur от Майкъл Джонсън, минувач, който бе възмутен от факта. „Това е боклучен начин за представяне на този красив град, особено в държавна сграда\", гласи коментарът, който той направи в своята публикация, видяна повече от 117 000 пъти. Говорейки пред CBS, Джонсън обясни, че е видял „гигантското червено знаме със свастика\" през щорите на един прозорец и първоначално решил, че това е отвратителен експонат за Хелоуин, но след това открил и други знаци на омразата. \"Просто не мисля, че това е правилната декорация за прозорец, който е с лице към улицата\", каза той. По-късно държавните агенти, които отговарят за пробационните процедури, потвърдиха, че както знамето, така и другите снимани предмети, са били конфискувани от хора в състояние на пробация или от затворници в района на Сакраменто и са били използвани за образователни цели, за да покажат на своя персонал вида на омразата, която се разпространява в затворите. Отделът е изтеглил незабавно от офисите си както нацисткото знаме, така и всяко друго изображение на омразата, а също така заяви, че има \"политика на нулева толерантност\" към излагане на подобни предмети и че ще анализира обстоятелствата на инцидента.", "date": "2019.11.01", "title": "Знаме със свастика в държавна сграда предизвика негодувание в Калифорния"}
{"url": "http://www.classa.bg/%D1%81%D0%B2%D1%8F%D1%82/item/401534-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B2%D0%B8%D0%B4%D0%B5%D0%BE%D0%BA%D0%BB%D0%B8%D0%BF%D0%BE%D0%B2%D0%B5-%D0%BE%D1%82-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8", "text": "Американските власти разкриха записи, получени по време на операцията на американските военни сили, които сложиха край на живота на лидера на Ислямска държава (ИД) Абу Бакр ал Багдади в Идлиб, Сирия. Видеоклиповете бяха разкрити по време на пресконференция в Пентагона на Кенет Ф. Маккензи, командир на централното командване на САЩ (CENTCOM) и главният говорител на Министерството на отбраната Джонатан Рат Хофман. \"Тази операция беше щателно планирана и изпълнена. Тя демонстрира глобалния обхват на Съединените щати и непоколебимия ни ангажимент да унищожим Ислямска държава\", каза генерал Маккензи по време на прожекция на видеоклиповете. Във връзка с обстоятелствата на смъртта на Ал Багдади, президентът Доналд Тръмп съобщи през уикенда, че терористът е активирал самоубийствената експлозивна жилетка, която е носил, когато е бил притиснат от американските специални сили в ъгъла на тунел без изход, където е бил скрит. При взривяването са загинали три от децата му, които били с него. Въпреки това, на пресконференцията, Макензи заяви, че \"Багдади взриви бомба, която сложи край на живота му и тази на две малки деца, вероятно на по-малко от 12 години\". При операцията също бяха убити две негови жени. Общо бяха убити шестима терористи, включително четири жени и самият Ал Багдади.   Командирът на CENTCOM добави, че останките на лидера на терористите са извадени от развалините на тунела и са подложени на бърз ДНК анализ, който е потвърдил самоличността на Ал Багдади. \"В рамките на 24 часа след смъртта му останките на Ал Багдади бяха погребани в морето, според закона за въоръжените конфликти\", добавят американските военни. На 27 октомври американският президент Доналд Тръмп потвърди смъртта на Ал Багдади при операция на американските специални сили в Идлиб. Според Тръмп, в допълнение към лидера на ИД, бяха неутрализирани и много негови съучастници и бойци от групата. Президентът благодари и на Русия, Турция, Сирия, Ирак и кюрдските сили за помощта им в операцията. От своя страна говорителят на руското министерство на отбраната Игор Конашков заяви, че \"няма надеждна информация\" за отстраняването на лидера на ИД от САЩ. От министерството декларираха, че нито в деня на предполагаемата елиминация на Абу Бакр ал Багдади - на 26 октомври, нито в последвалите дни не е регистрирана въздушна атака на САЩ в района.", "date": "2019.11.01", "title": "Публикуваха първите видеоклипове от операцията срещу лидера на терористите Ал Багдади"}
{"url": "http://www.classa.bg/%D1%81%D0%B2%D1%8F%D1%82/item/401535-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0-%D0%BD%D0%BE%D0%B2-%D1%80%D0%B5%D0%B0%D0%BA%D1%82%D0%BE%D1%80-%D0%B7%D0%B0-%D1%82%D0%B5%D1%80%D0%BC%D0%BE%D1%8F%D0%B4%D1%80%D0%B5%D0%BD-%D1%81%D0%B8%D0%BD%D1%82%D0%B5%D0%B7", "text": "Военноморският боен център на ВМС на САЩ представи миналия месец дизайна на нов компактен термоядрен реактор (CFR) - модел, който, според него, подобрява недостатъците на Lockheed Martin Skunkworks, който използва подобна технология за „задържане на плазмата\", информира списание Forbes.   Създателят на дизайна на новия CFR е Салваторе Сезар Паис, който преди това патентова свръхпроводници при стайна температура и самолет, подобен на НЛО, който използва антигравитационна технология. „Ако това ви звучи като научна фантастика, това е защото наистина е нещо подобно\", казва Ариел Коен, автор на статията.   ВМС на САЩ казват, че новият реактор може да генерира огромни количества енергия чрез използването на динамични въртящи се синтезатори, устройства, които поддържат ядрената плазма стабилна по начин, който цели да имитира масата на слънцето. Патентът също така заявява, че получената реакция на синтез ще генерира нетна печалба на енергия, нещо безпрецедентно за реакторите за изкуствено синтез.   Голяма ядрена централа произвежда около 1 гигават енергия, която служи за захранване на около 700 000 американски домове. Моделът на Сезар Паис може да произвежда до 1 терават енергия, само с 1 мегават захранване.   Новият CFR е с диаметър между 0,3 и 2 метра, така че може да се използва за генериране на енергия както в мирна обстановка, така и в условията на война, тъй като може да бъде транспортиран в кораби, самолети или танкове. Ако работи, може да замени реакторите за ядрено делене, използвани в почти 150 военни кораба, повечето от които работят в обхвата от 100 мегавата.   \"Това би било голямо постижение не само за ВМС на САЩ, но и за цялата планета\", казва Коен, който прогнозира евентуална \"технологична революция, подобна на откриването на парната машина на въглища\". В допълнение той подчертава, че този CFR \"би била безопасен и без емисии\".   На американската армия, в тази надпревара за енергийно надмощие, не липсват съперници. От една страна, Китай изгражда реактор за тестване на термоядрен синтез, наречен CFETR, който планира да стартира през следващото десетилетие. Междувременно Южна Корея развива проекта KSTAR, инсталация от вида Токамак, която достигна рекордните плазмени операции за 70 секунди.   От друга страна съществува Международният експериментален реактор Токамак (ITER), мегапроект, който се разработва във Франция от 2010 г. с финансиране от САЩ, Русия, Китай, Япония, Южна Корея и Индия и с участието на други тридесет нации. Неговата цел е да произвежда около 500 мегавата термоядрена енергия по чист начин, за справяне с климатичните промени.", "date": "2019.11.01", "title": "Армията на САЩ проектира нов реактор за термоядрен синтез"}
{"url": "http://www.classa.bg/%D1%81%D0%B2%D1%8F%D1%82/item/401536-%E2%80%9E%D0%B1%D0%B0%D0%BB%D0%BE%D0%BD%D1%8A%D1%82-%D0%B2%D0%B5%D1%87%D0%B5-%D1%81%D0%B5-%D1%81%D0%BF%D1%83%D0%BA%D0%B0-%D0%B8-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%80%D0%B5%D0%B7%D0%B5%D1%80%D0%B2-%D1%81%D0%B0%D0%BC%D0%BE-%D0%B3%D1%80%D0%B8%D0%BC%D0%B8%D1%80%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%81%D0%B0%D1%89%E2%80%9C", "text": "Изпълнителният директор на инвестиционния консултант Euro Pacific Capital, Питър Шиф, смята, че Федералният резерв на САЩ (Фед) се опитва да предотврати експлозията на икономическия балон, който всъщност вече се е спукал, заяви той в телевизионно интервю. \"Просто игнорирайте какво казват и вижте какво правят\", каза Шиф. Както той обяснява, от „Фед отчаяно се опитват да предотвратят изпускането на въздуха от този балон, с цел да запазят доверието на потребителите, като използват мерки като техния месечен план за инжектиране от 60 000 милиона месечно в икономиката или намаляване на процентите, което подготвят за следващата седмица\". Анализаторът обаче казва, че това \"няма да проработи, защото балонът вече се е пукнал\". В същата посока експертът казва, че \"единственият въпрос, който може да бъде зададен, е колко бързо ще излезе въздухът от него и кога пазарите ще разберат, че играта е приключила, както и да се разбере какво всъщност е правил Фед, освен да поддържа истинската същност на тази балонна икономика\". Шиф смята, че потребителите са сигурни, че икономиката е катастрофа, защото нямат пари или спестявания, работните им места са несигурни и са пълни с дългове. \"Но докато продължават да искат заеми за закупуване на неща, които не могат да плащат с парите, които нямат, по някаква причина те ще останат оптимистични. Фед си играе с това\", заключава изпълнителният директор на Euro Pacific Capital.", "date": "2019.11.01", "title": "„Балонът вече се спука и Федералният резерв само гримира икономическата катастрофа на САЩ“"}
{"url": "http://www.classa.bg/%D1%81%D0%B2%D1%8F%D1%82/item/401537-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F%D1%82%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%BA%D0%B0%D0%BA%D0%B2%D0%B0-%D0%B5-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0", "text": "Камарата на представителите на САЩ гласува в четвъртък резолюция, която официално установява следващите стъпки за предприемане на разследването за политически процес срещу президента на страната Доналд Тръмп.   Въпреки че технически някои комисии на Камарата провеждат разследването на политически процес от септември, този вот бележи следващата стъпка в процеса, която сега ще премине от изявления при затворени врати към публични изслушвания. Освен това за първи път законодателите ще дадат регистриран вот за политическия процес. Според конституцията на САЩ процедурата не е задължителна. Въпреки това, многократно републиканците и Белият дом разкритикуваха демократите, че не провеждат официален вот за разрешаване на процеса на импийчмънт, обвинявайки ги в липса на прозрачност. Мярката упълномощава комисиите да продължат политическите си съдебни разследвания и установява процедури и правила за публични изслушвания, включително издаване на призовки и кръстосан разпит на свидетели. От друга страна, резолюцията поставя основата на две фази на процеса: Първо, Комисията по разузнаване, която провежда закрити изслушвания относно взаимодействията на Тръмп с Украйна, ще проведе открити изслушвания, преди да издаде доклад и да прехвърли своите заключения на Съдебната комисия. Второ, Съдебната комисия може да потърси допълнителни доказателства и да проведе свои изслушвания, в които юридическият екип на Тръмп може да участва. В края на разследването си комисията може да препоръча една или повече клаузи с политическа преценка. Ако Съдебната комисия препоръча основания за уволнение, така наречените клаузи на импийчмънт, Камарата ще гласува за тях в пленарно заседание. Ако мнозинството одобри някой от членовете, президентът е обвинен и делото отива в Сената за разглеждане. Необходими са две трети от гласовете на Сената, за да се осъди и отстрани президент от поста му. Белият дом разкритикува резолюцията, заявявайки, че тя показва, че разследването „е било нелегитимен фарс от самото начало\". Прес-секретарят Стефани Гришам заяви в изявление, че „на Белия дом изобщо е забранено да участва\", докато президентът на Комисията по разузнаване Адам Шиф \"проведе два кръга от едностранни изслушвания, за да генерира частичен доклад. за съдебната комисия. \" \"Дори тогава правата на Белия дом остават неопределени, неясни и несигурни, защото тези правила все още не са написани\", оплака се говорителката.", "date": "2019.11.01", "title": "Гласуването на резолюцията за импийчмънта срещу Тръмп: Каква е процедурата?"}
{"url": "http://www.classa.bg/%D1%81%D0%B2%D1%8F%D1%82/item/401538-%D0%B2%D0%B0%D1%81%D0%B8%D0%BB%D0%B8%D0%B9-%D0%B0%D1%80%D1%85%D0%B8%D0%BF%D0%BE%D0%B2,-%D0%BA%D0%BE%D0%B9%D1%82%D0%BE-%D1%81-%D0%B5%D0%B4%D0%BD%D0%B0-%D0%B4%D1%83%D0%BC%D0%B0-%D1%81%D0%BF%D0%B0%D1%81%D0%B8-%D1%81%D0%B2%D0%B5%D1%82%D0%B0-%D0%BE%D1%82-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "В понеделник, на 28 октомври, се навършиха 57 години от т. нар. Карибска криза или Кубинска ракетна криза. На този ден през 1962 г. тогавашният американски президент Джон Ф. Кенеди получава лично съобщение от Никита Хрушчов, в което съветският лидер предлага начин за постигане на споразумение и прекратяване на конфликта. Предложението бе прието и Москва обяви демонтажа на балистичните си ракети, разположени на кубинската територия и гарантира, че няма да бъдат разгърнати отново. От своя страна Вашингтон се съгласи - макар и не публично - да изтегли балистичните си ракети от Италия и Турция, гранична страна със СССР. „Мнозина са забравили онези времена\", пише известният руски журналист Владимир Пузнер на своя уебсайт. \"Спомням си го добре. Бях доста зрял човек през 1962 г. И си спомням, че имаше усещането, че предстои ядрена война и всички ние ще умрем. Не всички сега знаят колко бяхме близо до тази война.\" спомня си той. Конфликтът от 1962 г. между СССР, Куба и САЩ започна, след като американското разузнаване показа на президента Кенеди снимки, които свидетелстват за наличието на съветските балистични ракети със среден обсег на Карибския остров. На 27 октомври военноморските сили на САЩ забелязват подводница на СССР B-59 в района и изстрелват дълбоководни заряди, за да я принудят да излезе на повърхността. Бомбите предизвикаха експлозия и затъмнение на електрическата система на кораба, а оттам – и прекъсване на комуникациите с Главното командване. Командването на подводницата, снабдена с ядрени оръжия, нямаше информация дали войната със САЩ вече не е започнала и остана пред дилемата да трябва само да реши дали да започне атака или не. За това бе необходимо тримата командири на подводницата да вземат задължително единодушно решение. Двама гласуваха „за\", но третият каза: „не\". Името му беше Василий Архипов. Ако се беше съгласил, последвалите събития от конфликта щяха да бъдат драстично различни. \"Ето колко близо бяхме да се унищожаваме един друг\", каза Познер. Според руския журналист, въпреки че в момента в Карибите вече няма криза, степента на недоверие между Русия и САЩ, както и съответните им ядрени възможности, днес са по-високи от всякога, но сега \"поне не говорим за война.\" \"Хората вече не вдигат тостове от типа: Надявам се да няма война. Хората не излизат на улиците - нито на Запад, нито у нас - с искане властите да намалят производството на оръжие\", каза Пузнер. \"Не разбирам това, но за всеки случай, просто исках да ви напомня какво се случи на 28 октомври 1962 г.\", заключава той.", "date": "2019.11.01", "title": "Василий Архипов, който с една дума спаси света от ядрена война"}
{"url": "http://www.classa.bg/%D1%81%D0%B2%D1%8F%D1%82/item/401539-%D0%BA%D0%BE%D0%BC%D0%B5%D0%B4%D0%B8%D1%8F-%D0%BF%D0%BE-%D1%80%D1%83%D1%81%D0%BA%D0%B8-%D1%81%D1%82%D1%80%D0%B0%D1%85-%D0%B4%D0%B0-%D0%BD%D0%B5-%D1%81%D0%B5-%D0%BE%D0%B1%D0%B8%D0%B4%D0%B8-%D0%BF%D1%83%D1%82%D0%B8%D0%BD,-%D0%BD%D0%BE-%D0%B8-%D0%B6%D0%B5%D0%BB%D0%B0%D0%BD%D0%B8%D0%B5-%D0%B7%D0%B0-%D0%BD%D0%B5%D1%89%D0%BE-%D0%BD%D0%BE%D0%B2%D0%BE", "text": "\"Много хора са изненадани да чуят, че в Русия имаме комици, но тях действително ги има\", казва Яков Смирноф, комик, роден в Украйна през 80-те. \"Те са мъртви, но ги има!\", допълва той. Смирноф, който емигрира от СССР в Америка, за да продължи кариерата си в комедията, стана известен с шегите си, подчертаващи разликите между новата му страна и СССР. Известни като „руски обрат“, тези саркастични забележки често следват зададен формат. \"В Америка вие убивате президента. В Съветска Русия президентът ви убива!\", гласи една от популярните му шеги. Идеята, че комедията в Русия е била силно контролирана от държавата, е частично вярна. През 1961 г. студенти в Москва започват шоу, наречено \"КЗИ - Клубът на забавните и изобретателните\" - където екипи се състезават един срещу друг чрез скечове и шеги с публиката. Техните шеги обаче твърде често удрят по съветската власт и по политиката на СССР, така че през 1972 г. \"КЗИ\" престава да съществува след нареждане от Кремъл. Шоуто се появява отново през 1986 г., като дори го излъчват по телевизията. Шегите на комиците този път са насочени към Перестройката и към по-спокойното поведение на съветското ръководство. По онова време \"КЗИ\" бива хвалено за острия си и интелигентен хумор. \"КЗИ\" оцелява и след падането на Съветския съюз и се излъчва по Первый канал - държавния телевизионен оператор, като се превръща в едно от най-дълго просъществувалите предавания в страната. Освен това то е и сред най-обичаните, като често получава най-високите рейтинги за времевия си слот. И все пак желанието му да дразни държавата с шегите си изглежда избледняло с времето. През 2017 г. Дмитрий Колчин, сценарист на скечове за шоуто, коментира във видеоклип в YouTube, че вече е изключително трудно да бъдат одобрени каквито и да било шеги с политическа или социална критика. В крайна сметка съпротива срещу тази политическа вялост на шегите на \"КЗИ\" дойде, но не от сценаристите или комиците, а от ръководството на управителите на Первый канал. Друг комик, Саша Филипенко, обвини шоуто, че се е превърнало в \"ода за великия лидер\" - т.е. Владимир Путин. Днес стенд-ъп комедията започва да затвърждава позиции в Русия. TNT, развлекателен канал, който излъчва телевизионно шоу \"Комеди клуб\" от първите години на новия век, през 2017 г. започва излъчването на ново състезание за стенд-ъп комици.     \"Това е някаква заемка от американските предавания \"Last Comic Standing\". Участниците показват репертоара си пред група продуценти, а на победителите се предлага възможност за участие в слот по телевизията. Шегите обаче трябва да са доста повърхностни\", обяснява Мило Едуардс, британски комик, който участва в шоуто, след като продуцент го забелязва на стенд-ъп шоу в Москва. Негласно правило в шоуто е, че шегите на социално-политическа тематика са позволени, стига да се използват умерено и да се разчита предимно на подтекст. Така например всички споменавания на псувни, наркотици, хомосексуалност и т.н. се правят с многословни препратки и разчитане на това зрителите да се сетят за какво им се говори. Като контраст на \"руския обрат\", който Смирнов използва за шегите си, ако Едуардс планира да критикува по какъвто и да е начин Русия, продуцентите са му казали, че трябва да направи критика и към някоя от държавите от Запада. При други предавания на телевизията като Comedy Club реверансът към президента Владимир Путин дори е видим. Скорошен скеч от предаването обиколи новините по света, показвайки Ангела Меркел и Ким Чен-ун като агенти на руското разузнаване, дълбоко инфилтрирани в държавите от самия Путин. Подходът на TNT към комедията показва, че те все още има едно на ум за това, което може да кажат властите. По думите на Едуардс, макар по-голямата част от хората в шоуто да са с доста либерални нагласи, те работят в система, изцяло зависеща от добрата воля на Кремъл. И тази добра воля не е нещо, което телевизията може да си позволи да загуби с лека ръка. TNT е собственост на \"Газпром медиа\", дъщерно дружество на държавния енергиен гигант \"Газпром\". Според Едуардс обаче страхът от това, че шегите може да стигнат \"твърде далеч\" може да произтича от желанието на продуцените да дадат на публиката това, което смятат, че ще й хареса. Иначе казано - продуцентите просто много внимават за това какво би се харесало на руската публика и кое би било прекалено. А вкусовете на хората са изцяло изградени върху това, което вече са виждали и преди. И все пак част от публиката вече се дразни на този консервативен подход и иска нещо, което не е виждала десетки и стотици пъти преди това. Формулата за \"опитано и тествано\" рано или късно омръзва и много хора искат да видят нещо ново. Така се появяват и някои комици от ново поколение. Техните шоута на живо често обхващат по-противоречиви теми, а някои дори се рекламират като \"нещо, което няма как да видите по телевизията\". Stand Up #1, комедиен клуб в Москва, излъчва всички свои предавания на живо в YouTube. Това прави мястото притегателен център за много млади комици като Александър Долгополов, чийто материал е фокусиран силно върху политиката. А това му печели и множество фенове онлайн. Засега подобни комедийни клубове все още не са станали жертва на неочаквани спирания, саботажи и сплашване, каквато е ситуацията с концертите на някои рапъри и музиканти от алтернативната сцена. Но комедията се нуждае от свобода на словото, за да процъфти, а Русия остава страна, в която дисидентите често биват карани да замлъкнат. И за мнозина това не е повод за смях.", "date": "2019.11.01", "title": "Комедия по руски - страх да не се обиди Путин, но и желание за нещо ново"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401520-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B5-%D0%BD%D0%B0%D0%B9-%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B0,-%D0%B0%D0%BA%D0%BE-%D1%82%D1%80%D0%B0%D0%BD%D0%B7%D0%B8%D1%82%D1%8A%D1%82-%D0%BD%D0%B0-%D0%B3%D0%B0%D0%B7-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5%D0%BA%D0%BD%D0%B5", "text": "България може да се окаже изложена на най-голям риск при евентуално прекъсване на транзита на природен газ през Украйна от всички страни в Централна и Източна Европа (ЦИЕ), сочат данни на European Network of Transmission System Operators for Gas (ENTSOG). Останалите потенциално потърпевши страни от подобно прекъсване на доставките на руски газ през Украйна са Австрия, Хърватия, Чехия, Германия, Гърция, Унгария, Италия, Люксембург, Полша, Румъния, Словения и Словакия. Резултатите показват, че при пиков ден и двуседмично върхово застудяване през зимата, съчетани с прекъсване на украинския транзит, някои страни в Югоизточна Европа ще бъдат изправени пред ограничаване на търсенето. ENTSOG отбелязва, че намаляването на търсенето в Югоизточна Европа в такъв момент ще се дължи на ограниченията в местната инфраструктурата, а прекратяването на износа не може да помогне да се избегнат тези ограничения. При прекъсване на транзита през Украйна през тази зима, търсенето в България в пиков ден ще се свие с 65%, най-много от всички засегнати страни. Страната ни е следвана от Румъния (15%), Босна и Херцеговина (13%) и Гърция (12%). При двуседмично застудяване търсенето в България ще намалее с 62%, докато в Румъния то ще се свие с 10 на сто, а в Гърция с 3%.     По отношение на нивото на запасите, Германия е лидер с 232,23 тераватчаса запаси, които обаче е запълнила едва на 87%. Тя е следвана от Италия (190,34 тераватчаса и 97% от пълния капацитет), Холандия (129,81 тераватчаса/100%) и Франция (128,53 тераватчаса/95%). България е запълнила своите запаси на 96% и разполага с 6,02 тераватчаса газ. Единствените други страни, освен Холандия, които са запълнили на 100% своя капацитет, са Полша и Португалия. За целия Европейски съюз, към 1 октомври 2019 г., общите запаси достигат 1060 тераватчаса, спрямо 897 тераватчаса за предходния зимен сезон.     Основните констатации на ENTSOG за зимните доставки на природен газ продължат да поддържат тревогата сред европейските потребители. Направеният анализ показва, че европейското местно производство на газ продължава да намалява, а Югоизточна Европа остава силно изложена на риск в случай на транзитно прекъсване през Украйна в условия на високо търсене. От друга страна ENTSOG подчертава, че нивото на съхранение на газ за 1 октомври е най-високото за последните 8 години – 1060 тераватчаса, което е следствие от високото ниво на съхранение (447 тераватчаса) в началото на сезона на инжектиране и сравнително високия сезонен ценови спред  през сезона.", "date": "2019.11.01", "title": "България може да се окаже най-потърпевша, ако транзитът на газ през Украйна секне"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/401521-%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D1%81-4,2-%D0%B4%D0%BE-1,3-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "В края на септември  печалбата на банковата система  е 1,3 млрд. лв., като расте с 4,2% (51 млн. лв.) на годишна база, показват данните на Българската народна банка (БНБ). Показателите за  възвръщаемост на активите  (ROA) и за  възвръщаемост на капитала  (ROE) към края на отчетния период са съответно 1,52% и 11,82%. Разходите за обезценка  на финансови активи, които не се отчитат по справедлива стойност в печалбата или загубата, за деветте месеца на тази година възлизат на 346 млн. лв. (при 348 млн. лв. година по-рано). Собственият капитал  в баланса на банковата система към 30 септември достига 14,3 млрд. лв. През третото тримесечие той нараства с 1,3% (188 млн. лв.), като прирастът се дължи предимно на увеличения размер на печалбата. През третото тримесечие на тази година  активите на банките  нарастват общо с 2,7% (2,9 млрд. лв.) и към края на миналия месец достигат 111,5 млрд. лв. С близък тримесечен темп се увеличава  балансовата сума на кредитите и авансите  (с 2,8%, 2 млрд. лв.), портфейлите с ценни книжа (с 2,8%, 379 млн. лв.) и позицията пари, парични салда при централни банки и други депозити на виждане (с 3%, 540 млн. лв., при растеж на други депозити на виждане и парични наличности и намаление на парични салда в централни банки). При тази динамика дяловете на трите групи активи в балансовото число са съответно – 65%, 12,7% и 16,7%, като остават сходни с отчетените за юни. Ликвидният буфер  в края на септември е 28,8 млрд. лв., като спрямо юни нараства с 970 млн. лв. (3,5%), а нетните изходящи ликвидни потоци възлизат на 10,9 млрд. лв., или с 230 млн. лв. (2,2%) повече спрямо края на предходното тримесечие. Отношението на  ликвидно покритие  в края на септември е 264% (при 260,6% към края на юни). Сумата на брутните кредити и аванси в края на септември е 93 млрд. лв. – с 2,5 млрд. лв. (2,7%) по-голяма, отколкото в края на юни. През третото тримесечие в средствата при централни банки има намаление със 174 млн. лв. (1,4%), а във вземанията от кредитни институции – увеличение с 1,2 млрд. лв. (8,2%). Брутният кредитен портфейл  на банковата система нараства за периода с 1,4 млрд. лв. (2,3%) до 64,6 млрд. лв. В това число кредитите за домакинства се увеличават с 672 млн. лв. (2,9%), за нефинансови предприятия с 580 млн. лв. (1,6%), за други финансови предприятия със 166 млн. лв. (4,7%) и за сектор държавно управление – с 26 млн. лв. (3,3%). Брутният размер на  необслужваните кредити  и аванси в края на септември възлиза на 6,873 млрд. лв. (при 6,478 млрд. лв. в края на юни), а делът им в общата сума на брутните кредити и аванси е 7,4% (при 7,2% в края на юни). Нетната стойност на необслужваните кредити и аванси (след приспадане на присъщата за тази класификационна категория обезценка) е 3,515 млрд. лв. (при 3,199 млрд. лв. към края на юни), а делът ѝ в общата нетна стойност на кредитите и авансите възлиза на 3,9% (при 3,7% в края на юни). Депозитите  в банковата система през третото тримесечие на 2019 г. нарастват с 3% (2,7 млрд. лв.) до 94,5 млрд. лв. Увеличение има при спестяванията на фирмите (с 8,3%, 2.1 млрд. лв.), на домакинствата (с 1,6%, 896 млн. лв.) и на кредитните институции (със 7,2%, 383 млн. лв.). В централната банка отчитат намаление при депозитите на секторите държавно управление (с 13,4%, 355 млн. лв.) и други финансови предприятия (с 8%, 299 млн. лв.).     , редактор ", "date": "2019.11.01", "title": "Печалбата на банките се увеличи с 4,2% до 1,3 млрд. лева в края на септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401522-%D1%81%D0%B5%D0%B4%D0%B5%D1%81%D0%B0%D1%80%D0%B8-%D0%BF%D1%83%D1%81%D0%BA%D0%B0%D1%82-%D0%BF%D0%BE%D0%B7%D0%B8%D0%B2%D0%B8-%D0%BF%D0%BE-%D0%BA%D1%83%D1%82%D0%B8%D0%B8%D1%82%D0%B5,-%D0%BF%D0%BB%D0%B0%D1%88%D0%B0%D1%82-%D1%81-%E2%80%9E%D1%87%D0%B5%D1%80%D0%B2%D0%B5%D0%BD%D0%BE-%D0%B3%D0%B5%D1%82%D0%BE%E2%80%9C-%D0%B0-%D1%82%D0%BE%D1%87%D0%BD%D0%BE-%D1%81%D0%B8%D0%BD%D0%B8%D1%82%D0%B5-%D0%BF%D1%80%D0%B5%D0%B7%D0%B0%D1%81%D1%82%D1%80%D0%BE%D0%B8%D1%85%D0%B0", "text": "Тестета от позиви, извадени на принтер, са натъпкани в пощенските кутии на жителите на район „Изгрев“ в София, разхвърляни във входове и магазини из кварталите „Изгрев“, „Изток“ и „Дианабад“.  Текстът гласи: „Хора, събудете се! Гласувайте! Живеете в най-елитния квартал на София. Утре да не се събудят децата Ви в червено гето!“. Позивите са подписани със „Седесари от район „Изгрев“. В района има балотаж и води кандидатът за кмет на БСП д-р Делян Георгиев с 3220 гласа, втори е досегашния кмет Цветомир Жеков от ГЕРБ с 3158 гласа. Кметът се добра до балотажа в остра конкуренция с Филип Симеонов от „Демократична България“, който събра 2928 гласа.     Тази оспорвана битка е паникьосала кварталните седесари, за да излязат с такъв позив. Впрочем, подобен позив беше напускан по кутиите на жителите и преди първия тур, в който, тогава на жълта хартия и отпечатан в печатница се предупреждаваше да не избират кандидат на БСП, защото бил доктор и не разбирал, трябвало да му назначат помощници и т. н. Идеята в позива, че кварталът е най-елитният на София, а може да се превърне в „червено гето“ надминава параноята и на ранното СДС от 1990 г., когато София беше синя. Жителите на квартала знаят, че той е станал елитен (дали най-елитния, е спорно), защото е построен като такъв още по времето на социализма, свободна застройка със зелени площи между блоковете, няма гъстота на застрояване. А точно, когато сините започват да управляват столичната община и район „Изгрев“, започва и сгъстяване на застрояването на квартала за сметка на зелените площи, за което многократно жителите на кварталите са протестирали, в повечето случаи напълно безуспешно. Засега квартал „Изток“, примерно, не го е сполетяла съдбата на „Лозенец“, само заради кризата през 2009 г., неголемите реституционни претенции и спорове за собственост на земя, в сравнение с други квартали. Но застрояването на кварталите в район „Изток“ носи всички белези на „синьо гето“, ако може така да се нарече удовлетворяването на всички инвеститорски амбиции. Както е известно сегашният главен архитект и управляваната от ГЕРБ община промениха статута на много територии в района и те вече могат да се застрояват. Превръщането на кварталите в гето тепърва предстои, именно под управлението на ГЕРБ. Изборите в район „Изгрев“ ще се решат с гласовете на „Демократична България“. Те са гласове на бивши седесари – ДСБ, „Да, България“. Може да се очаква, че по-голямата част от тях ще отидат за кандидата на ГЕРБ. Както в момента отделни известни привърженици на „Демократична България“ заявиха подкрепата си за Йорданка Фандъкова. На среща на артисти, певци и др. културни дейци с Йорданка Фандъкова Найо Тицин я нарече „истински меценат, не само управленец“. В какво точно се състои меценатството на Фандъкова (тя не е давала собствени пари за културата), е отделен въпрос. Но като резултат от качествата й на управленец в София цари истинска строителна вакханалия, всяко празно място се застроява, а много от новопостроените жилищни и офис сгради стоят празни с години.  За сметка на това родители не могат да си вредят децата за детски градини и училища.  В града цари политическа запалянковщина и се прави политически избор, а не за кмет, който да управлява прагматично. Самият факт, че за кмет на София имаше 20 кандидати, показва, че става дума за политическо съревнование, в което някои участват, само за да си направят реклама, като стъпало към други политически амбиции. Ето списъкът на кандидатите с броя на получените гласове, от който се виждат шансовете за балотаж и пълната липса на шансове за повечето кандидати в това съревнование.      ", "date": "2019.11.01", "title": "Седесари пускат позиви по кутиите, плашат с „червено гето“. А точно сините презастроиха"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401523-%D1%86%D0%B8%D1%80%D0%BA%D1%8A%D1%82-%D0%BD%D0%B8%D0%BD%D0%BE%D0%B2%D0%B0-%D0%B4%D0%BE%D0%B1%D1%80%D0%B5%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0", "text": "След като направиха неуспешен опит да разгромят градската организация на БСП във Варна, Нинова и Добрев, под прикритието на „колективния орган“, смениха утвърдения от градската партийна конференция кандидат за кмет и изцяло съставиха нова листа на кандидатите за общински съветници, огромната част от които са непознати за организацията хора и само 1/3 от тях са предложени от основните организации. После те изключиха от участие легитмното ръководство на партията в лицето на нейния градски съвет и възложиха предизборната кампания на фамозния депутат Иван Иванов с характерния прякор Пилето, отскоро член на БСП след шемета му в други партии, да бъде председател на предизборния щаб. Изборите показаха колко нелепа била намесата на първия и втория човек в БСП. Техният кандидат Анелия Клисарова се провали, заемайки трето място, и не стигна дори до балотаж. Листата получи малко повече от 2000 гласа в сравнение с предишните избори през 2005 г.. Така ускорението, което варненските социалисти бяха набрали след изборите за европейски парламент, бе напълно стопено. Отчитайки политическата обстановка в града след изборите и желанието за промяна на статуквото чрез изхвърлянето на ГЕРБ от властта още във вторник градският съвет единодушно решава да подкрепи на втория тур Костадин Костадинов. Той вече бе получил подкрепата на градската партийна конференция, ала бе обявен от Нинова и Добрев за „фашист“, „националист“, „екстремист“. В скоби отбелязвам, че самият Добрев влиза в контакт с него след първия тур, за да го пита дали желае подкрепата на БСП. Не знам какви условия му е поставял, но го е питал по телефона. Въпреки това на 31 октомври обаче Иван Иванов и Анелия Клисарова дават пресконференция, на която обявяват решението на градския съвет за нелегитимно и призовават варненските социалисти и симпатизантите на партията „да гласуват в неделя по съвест“. На тази пресконефренция те са изрекли толкова гнили и празни думи, откровени глупости дори, за да оправдаят провала си и омаскарят тези, които не са гласували за тях. Аз нямам никакво съмнение, познавайки въпросните новоизлюпени партийни активисти, че те не биха дръзнали да призовават да се подкрепи кандидата на ГЕРБ без съгласието или дори указанията на Нинова и Добрев. Защото „гласуването по съвест“ в слая означава преди всичко позволение да се подкрепя кандидата на ГЕРБ. А против такава подкрепа бяха и Националният съвет, и самата Нинова. Тези две политически кукувици, чийто общ на двамата партиен стаж в БСП е по-малък от пет години, веднъж съгрешили и съгласили се да играят позорната игра под фалшивата музика на своите покровители, дори безсрамно заплашват членовете на градския съвет и тези „за които имат доказателства, че са работили срещу тях“, с изключване от партията и наказания. Очевидно циркът „Нинова&Добрев“ няма умора и не страда от липса на вдъхновение. Неговите представления във Варна продължават. Но заплахата над градската организация на БСП от нов погром, след който навярно ще последва разпад, виси с още по-страшна сили и става все по-зловеща. Вече е очевидно за всички, че във Варна се готви нещо, което ще има изключително тежки и непредотвратими последици. Май това иска и да постигнат Нинова и Добрев. По-добре ще е да не си играят с огъня, защото не само ще се опарят на него, ами направо ще се изпепелят. . За съжаление техният пошъл цирк е гостувал и в други общини. Кои са те, може да се види по резултатите от първия тур, а още по-отчетливо след втория. Колкото по-дълго се отлага тази оставка, толкова по-мъчителна ще е агонията на партията. Независимо гръмките декларации за успехи, обновления, подмладявания.  ", "date": "2019.11.01", "title": "Циркът \"Нинова&Добрев\" продължава представленията си във Варна"}
{"url": "http://www.classa.bg/%D1%81%D0%B2%D1%8F%D1%82/item/401524-fox-news-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%B5-%D0%BD%D0%B5%D1%81%D1%8A%D0%B3%D0%BB%D0%B0%D1%81%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D1%81-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD%D1%81%D0%BA%D0%B8%D1%82%D0%B5-%D1%8F%D1%81%D1%82%D1%80%D0%B5%D0%B1%D0%B8", "text": "Свидетели по случая с импийчмънта на Доналд Тръмп са пламенни противници на Русия, което продиктува отношението им към телефонния разговор между президентите на САЩ и Украйна, заяви водещият на Fox News Тъкър Карлсън. Според него американските избиратели многократно са подкрепяли идеята за сближаване с Русия, но бюрократите във Вашингтон не могат да позволят това. Всъщност това е чиста политика. Не съществува истинско престъпление зад процедурата на импийчмънт. И очевидно основното престъпление на президента е, че той не е съгласен с политиката, определена от бюрократичния апарат на Вашингтон. Откъде знаем? Ами те самите всъщност го признаха. През последните две седмици Палатата на представителите изслуша показанията на дипломат на име Бил Тейлър, а след това и на армейския подполковник Александър Уиндман. Казват ни, че техните изявления ще потопят президента Тръмп. Може би. И така, какво казаха те? Като начало и Тейлър, и Уиндман са пламенни ястреби, когато става дума за Русия. И двамата свидетелстват, че искат огромна американска помощ за Украйна, защото се стремят да отслабят Русия. И двамата подчертаха, че не искат спорове в Съединените щати относно тази политика. Казаха го на глас! Уиндман в речта си каза, че е против телефонния разговор на президента Тръмп с украинския президент - и по тази причина цитирам:   Край на цитата. Подразбира се, че това е неприемливо. Тейлър направи почти същото изявление. Ето го, цитирам:  . Край на цитата. С други думи, във Вашингтон може да има две партии, но в Украйна тук е допустима само една позиция. Но Тръмп не я споделя. Неговият телефонен разговор беше неприемлив, защото можеше да попречи на Америка автоматично - и безсмислено - да харчи милиарди долари в продължение на години в подкрепа на страна, която повечето американци, дори и под дулото на пистолета, няма да могат да намерят на глобуса. Но при тази ситуация има един проблем: избирателите не са съгласни. Ние знаем това, защото като се кандидатира за поста преди три години, президентът Тръмп не скри отношението си към външната политика на САЩ. Той каза на избирателите, че Америка е замесена в твърде много безсмислени войни. Той разкритикува тогавашния президент Обама за лошите му отношения с Русия. Администрацията на Тръмп, обеща той, ще се стреми да подобри отношенията с Владимир Путин. Това може да шокира някого, но идеята не беше безпрецедентна. Обама обеща нещо подобно, кандидатирайки се през 2012 година. Обществото го подкрепи тогава. Той спечели. Но сега същата идея не е просто непопулярна във Вашингтон. Управляващата класа счита това за незаконно. Бившият началник на ЦРУ Джон Бренан го формулира по този начин в Twitter:   Край на цитата. Усещате ли? Неизбраните от никого бюрократи защитават ... демокрацията! И избраните официални лица подкопават демокрацията. В света на Джон Бренан, като в антиутопия на Оруел, най-близката и най-страшна заплаха за тази република са избирателите!    ", "date": "2019.11.01", "title": "Fox News: Истинската причина за импийчмънта е несъгласието на Тръмп с антируската политика на вашингтонските ястреби"}
{"url": "http://www.classa.bg/%D1%81%D0%B2%D1%8F%D1%82/item/401525-%D1%89%D0%B5-%D0%B4%D0%BE%D0%BD%D0%B5%D1%81%D0%B0%D1%82-%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8%D0%B7%D1%85%D0%BE%D0%B4-%D0%BE%D1%82-%D0%B7%D0%B0%D0%B4%D1%8A%D0%BD%D0%B5%D0%BD%D0%B0%D1%82%D0%B0-%D1%83%D0%BB%D0%B8%D1%86%D0%B0-%D1%81-%D0%B1%D1%80%D0%B5%D0%BA%D0%B7%D0%B8%D1%82", "text": "Най-накрая в британската политика ледът се разчупи. След три години на безизходица по въпроса за Брекзит изборите могат да посочат изход от задънената улица. Или просто да затвърдят сегашната ситуация, при която Обединеното кралство е принудено да бъде с единия крак извън ЕС, а с другия вътре. Официалната кампания за изборите на 12 декември дори още не беше започнала, когато вчера премиерът консерватор Борис Джонсън и водачът на Лейбъристката партия Джереми Корбин влязоха в словесен двубой в Камарата на общините, в който всъщност представиха основните си тези преди изборите, на които доминиращ ще е Брекзит. Джонсън заяви, че неговият опонент от левицата ще подложи страната на вечни „колебания и отлагания“ на излизането от ЕС, а Корбин обвини премиера, че след Брекзит възнамерява да ограничи правата на работещите и да разпродава британското здравеопазване. Това надприказване се разигра само ден след като Камарата на общините одобри произвеждането на предсрочни избори – следващите редовни избори трябваше да са през 2022 г. Макар Консервативната партия на Джонсън да има сериозна преднина в повечето социологически проучвания, според анализатори тези избори са непредсказуеми, защото Брекзит е тема, при която нагласите на хората не зависят от лоялността им към една или друга партия. За много от избирателите това дали са за оставане, или за излизане от ЕС е много по-важно от това коя партия харесват. Консерваторите ще се борят за избиратели с Партията на Брекзит на Найджъл Фараж, която иска излизане от ЕС без никакво споразумение за бъдещите отношения. Центристката Либералдемократическа партия, която иска да отмени Брекзит, се опитва да привлече проевропейските привърженици на торите и лейбъристите в големите градове на Великобритания и либералните университетски градове. „Британският електорат никога преди не е бил толкова непостоянен“, каза Ананд Менон, директор на мозъчния тръст „Обединеното кралство в променящата се Европа“ (UK in a Changing Europe). „Между 2010 и 2017 г. 49 процента от избирателите са сменили партията, за която гласуват. Така че виждаме каква неяснота цари в това отношение. Не сме сигурни и за избирателната активност през декември. Времето тогава студено ли ще бъде? Ще отидат ли хората да гласуват, при положение че се стъмва по-рано?“, заяви той. Всички партии се опасяват, че може да пострадат и от умората на избирателите от темата Брекзит. Британците са отегчени и недоволни, че им се налага за трети път за последните три години да гласуват по някакъв важен въпрос – през 2016 г. беше референдумът за членството в ЕС, а през 2017 г. имаше предсрочни избори, предизвикани от предишния министър-председател Тереза Мей с цел да увеличи мнозинството на торите и да преговаря с ЕС от по-силни позиции. Вместо това обаче партията загуби мнозинството си в парламента, а Мей не прокара споразумението си за Брекзит. „Това се превърна в „Деня на мармота“, каза Патриша Шарман, привърженик на Брекзит, която от почти година стои пред парламента с плакат „Не ни предавайте“. Тя мислела, че днес, 31 октомври, датата, на която официално Великобритания трябваше да напусне ЕС, вече ще може да спре да идва пред парламента, защото Брекзит ще е факт. Но тази седмица ЕС отложи Брекзит за 31 януари поради политическия блокаж в Лондон. „Не може повече да стоим в това чистилище“, каза Шарман. Джонсън се надява да спечели гласовете на хора като Шарман, макар и да не изпълни обещанието си Великобритания да напусне ЕС на 31 октомври, „каквото ще да става“. В кампанията си той ще агитира като лидер, на когото парламентът постоянно е пречел да изпълни мисията си. Джонсън сключи споразумение за развода, определящо при какви условия Великобритания ще напусне съюза, и то дори получи принципното одобрение на депутатите. Но го оттегли, след като парламентът поиска повече време, за да го проучи обстойно. Вчера Джонсън каза, че основният му приоритет е „да довърши Брекзит и да сложи край на колебанията и отлаганията“. Лейбъристката партия се опитва да демонстрира единство, въпреки че в редиците й няма съгласие за Брекзит. След големи вътрешни борби сега партията е за произвеждане на нов референдум, на който да се реши дали се остане в съюза или не – но не обяви коя от двете позиции ще подкрепи. Лявоцентристката политическа сила разчита на това, че избирателите искат да се говори за въпроси като здравеопазване, околна среда и социална политика – все сектори, за които години наред правителствата на торите орязваха финансирането, вместо да се водят нови и нови дебати за Брекзит. Лейбъристите освен това смятат, че споразумението на Джонсън за Брекзит ще направи страната по-бедна, оценка, която подкрепят много икономисти. Вчера независимият мозъчен тръст Национален институт за социални и икономически изследвания заяви, че в сравнение с оставането в ЕС излизането при заложените в споразумението на премиера условия ще свие британската икономика в рамките на десетилетие с 3.5 процента. Вчера Корбин каза, че Брекзит при условията на Джонсън ще доведе до „сделка за разпродажба в полза на Доналд Тръмп“, при която при бъдещите преговори за сключване на търговско споразумение цели сегменти от държавно финансираната британска здравна система ще бъдат продадени на американски доставчици на медицински услуги и фармацевтични компании. Джонсън отвърна, че лейбъристите са непоследователни по отношение на Брекзит – „Един път напускаме, друг път оставаме, отказвате да приемете присъдата на хората, която те произнесоха на референдума за ЕС“, каза той. Предсрочните избори изправят един срещу друг самоуверения привърженик на Брекзит Джонсън и Корбин, непоколебим социалист с архаични според опонентите му политики за национализация и повишаване на данъците за богатите. Тим Бейл, професор по политология от Университета „Куин Мери“ в Лондон, отбеляза, че на изборите през 2017 г. Корбин се е представил много по-добре, отколкото социологическите изследвания са предричали. „Но трябва да направим уговорката, че този път той не е изправен срещу един от най-лошите агитатори на Консервативната партия в най-новата история – Тереза Мей. Изправен е срещу един от най-добрите, Борис Джонсън“, заяви Бейл. Според него Джонсън е „звезда, знаменитост, която заслепява доста от избирателите, които – според мнозина – не виждат очевидните му грешки“. Те включват обидни изказвания от негова страна и продължаващо разследване за това давал ли е Джонсън като кмет на Лондон публични средства, предназначени за стартиращи компании, на своя приятелка. Докато Великобритания се готви за изборите, часовникът отброява времето до новия краен срок за Брекзит – 31 януари, датата, която ЕС одобри тази седмица. Ако след изборите през декември новият парламент отново е толкова поляризиран, колкото сегашният, тогава ще е възможен и вариантът за ново отлагане на Брекзит – и четвърто поред отиване до урните на цяла Великобритания за последните четири години. „Получи ли мнозинство Джонсън, напускаме ЕС“, каза Бейл. „Ако обаче отново се окажем с парламент, в който няма ясно мнозинство, според мен единственият вариант да излезем от тази ситуация ще бъде втори референдум. Макар и депутатите да не горят от възторг, когато стане дума за тази идея, мисля си, че няма да има друг начин да се излезе от задънената улица“, добави той.  ", "date": "2019.11.01", "title": "Ще донесат ли изборите изход от задънената улица с Брекзит?"}
{"url": "http://www.classa.bg/%D1%81%D0%B2%D1%8F%D1%82/item/401526-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D1%86%D0%B5%D0%BD%D0%B7%D1%83%D1%80%D0%B0-%D0%B7%D0%B0%D0%B2%D0%BB%D0%B0%D0%B4%D1%8F%D0%B2%D0%B0-%D1%81%D0%B2%D0%B5%D1%82%D0%B0", "text": "Когато Си Дзинпин приветства африканските лидери в Пекин миналата година, речта му съдържаше типично китайска формула: пет „не”-та. В действителност всичките пет отрицания могат да бъдат обобщени като един ангажимент. За разлика от властнически настроените западняци, Китай никога не би казал на африканците как да управляват собствените си страни. Няма да има „намеса във вътрешните работи на африканските държави”. Този принцип на ненамеса е централен в китайската външна политика от 50-те години. Но тъй като правителството на Пекин е все по-отстояващо се по целия свят, става все по-ясно, че това, което виждаме, е „ненамеса“ в китайски стил, пише Гидиън Рачмън за Financial Times. Инцидент началото на месеца подчерта, че в действителност Китай се чувства напълно в правото си да се намесва, когато чужденците изразяват неприятни за Пекин мнения. Туит в подкрепа на Хонконг от генералния мениджър на Хюстън Рокетс доведе до   на Америка, в резултат на който мачовете от НБА бяха свалени от китайската държавна телевизия. Този спор беше с необичайно висок обществен отзвук, защото касае САЩ и спорта. Но той описва познат модел. Чуждестранните държави и компании сега трябва да се справят с усилията на Китай да контролира речта им по все по-широк кръг от теми табу, включително Тибет, Тайван, Хонконг, най-новата китайска история, човешките права и териториалните претенции на Пекин в Южно и Източно Китайско море. Тъй като Китай става едновременно по-мощен и по-параноичен - и с надигането на конфронтацията в Хонконг - броят на тези сблъсъци ще се увеличи. Така че западните правителства ще трябва да мислят много по-систематично как да реагират. В противен случай ще открият, че заветните им свободи бързо ще бъдат ерозирани. Би било погрешно да се обвинява Си в лицемерие, когато той се обявява за ненамеса. Китайският президент е искрено безразличен дали чужда държава е диктатура или демокрация. Настояването, че страните не могат една друга да имат възгледи за вътрешнополитическите си системи, е жизненоважен механизъм за защита на комунистическата партия на Китай, тъй като по този начин тя се предпазва от външния натиск относно правата на човека или върховенството на закона. Пекин твърди, че чужденците, които изразяват мнения по чувствителна тема, като Хонконг, се намесват във вътрешните работи на Китай. И тук това преминава в намеса върху свободното слово на запад. Това е много повече от усилието да се спрат чужденците да стоят на площад Тянанмън и да викат „свобода за Хонконг“. Усилията на Китай за контрол и цензура над словото у дома постепенно се интернационализират, достигайки до чуждестранни корпорации, международни медии, семинарни зали и кампуси на западни университети, както и до изявленията и политиките на чуждестранни правителства.       Преди 20 години беше сравнително лесно да се отблъсне тактиката на Китай за натиск. Но огромният размер на китайския пазар означава, че западните компании сега са все по-предпазливи да не обидят Пекин. НБА се опита бързо да успокои спора и обидният туит беше изтрит. Същата седмица  , което помагаше на хонконгските демонстранти да избягват полицията. Китай е третият по големина пазар на Apple. Това са само най-скорошните примери. Други компании, които отстъпиха пред натиска на Пекин са хотелската верига Marriott и авиокомпанията United Airlines, като и двете бяха обвинени в насърчаване на идеята, че Тайван е отделна държава. Мултинационалните компании може да твърдят, че трябва да стоят извън политиката, но това е много по-трудна позиция за медиите и университетите, за които свободното изразяване и дебатът са фундаментални. Що се отнася до медиите и академичните среди, Пекин използва както визите, така и пазарния достъп като оръжие. Специалистите, които са изключени от страната, могат да провалят кариерите си. Така че натискът за автоцензура е огромен. Стимулът да не се обижда китайското правителство се отнася както за организации, така и за отделни лица. Много западни медийни компании имат (или имаха) амбиции на китайския пазар. (Financial Times поддържа уебсайт на китайски език, който в момента е частично блокиран в Китай). Много западни университети откриха кампуси или съвместни инициативи в Китай. Но значението на китайските студенти като източник на доходи означава, че дори академични кадри, разположени в САЩ, Австралия и Европа, са подложени на натиск. Преподавател по политика в британски университет неотдавна ми каза, че от университетските власти са го помолили да премахне плакат на танк на площад Тянанмън от стената на офиса си, защото това може да е обидно за китайските студенти. Той отказал. Но самият факт, че молбата е отправена, е показателен. За момента реакцията на западните институции на китайския натиск обикновено е случайна и импровизирана. Но тъй като проблемът вероятно ще стане по-остър, това трябва да се промени. Опит за изготвяне на някои принципи бе направен в доклад за Hoover Institution, който подчертава необходимостта западните организации да са прозрачни в отношенията с Китай и да изискват еднакво отношение към китайските и западните учени. Време е на петте „не“-та на Си Дизнпин да бъде отговорено с някои западни „не“-та, включително решително „не“ на ограниченията в свободата на словото.  ", "date": "2019.11.01", "title": "Китайската цензура завладява света"}
{"url": "http://www.classa.bg/%D1%81%D0%B2%D1%8F%D1%82/item/401527-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B8%D1%81%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B2-%D0%BA%D0%B3%D0%B1", "text": "Служил в КГБ от 1975 г., Путин е “изпълнителен, дисциплиниран и добросъвестен служител”. Отделът отбелязва и неговите заслуги в спорта, моралната стабилност и авторитета му сред колегите.      Централният архив на историко-политическите документи на Санкт Петербург разсекрети документи за първите хора на Русия и града, включително описание на КГБ за тогавашния му служител, настоящ президент на Русия – Владимир Путин. Снимка на характеристиките бе показана от местния телевизионен  канал “78′ . Той работи в отдела от 1975 г. и се доказва, според документите, като “изпълнителен, дисциплиниран и съвестен служител”. Както се отбелязва, Путин “непрекъснато увеличава идеологическото и политическото си ниво”, както и участва в партийни проучвания и подобрява професионалните си умения. Според описанието като служител на КГБ държавният глава се отличава с “морална стабилност” и се радва на авторитет сред колегите си, предаде РБК. Освен това президентът се занимава със спорт в свободното си време. Посочва се също, че той е майстор на СССР по джудо и самбо, но и шампион на Ленинград през 1976 година. Изложбата показва и документите на двама бивши губернатори на Санкт Петербург: Валентина Матвиенко (понастоящем председател на Съвета на Федерацията) и Георгий Полтавченко (от 2018 г., председател на Съвета на директорите на Обединената корабостроителна корпорация). Изложбата на класифицираните досега документи е посветена на 90-годишнината на Централния архив, която ще бъде отбелязана на 13 февруари. Експозицията ще продължи до 20 декември, а документите ще бъдат публикувани в електронен вид и ще бъдат показани на мобилни щандове в историческия парк “Русия – моята история”. Владимир Путин започва работа в КГБ веднага след като завършва Юридическия факултет на Ленинградския държавен университет. През 1979 г. преминава шестмесечен курс на преквалификация във висшето училище на КГБ в Москва, след което се завръща в Ленинград. Пет години след 1985 г. Путин работи в Германия за външното разузнаване, а малко след завръщането си, през 1991 г., подава оставка.   ", "date": "2019.11.01", "title": "Показаха характеристиката на Путин в КГБ"}
{"url": "http://www.classa.bg/%D1%81%D0%B2%D1%8F%D1%82/item/401528-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D0%B1%D1%8F%D0%B2%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B8%D1%8F-%D1%81%D0%B8-%D0%BB%D0%B8%D0%B4%D0%B5%D1%80", "text": "Терористичната групировка \"Ислямска държава\" потвърди, че нейният лидер и халиф на т.нар. \"ислямски халифат\" Абу Бакр ал Багдади е мъртъв. Оттам още посочват и неговия наследник - Абу Ибрахим ал Хашими, съобщава BBC, позовавайки се на съобщение от информационните канали на групировката в Telegram. Багдади беше убит при акция на американските специални части \"Делта форс\" на 27 октомври. При акцията той е опитал да избяга заедно с две от децата си през тунел под къщата, в която се е укривал, но притиснат от американските войници, той се е самоубил с жилетка с експлозиви. В аудио съобщение от ИД потвърждават и смъртта на говорителя на групировката и дясна ръка на Багдади - Абу ал Хасан ал Мухаджир. Той беше отстранен при съвместна американско-кюрдска операция на 27 октомври. Саудитецът беше смятан за потенциален наследник на Багдади. Така в съобщението се казва, че ролята на говорител на \"Ислямска държава\" и неин лидер става Абу Ибрахим ал Хашими. Тези две операции идват в момент, когато САЩ се опитват да адаптират кампанията си срещу Ислямска държава след нареденото от Доналд Тръмп изтегляне на американски сили от района покрай турско-сирийската граница.", "date": "2019.11.01", "title": "\"Ислямска държава\" обяви името на новия си лидер"}
{"url": "http://www.classa.bg/%D1%81%D0%B2%D1%8F%D1%82/item/401529-%D0%BD%D0%B5,-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B5-%D1%81%D0%B1%D1%8A%D1%80%D0%BA%D0%B0-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B5%D0%BE%D1%81%D0%BC%D0%B8%D1%81%D0%BB%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D1%81%D0%B8-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Отказът на френския президент Еманюел Макрон да се даде зелена светлина за начало на преговори с Албания и Северна Македония за присъединяване към ЕС прати по дяволите ключовата стратегия на Брюксел за трансформиране на региона на Западните Балкани. С този ход не просто членството в ЕС за двете балкански държави се отдалечи още повече, но също така бяха помрачени надеждите и на останалите страни от региона, които се надяват да влязат в европейския \"Клуб на богатите\". И ако тук, на Балканите, нещата изглеждат мрачно от този факт, с предусещането на нови залитания към Москва и Пекин в тези страни, то в общ план спирането на разширването на ЕС не е задължително лошо нещо. Както Уинстън Чърчил често (погрешно) бива цитиран, ЕС не бива да допуска \"похабяването на една добра криза\". Решението на Макрон да блокира началото на преговори със Северна Македония и Албания може да търпи много критики. Фактът, че страни членки като Франция не могат да се съгласят да подкрепят решението на Европейската комисия - която установи по-рано тази година, че и Северна Македония, и Албания изпълняват критериите за започване на преговори - наистина създава криза. Подобно нещо казва на кандидатите за членство, че правителствата на големите икономики в общността не се доверяват на работата на Комисията и прави процеса да изглежда непредсказуем и объркан. И все пак Макрон е прав в диагнозата си, че процесът не работи. Това не означава, че ЕС, който е неспособен да продължи напред с присъединяването на нови членове, докато досегашните не постигнат единодушно съгласие, трябва да се откаже от Балканите. Това означава, че трябва да гледа на безизходицата като възможност да се преосмисли цялостната връзка, която има с региона. За ЕС този момент е възможност най-накрая да се съсредоточи върху разработването на по-добри инструменти за справяне с големите проблеми, типични за региона - от сериозната корупция, през проблемите в съдебните системи, често автократското поведение на държавните лидери и т.н. През миналата година Комисията определи това като проблем, но предприетите опити за справяне с него биха могли да се определят само като твърде плахи. Вместо да се действа директно по темата, ЕК предпочете да направи процеса по разширяване на общността само по-сложен и по-тромав. Франция твърди, че иска да обнови начина, по който ЕС подхожда към преговорите за присъединяване. Това звучи кухо, като се има предвид, че Париж досега не е поел каквато и да е инициатива за обновяването на този подход, нито пък от там са дошли конкретни предложения по темата. Затова сега е време и Брюксел действително да направи своя ход. Настоящото блокиране също трябва да бъде червена лампа за Общността - ЕС трябва да разработи нова външна политика за региона, която да не се фокусира единствено върху процеса на членство с цената на добрата дипломация. Подходът на блока към Западните Балкани отдавна разчита на \"моркова\" на присъединяването към ЕС като основен и понякога единствен стимул за решаване на открити спорове. Вземете например ситуацията с Косово и Сърбия, където Брюксел се опитва да доминира диалога с обещанието, че ако двете страни нормализират отношенията помежду си, това ще отвори пътя им към членство в ЕС. Тази мантра обаче спря да работи преди години, след разговори за промени в границите и на фона на петте страни членки на ЕС, които все още не са признали Косово за легитимна държава и не се знае дали някога ще го направят. Перспективата за членство в ЕС беше мощен стимул за някои. Но това също отне вниманието от самите проблеми, които съществуват. Твърде често външната политика на ЕС разчита на обещанието за евентуално членство като на нещо като лекарство, а не като инвестиция в интензивно посредничество. ЕС и Западните Балкани трябва да измислят нови начини за съвместна работа. Шестте страни от региона биха могли да намерят специфични политически области, в които да могат да се интегрират в ЕС, без официално да се присъединят към блока. ЕС, от своя страна, би могъл да подкрепи тези усилия с експертиза и ресурси, включително по проекти, свързани с околната среда или инфраструктурата. По този начин, дори ако членството се окаже по-дълъг път, отколкото мнозина се надяваха, регионът ще може реално да се приближи до ЕС. Държавите в него дори биха могли да станата част от Шенгенската зона за свободно пътуване или от Европейското икономическо пространство, без да са реално членове на ЕС. В крайна сметка присъединяването към ЕС също ще стане по-лесно и бързо, тъй като те постепенно биха били интегрирани в структурите на ЕС. Последното забавяне в процеса на Албания и Северна Македония също може да се окаже ценен урок за реформаторите в региона, които твърде дълго разчитаха на външни лица, за да ги подкрепят. Сега съобщението от Брюксел е ясно: Вие сте сами. Може да е болезнено и със сигурност не е посланието, на което са се надявали, но това може да подтикне желаещите да подобрят начина, по който страната им се ръководи, да предприемат действия, а не да разчитат на външна помощ, която така и няма да дойде. За да може едно общество наистина да се превърне в консолидирана демокрация, основана на върховенството на закона, промените трябва да дойдат отвътре. ЕС може в най-добрия случай да предостави шаблон и стимул, за да може конкретната държава сама да предприеме необходимите стъпки. Но ЕС не може да свърши самата работа. Сръбският президент Александър Вучич и други лидери в региона направиха на теория стъпки към ЕС, като същевременно продължават на практика да подкопават независимостта на демократичните институции и на медиите. Тази траектория не е в интерес на никого. Разширяването на ЕС винаги е било инструмент за трансформиране на страните, а самото членство се явява анти-върхова точка, когато се случи. Затова и Брюксел трябва да преосмисли как най-добре да постигне целите си в региона на Балканите - подкрепа на истинска и трайна политическа трансформация отдолу нагоре.    ", "date": "2019.11.01", "title": "Не, Франция не сбърка - ЕС трябва да преосмисли стратегията си за Западните Балкани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401519-%D0%BD%D0%B5%D1%89%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-%D0%BF%D1%80%D0%BE%D0%B8%D0%B7%D0%BB%D0%B8%D0%B7%D0%B0-%D0%BE%D1%82", "text": "“Нещастието на българския народ произлиза от това негли, че ний започнахме своя свободен живот (който изисква от нас културно творчество) без организирана жизнена енергия. Затова обаче ония избрани синове на народа, които поемаха в ръцете си и върху съвестта си съдбините народни, имаха един върховен дълг: да организират жизнената енергия на народа, да я организират в творчество. Но: тук започва трагедията! Ръководителите на народа станаха „управници“ на народа! И не съдбините  на народа бяха ръководно начало за тях, а тяхната лична амбиция, техният личен егоизъм. Защото тия избрани синове на народа — народните управници — не бяха избрани синове. Те бяха винаги най-недостойните синове на народа — пълна противоположност на ония самопожертвали се идеалисти — Раковски, Ботев, Левски, дядо Славейков и пр., — които родиха българския народ. И днес, и досега, винаги са били свободно отпуснати юздите на демагогията. Всички идват с блестящите си лозунги на тая или оная партия, но зад тия лозунги хитро се спотайват безчестното хищничество и лакомият егоизъм. Лъжата лъже, лъжата управлява, лъжата краде. И тия гении на злото, които са „управлявали“ до днес българския народ, насъскаха и тласнаха тоя народ в три безумни войни, които го разориха, които го превърнаха в прогнил труп — плячка за лакоми гарвани; и винаги в името на народа… „В името на народа“ — да! — но у нас винаги е ставало въпрос само за едно: власт; не служба на народа, а „властвуване“ над народа. „Властта“ е занаятът — доходният занаят на българските тъй наречени „политически дейци“. Тяхната „политическа дейност“ впрочем е била винаги само „борба за власт“. И тази борба разпокъса жизнената енергия на народа; а дълг на тия „дейци“ беше да организират тази енергия в творчество! Уви, у нас дългът е бил винаги забравян и в най-новата история на българския народ за едно само не може да се говори: за дълг. И ето че тези „управници“ се изправят един по един пред съд; но тия, които ги съдят днес — утре и те се изправят пред съд и сядат на почивка — уморени от лъжа и кражба — в затвора. Това е постоянната развръзка на партизанската трагикомедия у нас. Но завесата никога не пада. Сцената стои винаги открита: открита за измама на народа, за разоряване на народа, за ограбване на народа, за разпокъсване на жизнената енергия на народа.” Гео Милев  ", "date": "2019.11.01", "title": "Нещастието на българския народ произлиза от..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401510-%D1%83%D1%87%D0%B5%D0%BD%D0%B8-%D1%81%D0%BB%D0%B8%D1%81%D0%B0%D0%BD%D0%B8-%D0%BE%D1%82-%D1%82%D0%BE%D0%B2%D0%B0", "text": "Учени от медицинския колеж „Бейлор“ (Baylor College of Medicine, Хюстън) откриха още едно важно последствие от редовната употреба на кафе.    Специалистите споделиха резултатите от изследванията си на  годишната среща на Американския колеж по гастроентерология. В научната работа са участвали 34 души. Всички те претърпели скринингова колоноскопия. Общо 97 проби от биопсия на лигавицата на дебелото черво от различните му сегменти са взети от пациентите.     Учените са сравнили разнообразието и разпространението на различни бактерии при хора, които рядко или често (над 82,9 милиграма на ден) консумират кофеинови напитки. Участниците сами са посочили нивото си на консумация на кафе във въпросниците. Специалистите са установили, че редовната консумация на кафе влияе положително върху състава на чревния микробиом и помага за предпазването от редица заболявания.  Оказало се, че практически няма разлика в бактериалния състав в зависимост от количеството консумирано кафе.   Но броят на някои видове бактерии варирал доста силно. Например, в тялото на любителите на кафе са открити повече противовъзпалителни бактерии и по-малко вредни бактерии. Гастроентеролозите обаче предупреждават, че пиенето на кафе на празен стомах е вредно за храносмилателния тракт, сърцето и нервната система. Прекомерната консумация на кафе води до отслабване на организма - особено в есенния период.", "date": "2019.11.01", "title": "Учени слисани от това"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401511-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82-%E2%80%9E50-%D0%BD%D1%8E%D0%B0%D0%BD%D1%81%D0%B0-%D1%81%D0%B8%D0%B2%D0%BE%E2%80%9D-%D1%88%D0%B0%D1%88%D0%BD%D0%B0-%D1%81", "text": "30-годишната Дакота Джонсън изненада гостите на гала вечеря с пошло облекло. Тя лъсна с красива и ефирна пола, а нагоре бе заложила на ултра късо бяло бюстие.    Актрисата набързо напомни защо е избрана да играе без свян Анастейжа от „50 нюанса сиво”. Брюнетката посети годишна церемония, която предшества бъдещото връчване на поредните статуетки „Оскар”. Звездата от филма „50 нюанса сиво” заложи на доста необичаен образ, който съчетава нежна женственост и фатална страст. Дакота е облечена с дрехи от модната марка Brandon Maxwell, която се състоеше както вече казахме от плътна и дълга до земята пола и бюстиенце.     Актрисата бе сложила само огромни обеци и отказа да има по себе си други бижута. Обеците бяха с марка Messika от бяло злато и бяха декорирани от скъпоценни камъни.     Ярък акцент във визията й бе гримът на фатална жена – опушени очи и червило с цвета на узрели череши. Косата й падаше свободно на леки къдрици и й придаде още по-палав вид. А вие харесвате ли какво точно е облякла?", "date": "2019.11.01", "title": "Звездата от „50 Нюанса сиво” шашна с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401512-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B0-%D0%BF%D0%BE-%D0%BD%D0%B5%D0%B2%D0%B8%D0%B4%D0%B8%D0%BC-%D0%B1%D0%B0%D0%BD%D1%81%D0%BA%D0%B8", "text": "По-често виждаме Алесандра Амброзио на плажа, отколкото на червения килим. Не е изненадващо, че тя подхожда към избора на бански костюми не по-малко отговорно от закупуването на вечерни рокли. И между другото, бикините й са не по-малко провокативни от всички „голи\" дизайнерски рокли. Вижте сами: можете ли веднага да разберете дали изобщо баскетболистката има бански костюм? Доста е рисковано: на пръв поглед изглежда, че освен червената къса тениска, Алесандра не носи нищо друго.      И едва тогава, след по-внимателен поглед, забелязвате дъното на бикините, което по цвят се слива напълно с кожата. Интересно как новото й гадже Николо Оди, основателят и собственик на италианската марка трикотажни изделия Alanui, реагира на такъв нескромно поведение? Той не позволява на супермодела да се отдалечи на крачка от него. Александра наскоро стана лице на рекламната кампания Pretty Ballerinas пролет / лято 2020 г.", "date": "2019.11.01", "title": "Баскетболистка по \"невидим\" бански"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401513-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%85%D0%BE%D0%B5%D0%BC%D0%B2%D1%80%D0%B8", "text": "Трябва да вземете инициативата в свои ръце, за да не пропуснете многото идващи към вас, възможности за кариера. Има шанс да получите друго образование, ако подадете документи в образователна институция. Не се страхувайте от промяната, тя е за по-добро. В семейния живот ще трябва да преразгледате позициите си, но не драматично. Може да започнете ремонт в дома или да актуализирате интериора. Ще искате да направите промени не само в работата, но и в начина си на живот. Затова е добре да посетите салон за красота, както и да отидете на пазаруване. Отличен ден за нови запознанства от романтичен характер. Днес ще сте невероятно очарователни, така че не се страхувайте, че ще се покажете в лоша светлина. Пътуване сред природата, ще ви зареди с енергия и позитив. Възможни са непредвидими събития в живота. Промените ще бъдат толкова сериозни, че ще повярвате в чудеса. Ако преди сте давали пари с невероятна щедрост, днес те ще се върнат към вас в удвоено количество. Само не продължавайте да се държите безразсъдно, ако се намирате в трудно финансово положение. Може да планирате ремонт.   Очаква ви спокоен и положителен ден. В работата е необходимо да действате, съвместно с колегите. Въздържайте се от нововъведения и внимавайте какви идеи споделяте с другите. Шефовете ще оценят това, което преди не сте били готови да изпълнявате с голям ентусиазъм. Очакват се промени в любовта. Препоръчително е да бъдете, по-лоялни и меки в отношенията си с другите. Дори ако новите ви познати ви шокират, не ги отблъсквайте. Кариерата е спряла на едно място, но творческите проекти ще напреднат значително. Чудесен ден за пътуване, работа на вилита и в екип. Финансовото положение, ще е стабилно. Може свободно да планирате покупки, да изплащате кредити и да връщате стари дългове. Кармично, вие сте готови за всичко, което ще донесе положителни резултати. Но в сферата на любовта внимавайте. Ако се опитвате да заблудите човек, с когото някога сте се срещали, ответната реакция от негова страна, ще бъде много неприятна. Препоръчва се да бъдете по-самоуверени и енергични, ако въпросът засяга ежедневните проблеми. Няма нужда да губите време за дреболии, особено ако имате достатъчно пари в наличност. Емоционален стрес, е възможен в любовта, затова се откажете от срещи и изясняване на отношенията. Пристъпите на депресия и апатия, може да предизвикат разрушителни привички.   Трябва да се отвлечете от всичко, трудно и ненужно. Ако е възможно, починете си сред природата или със семейството. Днес активността и натоварването, са противопоказни. Всичко това може да навреди както на здравето, така и на социалния ви статус. Идеите, които ви хрумнат през месеца, ще се реализират успешно.   Днес е добре да редувате работата с почивка, за да не навредите на здравето си. Бъдете внимателни с подписването на документи, ако управлявате бизнес и се опитвате да направите пробив. Финансово проспериращ ден, но се откажете от ненужни инвестиции и амбиции. Възможен е конфликт с близките, ако не изпълните задълженията си. Възможно е вашите желания да се увеличат. Но точно тук ще се сблъскате с пречки - загуби, проблеми и дори раздели. За да стабилизирате ситуацията с парите, трябва да обърнете внимание на малките разходи. Вероятни са проблеми на стомашно-чревния тракт и кръвоносните съдове, затова спазвайте хранителен режим и не се претоварвайте. Вечерта е идеална за пътуване. Възможни са изгодни сделки и подобряване на финансовото положение. Ако участвате в преговори, сдържайте ентусиазма си, действайте стратегически и не потъвайте в дълбок самоанализ. В любовта е необходима такава себеотдаденост, че избраникът искрено да повярва във вашите чувства. Разбира се, не трябва да жертвате себе си, но не забравяйте и за романтиката.   Днес ще бъдете зарити с работа и нови проекти. Ще се наложи да се справяте дори с това, което малко ви касае. Основното е да не се сривате емоционално, така успехът ще бъде на ваша страна. Откажете се от заседналия начин на живот, движете се повече и не се поддавайте на депресията. Вечерта чакайте неочаквани и големи печалби.", "date": "2019.11.01", "title": "Дневен хороскоп 1 хоември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401514-%D1%80%D0%B8%D1%82%D1%83%D0%B0%D0%BB%D0%BD%D0%B8%D1%8F%D1%82-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D1%85%D0%B5%D0%BB%D0%BE%D1%83%D0%B8%D0%BD-%D0%B8-%D0%B1%D1%83%D0%B4%D0%B8%D1%82%D0%B5%D0%BB%D0%B8%D1%82%D0%B5", "text": "Колкото и на думи да тачат своите народни будители, много днешни българи всъщност се вълнуват по-скоро от чалгата. Затова Хелоуин изглежда някак по-уместен от будителството       . Коментар от Александър Андреев   :\"Trick or treat\" - скандират децата, дегизирани като страшни същества. \"Пакост или лакомство\", както го превеждат на български. В смисъл: дай ми лакомство, за да не ти направя пакост. По съвършено непрозрачни за мен причини, в България този безобиден англосаксонски обичай вече от години се натъква на преградния огън на Будителите. (Тук навярно трябва да се направи едно дъъълго отклонение за древногръцките му корени, за историческото му възникване в днешния вид някъде през 16 век в Британия и Ирландия и за неговото поамериканчване през 20-те години на миналия век. А също така и за съпротивата на други култури срещу този обичай. В Германия например много домакинства изрично оповестяват, че ще раздават сладости не на Хелоуин, а на Свети Мартин, каквато е местната традиция.) Тъй или иначе, за широки народни маси в България Хелоуин очевидно изглежда като някаква заплаха, като агресия срещу „родното\". И съвсем естествено му се противопоставя календарно най-близкото: Денят на народните будители. Защо е този сблъсък? Всъщност, за съвременния бит и душевност на български народ „Пакост или лакомство\" сякаш изглежда по-уместно от будителството. Защо ли си мисля, че и в националната политика, и на сегашните местни избори част от електората скандира точно това край вратата на своите потенциални избраници: Или ми дай лакомство, или ще ти направя беля. Пък и в целия прагматичен съвременен свят е горе-долу така: милиарди хора искат лакомство и плашат онези политици, които не им осигуряват достатъчно. И все повече политици обещават какви ли не лакомства, за да успокоят призраците, които бродят в тъмната нощ наоколо. И обратно. Колкото и на думи да тачат своите народни будители, много днешни българи всъщност се вълнуват по-скоро от чалгата. Нека не повтарям тук общите места за срива на образованието и образоваността, на добрите нрави и на просвещенските ценности. Тъжната истина е, че рейтингът на лакомствата е доста по-висок от този на знанието. И когато многобройни групи патриотично настроени българи се възправят срещу Хелоуин, облечени в народни носии, сякаш никой не се сеща, че автентичните народни будители, хора като Раковски, Каравелов или Левски, демонстративно се обличат алафранга. А не в носии. Просто ритуал. Нищо повече. В крайна сметка обаче драматичният сблъсък между Хелоуин и Будителите е просто приумица на хора с разколебано самочувствие. Обичаи и традиции има какви ли не, по цял свят. (В България рейдовете на кукерите и коледарите доста приличат на обиколките в страшни костюми и със светещи тикви по Хелоуин.) Човек може да харесва или да не харесва испанската корида, православното вадене на Богоявленския кръст или баварския Октоберфест, но всички те (а и много други) са просто народни празници за разтуха на населението. Да, някои са архаични или примитивни, други са агресивни и опасни, но в крайна сметка си остават просто ритуали. Които не се намират в нещо като Олимпийски игри или световна надпревара помежду си. Тъй че ако искаш - скачай в ледените води за кръста. Ако искаш - размахвай тиквен фенер. Но не превръщай това в политически въпрос и не натрапвай на хората ценността на едното или на другото. Честит Хелоуин, честити Будители, честити Вси светии!", "date": "2019.11.01", "title": "Ритуалният сблъсък между Хелоуин и Будителите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401515-%D1%81%D0%B2%D0%B2-%D0%B1%D0%B5%D0%B7%D1%81%D1%80%D0%B5%D0%B1%D1%8A%D1%80%D0%BD%D0%B8%D1%86%D0%B8-%D0%BA%D0%BE%D0%B7%D0%BC%D0%B0-%D0%B8-%D0%B4%D0%B0%D0%BC%D1%8F%D0%BD-%D0%B0%D1%81%D0%B8%D0%B9%D1%81%D0%BA%D0%B8", "text": "  Св. Козма и Дамян били родни братя. Те се родили в провинцията Асия , Мала Азия. Баща им бил езичник, а майка им Теодотия изповядвала християнската вяра. Мъжът й починал рано, и младата вдовица заживяла благочестив живот, като изпълнявала съвета на св. Ап. Павел: \"Истинската вдовица се надява на Бога и пребъдва в моления и молитви денем и нощем\". Теодотия поучавала децата си да водят богоугоден живот, учила ги на страх Божи, съветвала ги да се утвърждават в християнските добродетели.     Козма и Дамян от ранна възраст залягали да изпълняват Божия закон. Когато порастнали, те просияли със своите добри дела като две светила. За да бъдат полезни на ближния, те се заели да изучават лекарското изкуство; изучили вълшебните свойства на различните билки и се прочули като лекари. Господ Иисус благословил двамата лекари и им дарувал чудотворна целителна сила. Братята били много скромни. Те не търсели земна слава и величие, нито пък богатства. Не взимали от излекуваните болни ни пари, ни дарове, изпълнявайки строго съветите на Спасителя към апостолите:   (Мат. 10:8). Заради тяхното безкористие св. Църква ги назовава \"безсребреници\". Една християнка на име Паладия, която боледувала много години и похарчила голяма част от имота си по лекари, като узнала за тези лекари, изпратила хора да ги повикат, за да я излекуват. Св. Козма и Дамян изпълнили молбата й. Те посетили дома й, помолили се над нея и я излекували от тежката болест. Зарадвана, тя поискала да ги възнагради. Те отказали. Тя обаче настояла един от двамата да приеме поне три яйца в чест на св. Троица. По-малкият брат, св. Дамян, понеже тя го заклела в името на св. Троица, приел скромния дар – трите яйца. Когато по-късно големият брат узнал, че св. Дамян нарушил дадения пред Бога обет да не приемат никакви дарове за лекуването, поръчал на християните след смъртта им да не ги погребват в един гроб. Дамян, като нарушител на обета, да бъде погребан отделно. Пръв починал св. Козма. Когато починал и св. Дамян, християните преценили, че поръчката на св. Козма е прекалено строга и не я изпълнили. Като родни братя, които извършили един подвиг и постигнали равна светост, те били погребани в един гроб. По-късно над този гроб бил построен храм, в който се извършвали много чудеса по тяхното молитвено застъпничество.", "date": "2019.11.01", "title": "Свв. безсребърници Козма и Дамян Асийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401516-1-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "79 г. - Започва едно от големите изригвания на вулкана Везувий.     1478 г. - Папска була на Сикст IV за въвеждане на инквизицията в Кастилия. Начало на испанската инквизиция.   1520 г. - Фернандо Магелан открива проток между Атлантическия океан и Тихия океан, който по-късно е наречен Магеланов проток.   1755 г. - Лисабонското земетресение: Лисабон е почти напълно разрушен, загиват между 60 и 100 хиляди души   1897 г. - Учреден е ФК „Ювентус\" (Торино).   1900 г. - Започва да функционира първата у нас водноелектрическа централа, ВЕЦ „Панчарево\", която захранва 600 лампи, осветяващи София.   1909 г. - В Пловдив за първи път е честван Денят на народните будители.   1914 г. - Първата световна война: Край брега на Чили започва една от големите морски битки между германския и британския военни флотове - битката при Коронел.   1922 г. - Последният султан на Османската империя, Мехмед VI, абдикира.   1922 г. - В Царство България денят е обявен на 31 октомври с.г. за - празник на народните будители.   1928 г. - Цар Борис III открива 10-километровата жп линия Асеновград-Пловдив.   1928 г. - Турският президент Мустафа Кемал Ататюрк въвежда съвременната 29-буквена турска азбука, която заменя старата османска турска азбука в официалния турски език.   1943 г. - Огласена е Московската декларация от съюзниците в т. нар. антихитлеристка коалиция, по силата на която СССР се присъединява към атлантическата формулировка за „безусловната капитулация\" на страните от Оста.   1944 г. - Създадена е Българската хорова капела „Светослав Обретенов\".   1944 г. - Във Великобритания е създадено първото дружество на привържениците на веганството.   1946 г. - Провежда се първият мач в историята на NBA.   1954 г. - В Алжир избухва въстание за независимост от Франция.   1962 г. - Монголия става член на ЮНЕСКО.   1964 г. - Отворени са временни проходи през Берлинската стена.   1974 г. - Открита е водноелектрическата каскада Белмекен-Сестримо.   1981 г. - Антигуа и Барбуда придобива независимост от Великобритания.   1989 г. - В Одеса, Украйна, е основан българският вестник Роден край.   1993 г. - Влиза в сила Маастрихтският договор, с който се създава Европейският съюз   1998 г. - Създаден е Европейският съд по правата на човека.  ", "date": "2019.11.01", "title": "1 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401517-%D0%B4%D0%B5%D0%BD-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B1%D1%83%D0%B4%D0%B8%D1%82%D0%B5%D0%BB%D0%B8", "text": "  Честит ден на Народните будители, мили Съотечественици! Надявам се искрата на борбата за свобода и просвещение да гори у всеки – малък или голям, богат или беден... Пожелавам на всинца ви да изгоните свещениците и търсите духовници, да уволните учителите и да назначите даскали, да изхърлите съдиите и да поканите правници... Хора, които да служат на Вас, а не такива, като днешните ви дерибеи, дето ви карат да отглеждате или роби, или имигранти.     ’ Надявам се да надскочите себе си и собствената си скотска робия, за да създадете свободни българи – децата си!   „ Кажете ми – де ви е свободата?   „", "date": "2019.11.01", "title": "Ден на НАРОДНИТЕ БУДИТЕЛИ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401518-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%BA%D0%BE%D0%B7-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "Изследване показа, че Йорданка Фандъкова не само запазва, а дори леко увеличава преднината си в битката за София. Но сега Мая Манолова извади последния си коз.         Йорданка Фандъкова излезе от първия тур с преднина от близо 9% пред Мая Манолова. Според изследване на „Алфа рисърч\", пет дни преди балотажа тази преднина дори леко се увеличава. Нещо повече: макар гласувалите за арх. Игнатов и Борис Бонев да са разделени в предпочитанията си, настоящият кмет все пак събира повече подкрепа. С други думи: ако тези тенденции удържат пет дни, балотажът в София изглежда предрешен. Фандъкова направи сериозен политически жест към десните избиратели, като отиде в централата на „Демократична България\". Макар че официална подкрепа ѝ бе отказана, заявката за възможно бъдещо взаимодействие в общинския съвет е политически важна и със сигурност се е харесала на много избиратели. В крайна сметка ГЕРБ ще имат математическо мнозинство с ВМРО в столичния общински съвет, а готовността им да управляват с „Демократична България\" дава възможност на ДБ да прокарва собствени политики и да ограничава поводите за патриотарски изхвърляния в една или друга посока. Мая Манолова добре разбира, че ако кампанията продължи в досегашното русло, загубата ѝ ще е неизбежна. Затова в сряда тя обяви своята подкрепа за протестите срещу  , което е съществена съдържателна промяна в досегашната ѝ позиция. Тази промяна уплътнява критиките на Манолова срещу модела на управление в София и в страната, които досега звучаха доста абстрактно и безименно. Ще има ли ефект? Но дали тази промяна може да обърне гореспоменатите тенденции в полза на Йорданка Фандъкова? Да припомним, че Фандъкова избра да не сподели своята \"гражданска позиция” по избора на главен прокурор. Макар че смисълът на гражданските позиции е да са публични, а не да са лично мнение, запазено за тесен семеен кръг. От тази гледна точка между двете кандидатки се появи още една сериозна разлика. За голяма част от десните избиратели, които вече са направили своя избор, изявлението на Манолова няма да изиграе никаква роля. Но има и такива, които още се колебаят. Именно за тях следните аргументи могат да имат важно значение: 1)  Огромното мнозинство от избирателите на Игнатов и Бонев намират назначението на Иван Гешев за скандално и подкрепят протестите срещу него. А заявката на Манолова променя съществено картината в София: близо 50% от софиянци са гласували за кандидати, които застават срещу избора на Гешев. Сборът на кандидатите от партиите, които подкрепиха кандидатурата му (ГЕРБ, ВМРО и „Атака\"), е поне със 7% по-малък. Нещо повече: изборът на главен прокурор става официално тема на балотажа. Това е важно развитие, което само по себе си не може да не бъде оценено позитивно от избирателите на демократичната десница. А тези, които смятат избора на Гешев за проблем, няма как да изтълкуват променената позиция на Манолова като нещо лошо. Точно обратното дори;  Тази промяна на позицията обаче сама по себе си едва ли ще е достатъчна, за да преодолее недоверието, натрупало се между Мая Манолова и демократичната общност в София. Първо, дразнещ е инструменталният характер на съобщението: то идва едва когато става ясно, че кампанията на кандидата не върви добре - и има функцията на зов за спасение. Второ, Манолова пропусна решителния момент, когато Иван Гешев бе избран от ВСС. И трето, хората, които стоят зад Манолова в тази кампания, са с най-различен профил, като между тях има дори отявлени противници на Истанбулската конвенция. Този еклектизъм е белег на опортюнизъм - приемливо е всичко, което носи гласове. Тези три нюанса внасят сериозна сянка на съмнение по отношение на трайността и качеството на личностния катарзис на Манолова. Да не говорим, че подобни съмнения имат и дълга предистория; 3)  Най-интересният момент в изявлението на Манолова е какво значи то за позицията на БСП относно назначаването на главния прокурор. Корнелия Нинова би могла да продължи линията си на мълчалива подкрепа. Но тогава ще излезе, че Манолова не говори от името на мнозинството от избирателите си. Същевременно заявката ѝ поставя социалистите в деликатна ситуация. Защото ясно демонстрира, че ако искат да бъдат реална алтернатива на ГЕРБ, трябва да започнат да назовават проблемите детайлно и с имена. До момента БСП с нищо не е показала, че е готова за такава колективна метаморфоза. Напротив: Нинова усилено патриотизира “столетницата”, докато се ослушва по въпроси, свързани с прокуратурата, КТБ и т.н. Поради това поведение на левицата ходът на Манолова олеква. И изглежда повече като предизборен трик, който бързо може да бъде забравен; 4) Има група избиратели на Игнатов и Бонев, които биха гласували инструментално за Манолова с цел да внесат смут в управляващото статукво. Сега, след нейното изявление, тази група най-вероятно ще добие по-голяма увереност, а може би и ще се разшири. Ще разберем в неделя Изброените фактори подсказват, че променената позиция на Манолова ще има ефект върху нейния резултат. Но е трудно да се предвиди каква ще е величината на този ефект и дали изобщо ще повлияе на изхода от балотажа. Рязката промяна в позицията на един от играчите, и то броени дни преди изборите, определено е рискована стратегия. Дори когато е съдържателно в позитивна посока, тя може да стресне много избиратели. Или пък да им се стори лицемерна. Защото са се напатили от неуспешни личностни катарзиси по нашите земи. От друга страна е съвсем нормално политиците да застават зад исканията на избирателите, от които търсят подкрепа. Дали някое от тези съображения ще има ефект, ще видим в неделя.  ", "date": "2019.11.01", "title": "Последният коз на Манолова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401509-%D0%B3%D0%B5%D1%80%D0%B3%D0%B0%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B0-%D0%BC%D1%8A%D0%B6%D0%B0-%D1%81%D0%B8", "text": "Историята на Гергана Бакалова е наситена с тежки моменти, които, вместо да я сломят, я карат да стане по-силна. Младата жена, на 23 години, е майка на прекрасна дъщеричка, а напролет очаква и второто си дете. Това пише \"Борба\". То обаче ще дойде на бял свят, без да бъде посрещнато от своя татко. Гергана губи внезапно любимия си мъж Даниел на 23 август след вирусен менингоенцефалит. Преживява изключително трудно смъртта на своя партньор в живота и унесена в болката и траура, не разпознава симптомите на бременността и едва през октомври разбира, че носи в утробата си дете от Даниел. Гергана е от Велико Търново, но преди три години се мести да живее при любимия мъж в Дебелец. Установява се в дома на свекърите й и всичко в семейния живот върви по мед и масло. Двойката е благословена с момиченце – Дея, която носи първата буква от името на татко си. Малката госпожица удвоява щастието на Гери и Даниел и ги кара да мечтаят за втори наследник. Безоблачният хоризонт на семейството обаче е помрачен на 16 август. „Тогава мъжът ми вдигна много висока температура, започна да повръща и каза, че има ужасно главоболие. Извиках Спешна помощ и екип медици дойде до вкъщи. Установиха, че случаят в сериозен, и с линейка го транспортираха в МОБАЛ „Д-р Стефан Черкезов\". Там обаче не му направиха скенер на главата, а само скенер на корема. Вкараха го в инфекциозно отделение. Даниел ми каза, че са му давали единствено диазепам, за да спи и да не буйства. Температурата му бе 39,8 и не спадаше. След три дни ми се обадиха да ми кажат, че не може да диша, и го преместиха в реанимация\", разказа Гергана. Там предприели многобройни изследвания и започнали да го лекуват със силни антибиотици, с които успели да смъкнат температурата. „Шефката на отделението д-р Сибила Маринова ми обясни, че ако го бяха приели директно в реанимация, развоят на болестта можеше да е само парализа на крайник, частична инвалидност или да загуби паметта си, но щеше да оживее!      Имаше подобрение. Бяха го привели в медикаментозна кома и на апаратна вентилация и в деня, в който щяха да го събудят, ми се обадиха да ме информират, че заради силните лекарства сърцето му спряло. Съобщиха ми трагичната вест в 4:30 часа сутринта на 23 август\", разказва Гергана. Тя останала шокирана от ненадейната загуба, защото била сигурна, че той ще бъде излекуван и ще се прибере вкъщи. Уви! След погребението намирала утеха единствено в грижите по Дея. Отговорността по отглеждането на момиченцето паднала само на нейните плещи. Нямало на кого да остави детето дори за минути и когато посещавала гроба на Даниел, ходела с дъщеричката си. Дните минавали бавно и мъчително, усещала подкрепа единствено от роднините на любимия, защото преди пет години починала и майка й. В началото на октомври започнала да отдава по-голямо значение на неразположенията си и преди дни посетила доц. д-р Светлозар Стойков, който, след като я прегледал, установил, че е бременна. „Дори да бях разбрала веднага след смъртта на Даниел, че отново ще ставам майка, нямаше да направя аборт. Това е подарък от него, който ще ме крепи, докато съм жива. В третия месец от бременността съм и още не е ясен полът на бебето. Ако е момче, обаче ще носи името на татко си, категорична е Гергана. Тя споделя, че се чувства добре в Дебелец, намерила си приятелки – майки с деца, излизат на разходка и споделя с тях неволите си. Казва, че е силна заради дъщеря си и бъдещото си бебе и има планове за своето развитие, за да може децата й да се гордеят с нея. Има намерение да запише да учи за акушерка във филиала на Варненския медицински университет в старата столица. Младата жена получавала само социално майчинство в размер на 100 лв. през първата година на отглеждане на Дея. Сега разчита на детските надбавки от 35 лв. и почти символичен наем от наследствен имот. Въпреки това не се оплаква, справя се с малкото средства, които получава, и не чака на дарения за дъщеричката си. „Имам доста останали неща от Дея, които ще използвам за второто дете. Сигурна съм, че мога да се справя. Децата са дар от Бог и за тях си заслужава човек да се бори с всички сили\", допълва Гергана.", "date": "2019.11.01", "title": "Гергана погреба мъжа си"}
