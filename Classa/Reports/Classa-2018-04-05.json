{"url": "http://www.classa.bg/%D1%81%D0%B2%D1%8F%D1%82/item/380530-%D1%81%D1%80%D1%8A%D0%B1%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%81%D0%B0-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%86%D1%80%D1%83", "text": "    В САЩ никога не са правили икономия на парите, похарчени за придобиване на балкански медии. От няколко години на Балканите успешно действа американският фонд за частни инвестиции Kohlberg Kravis Roberts (KKR).    В ръководството му влиза и бившият четиризвезден генерал и бивш директор на ЦРУ  .     В периода 2007-2008 г. Петреъс командва многонационалните сили в Ирак, а от юли 2010 до юли 2011 г. е командващ на силите на САЩ и НАТО в Афганистан. От септември 2011 до ноември 2012 г. е директор на ЦРУ. Сайтът   посвети подробно разследване на дейността на Дейвид Петреъс като медиен бос. В раздела си „Атаката започва“ френските журналисти пишат:      „Преминавайки в света на бизнеса, бившият държавен служител веднага се отличи, като разшири и без това впечатляващия инвестиционен портфейл на КК R . Тогава, през 2013 година, фондът направи своите първи преки инвестиции в Източна и Централна Европа, придобивайки медийната компания  United Group (SBB Telemach) . Стойността на сделката не беше обявена, но по оценка на анализаторите тя надвишава един милиард евро“.     United Group обединява крупните интернет-провайдъри и оператори на кабелна и спътникова телевизия в бивша Югославия, които имат аудитория от почти два милиона потребители.      Сред тях са: SBB (Serbia Broadband), най-големият оператор на кабелна телевизия и интернет провайдър в Сърбия със 700 000 потребители; Telemach – водещ оператор в кабелната телевизия и интернет-провайдър в Словения, Босна и Херцеговина; Total TV – водеща мрежа за спътникова телевизия в Сърбия, обхващаща и другите шест страни от бивша Югославия; Net TV – основен оператор на интернет телевизия; United Media, излъчваща каналите Sport Klub, Cinemania, Ultra, Mini Ultra и Lov i ribolov; Cas Media, най-голямата агенция за публикуване на реклами в кабелната и спътникова телевизии. През 2014 г. KKR укрепи още повече своето влияние.      Чрез United Group тя придоби гиганта в развлекателната индустрия в сектора на турбо-фолка Grand Production и контролния пакет на кабелната телевизия в Черна Гора ВВМ. По същото време KKR изкупи 49% от акциите на швейцарската медийна група Ringier и стана съсобственик в най-популярния информационен сайт на Сърбия – Blic.rs. Освен това KKR пусна и собствена регионална телевизионна мрежа под името № 1 TV със студии в Белград, Загреб и Сараево, които станаха ексклузивен партньор на CNN.    отбелязва, че: „Чрез тези спорни операции United Group обединява производството на ТВ-контента с неговото разпространение“.     През 2015 г.  KKR  придоби и словенската  Tusmobil . Това е първия случай, в който оператор на кабелна телевизия придобива мобилна мрежа .    През 2017 г. беше придобит и бизнеса на Central European Media Enterprises в Хърватия и Словения, включително и TV Nova, най-популярният канал в Хърватия, чиято вечерна емисия новини е най-рейтинговото предаване в страната. Придобита беше и POP-TV, чиято програма 24-ur е главната информационна програма на Словения.    В същото време United Group продължи да разширява сферата си на влияние като стъпи на пазара на стационарни и мобилни телефонни връзки, чрез поглъщане на своите конкуренти, включително BHB Cable TV (Босна и Херцеговина), M-kabl (Черна Гора) и Ikom (Сърбия). В „Доклад за структурата на собствеността и контрола върху медиите в Сърбия“ се привеждат конкретни примери за непрозрачността на сръбските медии и се разкриват истинските собственици на вестниците, списанията, радиостанциите и телевизионните канали.   Оказва се, че притежателите на голямата част от най-влиятелните медии в Сърбия са регистрирани в страни като Кипър, Холандия, Каймановите острови, Люксембург, Германия, Швейцария и т.н.   Тук е мястото да напомним,  , започнало на 24 март 1999 г.     За тази своя дейност той даже получи медал от НАТО.  Сега  Kohlberg Kravis Roberts  шпионира на Балканите чрез телекомуникационните системи в региона .  В изследването на сръбската агенция  Labs.rs , озаглавено „Невидимата инфраструктура на потоците от данни“, е посочено, че значителна част от интернет трафика преминава през провайдъри, които се владеят от Дейвид Петреъс и неговата мрежа  SBB .  По този начин целият национален трафик на Сърбия се контролира от KKR, един от собствениците в която е генерал Дейвид Петреъс.       Неотдавна норвежката група  Telenor  подписа договор за продажба на своя бизнес в Централна и Източна Европа за 2.8 милиарда евро. Купувач стана чешкият милиардер и собственик на фонда  PPF      Петер Келнер .  Предполага се, че той ще се договори с  KKR  и ще отстъпи на Дейвид Петреъс филиалите в Сърбия и Черна Гора, като ще остави за себе си филиалите в България и Унгария .    Макар че  Telenor продаде целия си бизнес в Сърбия, България, Черна гора и Унгария, KKR и Петреъс се интересуват само от сръбския и черногорския филиал на норвежкия мобилен гигант. KKR обхвана Балканите със своите пипала, възнамерявайки и в бъдеще да изкупува медии и телекомуникационни компании в региона.       Дейвид Петреъс и неговите партньори се стремят да установявят пълен контрол над сръбските медии и системите за мобилни комуникации .  Сърбите трябва да бъдат заставени колкото е възможно по-бързо да забравят, че от 24 март 1999 г. авиацията на НАТО 79 дни и нощи унищожаваше страната им, защитавайки косовските терористи.     Създадената като резултат от агресията на НАТО Република Косово стана главният плацдарм на САЩ на Балканите. Днес Дейвид Петреъс и партньорите му съдействат за осъществяването на великоалбанския проект в Югоизточна Европа, като следващата масирана атака ще бъде срещу Република Сръбска.  ", "date": "2018.04.05", "title": "Сръбските медии са в ръцете на бившия директор на ЦРУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380531-%D0%B0%D0%BD%D0%B4%D1%80%D0%B5%D0%B9-%D1%80%D0%B0%D0%B9%D1%87%D0%B5%D0%B2-%D1%81%D0%BB%D0%B5%D0%B4-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%B3%D1%80%D1%8A%D0%BC%D0%BD%D0%B0-%D0%B2%D0%B0%D0%B6%D0%BD%D0%B0-%D1%87%D0%B0%D1%81%D1%82-%D0%BE%D1%82-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": ". Общият стил на корумпираност изгърмя в много видимо нещо. Единственият герой е чистачката, защото само тя говори самокритично. Случаят показва, че това са хора, които са маскирани на полицаи. Няма оставки, няма някой, който да каже ”моята политика фалира, аз си отивам”. С тези думи социологът Андрей Райчев обясни ситуацията с избягалите затворници Владимир Пелов и Радослав Колев от Централния софийски затвор. Издирването им продължава, а към момента няма и следа от тях.   На този фон БСП поиска оставките на министрите на правосъдието и вътрешните работи Цецка Цачева и Валентин Радев. Вчера такива подадоха временно преназначеният директор на затворите Свилен Цветанов и началникът на затвора в София Петър Кръстев.   \"Ако беше нормално бягство от затвор, може и да няма основание за оставки. В случая циркът е пълен, защото се бяга през централния вход на Централния затвор\", посочи политическият анализатор Михаил Константинов .   Той е на мнение, че ще има затихване по случая, а системата е такава, че всеки следващ скандал измества предходния. Този път големите оставки ще се разминат. Не е изключено да ги хванат в следващите 2-3 дни, отбеляза математикът.   \"Затворниците не са проблем, нивото на корупция е огромно. Фундаментално сбъркана е самата наказателна система. Един затворник ни излиза много по-скъпо от един професор. Професорът струва на държавата около 15-20- хил. лева годишно, а затворникът - 25 хил\", каза още Андрей Райчев пред Bulgaria ON AIR.", "date": "2018.04.05", "title": "Андрей Райчев след бягството: Гръмна важна част от наказателната система"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380532-%D0%B2%D0%B0%D0%B6%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D0%B8%D1%82%D0%B5,-%D0%BA%D0%BE%D0%B5%D1%82%D0%BE-%D0%B7%D0%B0%D1%81%D1%8F%D0%B3%D0%B0-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "Заместник министър-председателят Томислав Дончев изпрати дo всички администрации писмо с призив да спазват закона и да преустановят изискването към неосъждани граждани да представят на институциите свидетелство за съдимост на хартиен носител, съобщават от пресслужбата на МС.      С промените в законодателството, в сила от началото на годината, отпада напълно изискването към лицата с чисто съдебно минало да представят удостоверението като доказателство, а администрациите са задължени и оправомощени да правят справка за данните за съдимостта на гражданите чрез проверка в регистрите и електронен обмен на информация.    Така при издаване на свидетелство за съдимост по служебен път отпада изискването гражданите да предоставят акт за раждане и вече не се събира държавна такса. Мярката е част от дългосрочния приоритет на правителството за провеждане на административна реформа, която води до облекчаване на процедурите и повишаване качеството на административно обслужване за гражданите и бизнеса.    Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите.    В отговор на постъпилите оплаквания, че административни структури в страната продължават да изискват свидетелство за съдимост като част от необходимите документи за предоставяне на административна услуга, вицепремиерът Дончев инициира създаването на нарочен електронен адрес \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  , където граждани да сигнализират за неправомерно изисквани от тях удостоверения и свидетелства. Сигналите ще се проверяват от Главния инспекторат на Министерския съвет.", "date": "2018.04.05", "title": "Важно писмо до администрациите, което засяга всеки българин"}
{"url": "http://www.classa.bg/%D1%81%D0%B2%D1%8F%D1%82/item/380523-%D0%BC%D0%B5%D0%BB%D0%B0%D0%BD%D0%B8%D1%8F-%D1%81-%D0%BD%D0%B5%D0%BF%D0%BE%D0%B4%D1%80%D0%B0%D0%B6%D0%B0%D0%B5%D0%BC-%D1%81%D1%82%D0%B8%D0%BB", "text": "Първата дама на САЩ отново попадна в центъра на вниманието. Мелания Тръмп спази дългогодишната великденска традиция – присъства на търкалянето на яйца по моравата в Белия дом.      Преди седмица бивш модел на Playboy заяви, че е имала връзка с Доналд Тръмп, докато е бил вече женен за Мелания. Въпреки слуховете, че това е породило голямо напрежение в първото семейство на САЩ, двамата демонстрираха обич, разбирателство и дори си размениха целувка.      Семейство Тръмп се появи пред събралото се множество хванати за ръце, а широката усмивка не слезе от лицето на първата дама. Мелания отново впечатли всички присъстващи с неподражаемия си стил – бе избрала красиво синьо палто, съчетано с черен панталон и черни ботуши.      Тя спечели симпатиите и с топлото си отношение към децата – окуражаваше ги по време на състезанията, чете им и книга. Търкалянето на яйца на Южната морава на Белия дом се организира по традиция в понеделника след Възкресение Христово.      На него по традиция присъстват семействата на президента, вицепрезидента, на членове на администрацията му, на служители на Белия дом.      Тази година началото на търкалянето на яйца бе поставено от Тръмп и първата дама Мелания, които надуха свирки. На търкалянето на яйца присъстваха петте деца на Тръмп, двете снахи на Тръмп и неговите девет внуци.      Търкалянето на яйца по традиция продължава цял ден. Традицията в Белия дом датира от 1878 г.", "date": "2018.04.05", "title": "Мелания с неподражаем стил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380524-%D0%BD%D0%BE%D0%B2%D0%B8%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4-%D1%89%D0%B5-%D1%81%D0%B5-%D0%B3%D1%80%D0%B0%D0%B4%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F,-%D0%B7%D0%B0-%D1%81%D0%BC%D0%B5%D1%82%D0%BA%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%B2%D1%8A%D1%80%D1%85%D1%83-%D0%BA%D0%BE%D1%81%D1%82%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "    „Образованието и компетентността днес не са ценност, защото обществената система, която беше установена преди 27 години няма нужда от тях.   Основният закон на българския преход бе да изкара „социалната тиня” на върха”, каза на среща с обществеността в град Първомай проф. Иво Христов, депутат от „БСП за България“.     Повече от два часа продължи разговорът с първомайци, иницииран от местната организация на социалистите по темата „Как стигнахме дотук”.   „Продължава да изтича „сивото вещество” на България”, предупреди за кризисната негативна тенденция социалният учен. Той открои още една стряскаща констатация – за първи път в нашата история знанието не е ценност за масовото съзнание. „Младите генерации инстинктивно разбират, че изкачването по социалната стълбица изисква други качества, които нямат общо с трупането на знания и мисленето на света като задача, решавана с ежедневни усилия”, посочи преподавателят по социология на правото в Пловдивския университет.      По-страшно от незнанието и неможенето, според проф. Христов, е дълбоката интелектуална незаинтересованост на поколенията, които ще поемат бъдещето на страната. Той подчерта, че всичко това е резултат от закономерната логика на прехода, който създаде система, изключваща образования компетентен човек и стимулираща дива корупция и беззаконие.   „Най-лошото е, че няма разбиране за дълбоката криза на системата”, сподели анализаторът и подчерта, че целият обществено-икономически курс на страната е дълбоко сбъркан като перспектива и реализация. Оказва се, че имаме 450 стратегии за нещо си, но никой не може да каже каква България вижда след 5-10 години, стана ясно от думите му.„Ние нямаме идея за България!”, категоричен бе той.   Допускаме нормални за българските географски ширини природни явления да се превърнат в бедствия. Според него привидно техногенни катастрофи като наводнения през пролетта, пожари през лятото и снежни „капани” през зимата показват, че няма общество. „Техногенната катастрофа е технологичен израз на разпаднали се социални връзки”, поясни проф. Христов. Той посъветва аудиторията да не робува на мантрата за „добрия” народ и „лошите” управници, защото в тази ситуация невинни няма, въпреки доминиращите обективни геополитически причини.   „В нашата кръстопътна територия днес се пресичат четири взаимноизключващи се вектора на геополитически интереси – Америка, Русия, Китай и Турция”, каза проф. Христов за трудната съдба да бъдем държава на пътя на народите. По думите му официално сме в блок, в който изпълняваме функции срещу страната, която ни е освободила. „Целта на този блок е минимизиране ролята на Русия или както казва Бжежински: „Новият световен ред ще се гради срещу Русия, за сметка на Русия и върху костите на Русия”, обясни евроатлантическата доктрина геополитическият анализатор.    Но проф. Христов се надява да не се стигне до война, въпреки обезпокоителните новини около Косово и Близкия изток.   Ние ще станем първите жертви, дори при конвенционален, не при ядрен конфликт. Информациите от вчера за евентуална среща между Путин и Тръмп във Вашингтон му дават повод за умерени очаквания, но са знак, че двамата лидери имат воля да избегнат фатален сценарий.   Запитан за ролята на България в решаването на международните конфликти, той отговори с думите на голямата българска османистка Вера Мутафчиева: „Нашата роля е тази на мухата на челото на коня, теглещ каруцата, която си мисли, че тя тегли каруцата”.   „Живеем в свят на кривите огледала. Нашите проблеми тук и сега са проблеми на един изчезващ народ. Дано да съм лош пророк, но стремително се доближаваме до точката на незавръщане. За да се спасим, първото условие е да вземем страната и живота си в собствените си ръце, а не да мислим, че това е задача на някой друг”, каза в заключение народният представител от „БСП за България” проф. Христов.  ", "date": "2018.04.05", "title": "Новият световен ред ще се гради срещу Русия, за сметка на Русия и върху костите на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380525-12-%D0%B2%D1%8A%D0%BF%D1%80%D0%BE%D1%81%D0%B0-%D0%BA%D1%8A%D0%BC-%D0%BC%D0%B2%D1%80-%D1%81%D0%BB%D0%B5%D0%B4-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8%D1%82%D0%B5", "text": "Двама въоръжени убийци бягат през парадния вход на затвора. Преследвани от чистачката. Това блокади по пътищата, това масови проверки… ядец!  Лек драматизъм само в очите на новинарките.    Масови проверки има само дали са сложени коланите на задните седалки. И дали са залепени винетки.  На това му викат специализирани полицейски операции.. За истинска блокада на пътищата за залавяне на престъпници не се чува и дума.    Истинските блокади ги правят зелените джендъри.  За да заработят надницата.    Полицията не смее да блокира.  Да не се забави задръстването, което и без това успешно организират.     1. Какви вътрешни правила са нарушени, за да бъдат въоръжени затворниците. Оперативният работник към затвора да отговори как е наблюдавал рецидивистите.   2. Какви са мерките за сигурност и вътрешно оповестяване в подобни случаи. И защо не са спазени.   3. Има ли резервни варианти при допускане на пропуски при първите грешки в охраната.   4. Какви са спешните мерки, които са предприети, след допускане на бягството.   5. Какво взаимодействие е планирано предварително и осъществено с МВР.   7. Колко време след бягството са предприети заградителни мероприятия, ако има такива.   8. Има ли план за такива мероприятия и кога точно след оповестяването е задействан.   9. Има ли изобщо реакция по блокиране на улиците на София и изходните пътища.   10. Колко пъти са проигравани подобни планове, ако изобщо има такива.   12. Какви по минути са действията на дежурните части и ръководството на МВР след бягството.         Арлин Антонов ръководи операцията срещу разбеснелите се цигани. 70 български малолетни момичета, вързани и насилвани за проститутки, откриват ченгетата при тараша в гетото!  Броженията срещу многолюдната фамилия на Цар Киро в Катуница са нищо в сравнение с това, което се случва преди близо 20 години в ромското гето в Пазарджик. Циганите от пазарджишката циганска махала и до ден днешен треперят, когато се сетят за нощта на 29 юни 1992 г., а в съзнанието им изплуват ясните спомени от разигралите се събития.   По това време демокрацията прохожда в управлението, а призракът на комунизма още има трайно присъствие сред хората. Известните със своята хитрост роми обаче усещат вятъра на промяната и започват да си позволяват редица своеволия. малко по малко поведението на отделни представители от малцинството излиза от релси. Едни от първите, пропищели от своеволията, са жителите на Пазарджик. Само за месец в циганското гето са регистрирани 7 изнасилвания и 8 убийства.   Прясно назначения шеф на полицията Арлин Антонов провежда няколко разговора с тогавашния вътрешен министър Йордан Соколов и главния секретар Богомил Бонев. Двамата му дават картбланш за действия и единственото, което се чака, е правилен момент за започването им.     Около 1 час след полунощ на 29 юни Арлин Антонов получава сигнал, че в гетото е отвлечено младо семейство – на около 22 – 23 години. Мъжът е пребит с железни тръби, а жената е отвлечена в една от къщите. Шефът на РПУ-то веднага отива в управлението и започва подготовка на операцията – повече не може да се търпи, защото чашата вече е преляла.   Само за минути по тревога е вдигнат целия наличен състав на дирекцията. Мобилизирани са всички курсанти в сержантското училище. В 6 часа сутринта квартал „Изток“ осъмва блокиран – не птичка, муха не може да прелитне. Започва жесток тараш – къща по къща, барака по барака. Ченгетата вадят и трупат огромни количества крадени вещи, наркотици, оръжие…     „Заварихме в циганските къщи на махала „Токайто“ над 70 български момичета между 13 и 16 години, вързани за леглата, които са били „обучавани“ за проститутки. Под „обучавани“ разбирайте – по цял ден им се изреждат от махалата и това се филмира. Заплашват ги, че ще убият родителите им, че имат хора в полицията и гъкнат ли, ще стане много лошо“, спомня си потресен самият Арлин Антонов.   „Хващам една циганка за яката и я питам какво прави това бяло момиче тук, тя не е твоя дъщеря! А тя: „Мойто мъж дал 1000 марки, курва ша работи за нас…!“ Как да не съм бесен от наглост и своеволия?! Намерихме и отвлечената жена.     73 циганина се изредили над нея през нощта – тя абортирала, била бременна в третия месец, припадала, а ония изроди продължавали да се гаврят с нея… Издирихме ги за час и наредих да бъдат светкавично арестувани.   Делата се проточиха повече от година. По-късно разбрах, че в затвора са тикнати само 4-5 от тях и то за по 5-6 години, а жената не можаха да спасят. От преживения ужас и разкъсванията тя почина дни по-късно“, допълва „мозъкът“ на МВР- операцията.     Броени часове след операцията Арлин Антонов получава обаждане от Главния секретар на МВР Богомил Бонев. „Антонов, поздравявам те! И довечера гледай непременно новините!“. От вечерната емисия Антонов научава, че по предложение на правителството на Филип Димитров е назначен за шеф на Националната служба за сигурност. Три години по-късно ченгето и бивш полковник решава да влезе в политиката. Атакува кметския стол в Пазарджик, но се класира втори.   След това на президентските избори през 2001 г. е вице на Жорж Ганчев. Но след скандал с него, го напуска и основава своя партия – „Български демократичен блок“. Днес страховития за пазарджишките роми Арлин Антонов и се занимава с любимото си хоби – нумизматика. Най-много обаче се радва на внучката си Арлина, кръстена на него.   „Не съм расист и не мразя ромите. Но не обичам и да потъпкват правата на гражданите. Някой трябва да им каже, че не може тяхното щастие да се крепи на цял набор от престъпления. Европа любезничи с тях и засипва лидерите им с пари. А ние тук си патим и ако си потърсим правата, ни обявяват за расисти и нехуманни типове. Любопитно ми е как ще реагира Сорос и другите като него, ако изнасилят техните деца? Ще бъде ли толкова застъпена за ромите Хилари Клинтън, ако нейната дъщеря Челси бъде отвлечена в някоя ромска махала“, пали се Арлин Антонов.  ", "date": "2018.04.05", "title": "12 въпроса към МВР след бягството на затворниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380526-%D1%89%D0%B5-%D1%83%D0%B1%D0%B8%D0%B5%D1%88-%D0%BB%D0%B8-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA,-%D0%B7%D0%B0-%D0%B4%D0%B0-%D1%81%D0%BF%D0%B0%D1%81%D0%B8%D1%88-%D0%BF%D0%B5%D1%82%D0%B8%D0%BC%D0%B0", "text": "Утопиите са идеализирано виждане за това какво ще бъде перфектното общество. Утопизъм е опитът тези идеи да бъдат приложени в реалността. И тук започват неприятностите...   Томас Мор измисля неологизма утопия за книгата си от 1516-а, която носи същото име.   Думата означава \"ничие място\", защото когато несъвършените хора се стремят към съвършенство - лично, политическо, икономическо или социално - те се провалят.         По тази причина утопиите се превръщат в дистопии - провалени социални експерименти, репресивни политически режими и икономически системи, които се опитват да пресъздадат утопичните мечти в реалността.   Вярата, че сме се усъвършенствали, води до неизбежни грешки, в които \"идеалното общество\" се гради от несъвършени хора.   Няма най-добър начин за живеене, защото има много различни варианти на това как хората искат да живеят. Следователно няма най-добро общество, само множество вариации по темата, продиктувани от човешката природа.   Например утопиите са особено уязвими, когато социалните теории, основани на колективна собственост, комунална работа, авторитарно управление и команди-и-контрол се сблъскат с естествените ни пориви към самостоятелност, индивидуална свобода и свобода на избора. Освен това разликите в способностите, интересите и предпочитанията във всяка група води до неравенство.   Един от гражданите на общността \"Нова хармония\" в Индиана през XIX-и век пише, че са опитали всяка възможна форма на управление и организация.   Дори пресъздават Френската революция, но вместо трупове, накрая остават отчаяни сърца. Изглежда това е особен природен закон за разнообразието, който владее хората. Общите интереси влизат в директен конфликт с индивидуалностите на членовете на \"Нова хармония\".   Повечето от тези утопични експерименти през XIX-ти век са по-скоро безобидни, с малко членове и им липсва политическа и икономическа власт. Но в добавка към тези факти, утопичните мечтатели могат лесно да се превърнат в дистопични убийци.   Хората действат според вярванията си и ако според тези вярвания единственото нещо, което пречи на твоето семейство, клан, племе, раса или религия от това да живее в рая или да постигне рая на земята, е някоя друга група, действията не познават граници.   От убийства до истински геноцид, да унищожаваш заради религия или идеология е оставило след себе си безброй трупове в човешката история. Кръстоносните походи, Инквизицията, ловът на вещици, световни войни са само част от примерите.   Тестът с вагонетката   Можем да видим математиката, която стои зад утопичната логика, във вече станалия известен \"тест с вагонетката\", при който повечето запитани казват, че ще убият един човек, за да спасят петима. Ето го условието - вие стоите пред \"стрелка\" на жп-кръстопът. В единия вариант отклонявате вагонетката така, че да убие един работник на релсите, в другия - пет. Какво ще направите?     Повечето казват, че ще дръпнат \"стрелката\". Ако дори хората от западните общества са съгласни, че е морално оправдано да убиеш един, за да спасиш петима, представете си колко е лесно да убедите жителите на авторитарна държава да убият 1000, за да спасят 5000, или да увеличат бройката до 1 млн. с аргумента да спасят 5 млн. Какво са няколко нули, ако говорим за безкрайно щастие и вечно благоденствие?   Фаталният недостатък на утопизма се вижда и в друг труден експеримент. Вие сте напълно здрав човек, който наблюдава случващото се в чакалня на болница. Спешните екипи имат петима пациенти, умиращи поради различни причини. Всеки от тях може да бъде спасен, ако умрете и вземат органите ви.   Дали някой ще иска да живее в общество, в което може да се окаже в позицията на пожертвания невинен наблюдател?   Разбира се, че не и по тази причина лекар, който направи опит за такава жестокост, ще бъде обвинен в убийство. Но точно това се случва при големите експерименти с утопични социалистически идеологии в XX-ти век, както са представени при марксизма, ленинизма и сталинистка Русия, фашистка Италия и нацистка Германия.   Всички те са амбициозни опити за постигането на политическо, икономическо, социално и дори расово съвършенство, завършили с милиони избити от собствените си държави или във военни конфликти с други държави, които спират стремежа към рая.   Революционерът Лев Троцки описва своето виждане за утопия в памфлет от 1924-а.    Според него човешкият вид за пореден път ще навлезе в етап на драстична трансформация и сам ще стане обект на най-сложните методи на изкуствен подбор. Средностатистическият човек ще се издигне до висините на Аристотел, Гьоте и Маркс.   Тази недостижима цел води до странни експерименти като тези, извършени от Иля Иванович, на когото Сталин натоварва със задачата да кръстоса хора с маймуни, за да създаде нов, \"непобедим\" вид. Когато Иванович се проваля в опитите да създаде маймуно-човек, той е арестуван и и пратен на заточение в Казахстан.   Що се отнася за Троцки, веднъж спечелил си позицията на първия сред седемте членове на Политбюро, той отваря лагери, в които са изпратени всички, отказващи да се присъединят към великата му утопия. Амбициите му водят до създаването на ГУЛАГ, където смъртта си намират милиони руснаци.   Когато идеологията на Троцки се сблъсква с тази на Сталин обаче, Троцки е убит в Мексико през 1940-а.   Във втората половина на XX-ти век революционният марксизъм в Камбоджа, Северна Корея, Южна Америка и Африка води до още убийства, геноцид, етническо прочистване, революции, граждански войни и подкрепяни от държавата конфликти.   И всичко това - в името на налагането на \"рая на Земята\". Само че когато се налага да избиваш милиони в името на идеята си, единственото, което постигаш, е дистопичен кошмар.   Утопичното търсене на съвършеното щастие е разобличено като грешно и от писателя Джордж Оруел, когато през 1940-а пише своята критика на \"Моята борба\" на Хитлер. Според Оруел диктаторът разбира колко погрешно е хедонистичното схващане за живота. Хитлер знае, че човек не иска просто комфорт, сигурност и работа. Човекът според него иска и затруднения и дори саможертва.   Докато социализмът и дори капитализмът предлагат приятно прекарано време, Хитлер предлага опасност и смърт. Резултатът е, че цяла една нация се изправя на краката си.   Какво тогава трябва да замени идеята за утопията? Единият от отговорите се крие в друг неологизъм - протопия - непрестанен прогрес към подобрение, но не към съвършенство. Протопичната държава е по-добра от вчера и се стреми утре да бъде още малко по-добра.   Стремежът към протопия вече е доказан през вековете - премахването на робството, краят на наказанията с мъчения, гражданските права и свободи, правата на малцинствата и животните.   Това са все примери за протопичен прогрес. А протопичното бъдеще не само е практично, но и достижимо.", "date": "2018.04.05", "title": "Ще убиеш ли един човек, за да спасиш петима?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380527-%D0%BA%D0%B0%D1%82%D0%BE-%D0%BD%D1%8F%D0%BC%D0%B0-%D0%BE%D1%81%D1%82%D0%B0%D0%B2%D0%BA%D0%B8,-%D0%B4%D0%B0-%D1%87%D0%B5%D1%82%D0%B0%D1%82-%D0%B4%D1%8E%D0%BC%D0%B0", "text": "\"Това не може да бъде\" ,(рекъл шопа за жирафа)   възкликнала Цецка Цачева, когато я информирали за бягството на двама рецидивисти от Централния софийски затвор.     Може, може, както се казваше в един виц.   В ролята на оптимиста се оказа председателят на Правната комисия в Народното събрание Данаил Кирилов.   \"Бягства от затворите винаги е имало. Още от времето на \"Граф Монте Кристо\" и \"Влакът беглец\" , беше коментарът му по казуса с най-дръзкия пробив в сигурността на Централния софийски затвор от години насам. Каква държавническа перспектива, каква философска щедрост.   Колко любезно е да гледаме на кризите от птичи поглед, когато всяка емисия новини започва с описание на двете мутри, пробили парадния вход на затвора с боен пистолет и кухненски нож. Как да не повикаме на помощ приключенската класика, когато си представяме как чистачката Христина прави опит да неутрализира рецидивистите... Като няма оставки, да четат Дюма.         Май само Цецка Цачева е изненадана от степента на извращенията, до които може да доведе една система, оставена да се самосрути без контрол, респект и финансиране.    Внасянето на мобилни телефони, ракия, дрога и оръжия в затворите вече не може да се нарече дори обществена тайна. Ултрасът Животното си качваше селфита от килията във Facebook, надзиратели от Враца, Бургас, Плевен и Бобов дол бяха съдени за вътрешноведомствен наркотрафик. Наскоро зам.-главният прокурор Ася Петрова дори се оплака, че един от осъдените доживот членове на \"Килърите\" опитвал да организира от килията си ново поръчково убийство и събирал от дистанция 70 000 евро.   Началната заплата на служител в ГД \"Изпълнение на наказанията\" доскоро беше с 30 лева по-висока от минималната. С други думи - с 30 лева повече от едномесечната надница на затворник, който полага труд в \"свободното\" си време.   Криминалната фауна се самоуправлява зад решетките - и това не е новина. Имали си даже \"кметове\".    Таксата \"спокойствие\" на контингента достигала мащаба на наем за апартамент в София, според Тихомир Безлов. Е, колко да е изненадващо, че двоен убиец с 30-годишна присъда си е купил огнестрелно оръжие, докато планира бягството си от затвора?   Системата не просто демотивира и унищожава дори най-лоялните си кадри, тя провокира към корупция. Навремето покойният Ваньо Танов правеше тестове за лоялност на подопечните си митничари. Не смеем да помислим какъв би бил резултатът, ако се приложат и над надзирателите в затворите.  Най-жалкото не е, че МВР ще изгуби дни, месеци, а може би години, докато стигне до следите на двамата бегълци. Липсата на политическа отговорност също не е толкова печална.   Най-болезнена е подигравката с усилията на всички съвестни професионалисти, които са работили коректно по делата на Пелов и Колев, а днес целият ефект от труда им е занулен.    Жалко за онези дознатели, които са разкрили три брутални убийства, отвличане на семейство с дете, кражба на патрулка и опит за убийство на двама полицаи. Жалко за усилията на прокурорите, довели виновниците до съд и защитили осъдителните им присъди.   Може би те трябва да питат министъра на вътрешните работи Валентин Радев защо въпреки оперативната информация за намеренията на затворника Пелов  \"са взети необходимите мерки, но за жалост се случи така, че той сега е избягал от затвора\".   Когато и тези хора загубят смисъла, тогава тежко им на пазителите на държавния печат и вицовите оптимисти от Народното събрание.", "date": "2018.04.05", "title": "Като няма оставки, да четат Дюма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380528-%D0%B0%D0%B3%D0%BE%D0%BD%D0%B8%D1%8F%D1%82%D0%B0-%D0%BD%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B0", "text": "Днешният Запад много прилича на късния Съветски съюз. През 80-те години на миналия век на умните хора в СССР им беше ясно, че командно-административният социализъм се е провалил, че са необходими кардинални реформи, за да продължи да съществува съветската държава.   По същия начин и днес на умните хора в Европа и Америка им е ясно, че фундаментите, върху които няколко десетилетия се крепеше Западът, са страшно разклатени.   Либерална демокрация, традиционни партии, парламентарно представителство – смисълът на всичко това е подложен на огромни съмнения. Все повече хора са недоволни от статуквото и търсят алтернативи. Именно това недоволство стои в основата на успеха на антисистемните политически сили, без значение как ги наричаме – популистки, националистически, крайнодесни или крайнолеви.      Те предлагат нещо различно и затова хората ги подкрепят, а не защото някакви митични руски хакери промивали мозъците на европейци и американци, както твърди евтината пропаганда. Между другото, във времената на соц-а за всички неблагополучия на системата бяха обвинявани „злите капиталисти“ и „международния империалистически заговор“.   Днешните защитници на статуквото за всички свои беди обвиняват „дългата ръка на Москва“.   Както първото, така и второто обвинение издава, първо, изключително дълбока мисъл и, второ, нежелание да признаеш собствените си грешки. И, разбира се, има страх.   Страхът на елита, че хегемонията, с която е свикнал, вече изчезва. Еднополюсният свят умира. Американското господство остава в миналото. Вече има други държави, които претендират, напълно основателно, да играят също толкова важна роля в световната политика.   И понеже Русия и Китай отправят най-силните предизвикателства към статуквото, реакцията на довчерашния хегемон към тях се отличава с най-голяма нетърпимост. Вашингтон активира търговски санкции срещу Китай, които могат да достигнат 60 милиарда долара. За отношението на американския управляващ елит към Русия май всичко е казано. Скандалът „Скрипал“ е просто поредното действие в антируската истерия, чиито основни двигатели се намират зад океана. Впечатлението, че в този случай водеща е ролята на Великобритания е измамно. Когато става дума да се удари Русия, водещата роля винаги е на „по-големия брат“.      Да, повечето реплики са дадени на по-малкия, но той е просто един актьор, в случая дори не особено талантлив, който трябва да прикрива намеренията на батко си. Как да си обясним факта, че именно страна като Великобритания, която е в процес на напускане на Евросъюза, сега изведнъж получава такава стабилна подкрепа от държави, към които доскоро се отнасяше подчертано снизходително? При това, забележете, получава подкрепа при положение, че досега не е представила никакви доказателства за обвиненията си. Отвсякъде е видно, че Лондон няма как да осигури прословутата солидарност. Някой друг, много по-силен, работи за нейното осигуряване и кара повечето европейски правителства да козируват и да маршируват безмълвно в строя.   В този случай е задължително да бъде поздравено българското правителство, защото отказа да се държи като евроатлантически мушморок.   Много рядко, и в по-близкото и в по-далечното ни минало, българските управляващи са дръзвали да се противопоставят на началниците. Обикновено са сред първите, които бързат да изпълнят нарежданията. Решението на българското правителство да не се присъединява към фалша на русофобския хор е логично и правилно. Първо, не можеш да обвиняваш някого без доказателства и, второ, като толкова настояват да проявим солидарност, я да ни припомнят кога точно именно те са проявявали солидарност с нас, че нещо не се сещам.   Пък и да бъдеш солидарен с едноклетъчни истерици не е особен повод за гордост. Така че настоящата българска позиция по скандала „Скрипал“ е възможно най-правилната. Дано да имаме смелостта да я удържим.    ", "date": "2018.04.05", "title": "Агонията на хегемона"}
{"url": "http://www.classa.bg/%D1%81%D0%B2%D1%8F%D1%82/item/380529-%D0%B2-%D0%BC%D0%BE%D1%81%D0%BA%D0%B2%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BD%D0%BE%D0%B2%D0%B0%D1%82%D0%B0-%D0%B0%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%B0-%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "  В руската столица стартира работата на Московската конференция по международна сигурност – един от най-значимите глобални ежегодни форуми, обединяващи представители на отбранителните ведомства, международни организации и експерти в търсене на отговорите на ключови въпроси от международната сигурност.     За участие в тазгодишния формат пристигат повече от 850 високопоставени гости от 94 страни. Очаква се сред тях да са 30 министри на отбраната, 15 началници на генерални щабове, както и заместник-министри на отбраната от целия свят. За изказвания са регистрирани ръководителите на водещи международни организации като Шанхайската организация за сътрудничество (ШОС), ООН, ОДКС (Организацията на Договора за колективна сигурност) и ОССЕ, а над 700 представители на пресата ще следят събитието. От българска страна в мероприятието участва геополитическият анализатор Боян Чуков.       Основната тема на седмата по ред конференция е фокусирана върху перспективите за развитие на Близкия изток след разгрома на „Ислямска държава ” .       Специален панел е посветен на феномена „мека сила” като инструмент за решаване на военно-политически задачи.   „Двудневният форум ще се превърне в едно от най-важните политически мероприятия на годината и представлява популярна площадка за професионално обсъждане на най-наболелите актуални проблеми в дадената сфера”, съобщават от руското Министерство на външните работи. Експертите ще се съсредоточат върху поствоенната архитектура на сигурността в Близкия изток в момент, в който се провежда среща на високо равнище на „Голямата близкоизточна тройка” – Русия, Турция и Иран.     Растящото влияние на Москва заставя все повече евразийски страни да се присъединят към изграждащата се нова архитектура на сигурността.     Този процес е особено интензивен в Близкия изток, където до скоро Съединените щати бяха пълновластен господар, а днес ситуацията е коренно променена и нито един сериозен проблем в региона не може да бъде решен без Русия и нейните партньори от Анкара и Техеран.     Особено впечатление прави присъствието на Московската конференция по международна сигурност на министрите на отбраната на Китай, Индия и Иран. За военния министър на Пекин генерал-полковник Уей Фънхъ това е първа международна визита като ръководител на ведомството.     „В качеството на нов министър на отбраната на Китай правя визита именно в Русия, за да покажа на света високите нива на развитие на нашите двустранни отношения и твърдата решимост на нашите въоръжени сили да укрепят стратегическото взаимодействие ” , заяви Уей Фънхъ като добави, че поддържа руската страна в организацията на конференцията и дава на САЩ да разберат, че връзките между армиите на Москва и Пекин са особено близки, особено в настоящата ситуация.  ", "date": "2018.04.05", "title": "В Москва обсъждат новата архитектура на сигурността в Близкия изток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380522-%D0%B2%D0%B5%D0%B3%D0%B0%D0%BD%D0%B8%D1%82%D0%B5-%D0%B0%D0%BD%D0%B0%D1%82%D0%B5%D0%BC%D0%BE%D1%81%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8,-%D0%BA%D0%BE%D0%B8%D1%82%D0%BE-%D1%83%D0%B1%D0%B8%D0%B2%D0%B0%D1%82-%D0%B1%D0%B5%D0%B1%D0%B5%D1%82%D0%B0-%D0%B0%D0%B3%D1%8A%D0%BD%D1%86%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD,-%D0%B7%D0%B0%D0%BA%D0%B0%D0%BD%D0%B2%D0%B0%D1%82-%D1%81%D0%B5-%D1%81-%D0%B4%D1%80%D1%8A%D0%B7%D0%BA%D0%B0-%D0%B0%D0%BA%D1%86%D0%B8%D1%8F-%D0%B4%D0%BD%D0%B5%D1%81", "text": "Български вегански съюз готви извънредна и дръзка акция пред Светия синод днес от 18 часа. Протестираме срещу църквата като институция заради мълчаливото ѝ безразличие към всички жертвоприношения на животни за Гергьовден, Великден, Никулден и ред други нейни празници. Протестираме срещу безразличието и апатията ѝ. Протестираме срещу провеждането на курбани от нейни вярващи. Протестираме срещу масовото избиване на бебета агънца, тонове риба, предколедните прасета и ред други животни!           Църквата не само не заклеймява тези зверства, а кротко си мълчи, но и на всичкото отгоре се привикват нейни служители да участват в тези церемонии. Това е недопустимо и възмутително\", заявяват от съюза в писмо разпратено до медиите и подписано от Никола Донев. Сред исканията на веганите са:           1. Църквата  незабавно да се обяви против курбаните включващи жертвоприношения на животни и да заклейми извършителите им! НЕЗАБАВНО! Това трябва да се случи преди да свършат великденските пости!    2. В най-основната  ѝ книга са записани 10 заповеди, една от които е ЯСНА и КАТЕГОРИЧНА:    Не убивай! Не е записано не убивай само хора, пише ясно и категорично - Не убивай! Затова искаме незабавно църквата да излезе с ясна позиция, че убийствата на животни влизат в тази заповед - Не убивай!          3. Анатемосване  на всички убийци на животни!      \"Не, не се бъзикаме, сериозни сме.                 Живеем в 21 век и е крайно време църквата да заклейми убийствата на животни официално\", настояват от веганската организация.", "date": "2018.04.05", "title": "Веганите анатемосват всички българи, които убиват \"бебета агънца\" за Великден, заканват се с \"дръзка акция\" днес!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380517-%D0%BA%D0%BC%D0%B5%D1%82%D1%81%D0%BA%D0%B8-%D0%BD%D0%B0%D0%BC%D0%B5%D1%81%D1%82%D0%BD%D0%B8%D0%BA-%D1%81%D0%B5-%D0%BE%D0%B1%D1%8F%D0%B2%D0%B8-%D1%81%D1%80%D0%B5%D1%89%D1%83-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B6%D0%B0%D0%BC%D0%B8%D1%8F,-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%B3%D0%BE", "text": "Седмица, след като бе излъчен репортаж за недоволството на местните хора в родопското село Лъкавица срещу възстановяването на отдавна нефункциониращ мюсюлмански молитвен дом, кметският наместник на населеното място беше уволнен без предизвестие от кмета на община Лъки, съобщава bTV.     Според местните хора единственото провинение на кметския намесник Трайчо Мешев е, че е застанал зад своите съселяни и се е обявил открито срещу ислямизацията на селото.   Кметският наместник е един от инициаторите на подписката срещу възстановяването на нефункциониращия от 70 години мюсюлмански молитвен дом. Уволнен е без предизвестие и без да му бъде дадено някакво обяснение: \"Седмица след репортажа на bTV, може би на господин Симеонов му станах много неудобен поради строителството на джамията и реши да ме уволни\".   19-те постоянни жители на село Лъкавица са шокирани от новината, че вече са без кмет. Трайчо Мешев е кметски наместник в Лъкавица от 12 години. Макар да е на 4-часов работен ден, денонощно изпълнява функциите си, за да помага на своите съселяни.   „Грижи се за пътя, грижи се за хората в селото, грижи се за осветлението. Изпълнява дейността и на охранител. Когато водопроводът има проблем, намесва се веднага. На който лампата не му свети, отива и му я сменя\", хвали го Цветана Карастоянова.   На площада в Лъки също дойдоха хора в защита на Трайчо Мешев. Според тях уволнението е тенденциозно, защото кметският наместник просто е изразил мнението на хората в селото.   И, все пак, какви са мотивите за уволнението? „Няма мотиви. Законът ми позволява. И всеки кметски наместник мога да го уволня когато преценя\", отговаря кметът на Лъки инж. Валентин Симеонов (ДПС).   Оказва се, че резултат от недоволството все пак има - засега не се предвижда възстановяване на молитвения дом в село Лъкавица. По думите на кмета от мюфтийството пуснали заявление за спиране на процедурата.   Трайчо Мешев възнамерява да търси правата си в съда. А от организацията \"Родопски хайдути\" заплашват с масови протести и шествия, ако кметският наместник на Лъкавица не бъде възстановен на работа.", "date": "2018.04.05", "title": "Кметски наместник се обяви срещу възстановяването на джамия, уволниха го"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380518-%D0%BD%D0%BE%D1%89%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%BE%D1%82-7-%D0%B0%D0%BF%D1%80%D0%B8%D0%BB", "text": "Четири автобусни линии, с пресечна точка на площад „Княз Александър I\", ще прекосяват по диагонали столицата, за да достигнат до големите крайни квартали, съобщиха от Столичната община. Всеки пристигнал автобус ще изчаква на площада 5 минути, за да може пътниците да извършат трансфер. Спирката ще бъде обозначена като автобусна. Нощните автобуси ще осигуряват превоз на пътниците от 00.00 часа до 4.00 ч. сутринта. Линиите са номерирани като N1, N2, N3 и N4, и ще се движат съответно по маршрути: ж.к.\"Люлин 1,2\"- ж.к.\"Младост 4\" с 50 спирки, кв. „Обеля\" – ж.к. „Студентски град\" с 38 спирки, ж.к. „Овча Купел 2\" – ж.к. „Левски\" (Автостанция Изток) – 33 спирки и ж.к. „Дружба 2\" – ж.к. „Гоце Делчев\"- 49 спирки в едната посока и 55 в другата. Автобусите ще се движат през 40 минути и ще спират на обозначените спирки, когато има чакащи пътници или желаещи за слизане. Нощните линии ще се обслужват от 14 автобуса с климатици. От съображения за сигурност водачът ще бъде отделен от салона за пътници, ще има и паник-бутон за връзка с полицията, в случай на необходимост. За сигурност на пътниците и екипажа колите са снабдени с видеонаблюдение, съобщават от Центъра за градска мобилност. Редовните карти за градската мрежа не могат да се ползват за нощен транспорт, защото в тяхната цена не е включена услугата. Затова кондуктори ще продават билети на място в автобуса, цената е 2,00 лв. Той ще важи за цялата нощ и ще бъде с дата. Засега Столичната община планира нощните автобуси да се движат до края на годината.", "date": "2018.04.05", "title": "Нощен транспорт от 7 април"}
{"url": "http://www.classa.bg/%D1%81%D0%B2%D1%8F%D1%82/item/380519-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%BC%D0%BE%D1%81%D0%BA%D0%B2%D0%B0-%D0%B5-%D0%BF%D0%BE%D0%BA%D0%B0%D0%BD%D0%B8%D0%BB%D0%B0-%D0%BA%D0%B8%D0%BC-%D1%87%D0%B5%D0%BD-%D0%B8%D0%BD-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D1%80%D1%83%D1%81%D0%B8%D1%8F", "text": "Директорът на националната разузнаване на САЩ Даниел Коутс твърди, че лидерът на Северна Корея Ким Чен-ун е поканен в Русия. Координаторът на дейността на всичките 16 разузнавателни ведомства заяви това в сряда на среща с група журналисти, сред които беше и кореспондент на ТАСС.   В светлината на скорошното пътуване на Ким до Китай, журналистите се поинтересуваха дали може да има възвръщане към формата на шестстранните преговори за денуклеаризация на Корейския полуостров. „Не мисля, че на този конкретен етап знаем какво ще се случи...    Ние знаем, че той (Ким Чен-ун) отиде в Китай, за да проведе преговори с (президента на Китай) Си (Дзинпин). Знаем, че има покана да отиде в Русия за преговори\", заяви той.   Според сведенията на Коутс, спецслужбите на САЩ биха искали да знаят какви теми ще бъдат обсъждани с Ким в Москва. „Надяваме се да разберем за какво ще говорим\", добави той. ТАСС припомня, че на 28 март говорителят на Кремъл Дмитрий Песков заяви, че „засега не се предвижда среща на върха Русия - Северна Корея\". Според неговите думи „руският президент няма такива планове\".", "date": "2018.04.05", "title": "Американското разузнаване твърди, че Москва е поканила Ким Чен-ин да посети Русия"}
{"url": "http://www.classa.bg/%D1%81%D0%B2%D1%8F%D1%82/item/380520-%D0%BC%D0%BE%D1%81%D0%BA%D0%B2%D0%B0-%D0%B7%D0%B0%D1%89%D0%BE-%D0%BB%D0%BE%D0%BD%D0%B4%D0%BE%D0%BD-%D0%BC%D1%8A%D0%BB%D1%87%D0%B8-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%B8%D1%82%D0%B5-%D0%B6%D0%B8%D0%B2%D0%BE%D1%82%D0%BD%D0%B8-%D0%BD%D0%B0-%D1%81%D0%BA%D1%80%D0%B8%D0%BF%D0%B0%D0%BB", "text": "Говорителката на руската дипломация Мария Захарова поиска от Великобритания да разкрие здравословното състояние на домашните животни на семейство Скрипал.   Бившият двоен агент Сергей Скрипал и дъщеря му Юлия бяха отровени на 4 март в английския град Солсбъри. Великобритания обвинява Русия за това нападение, а Кремъл отрича да е замесен. \"Разполагаме с надеждни сведения, че семейство Скрипал са имали домашни животни.      Къде са тези животни сега? Какво е състоянието им? Защо британската страна е премълчала този факт? Става дума за живи организми и ако в къщата е имало токсични вещества, тези живи организми трябва да са пострадали\", заяви Захарова на седмичната си пресконференция.   \"Това е в пряка връзка със случая, ако наистина става дума за химически отровни вещества и като се има предвид, че няколко версии за отравянето го свързват с къщата, където е живеело семейство Скрипал\", добави тя.   Племенницата на Сергей Скрипал, цитирана от руската преса, заяви, че семейството е имало морски свинчета и котки.   Полицията установи, че Сергей Скрипал и дъщеря му Юлия са били в първоначален контакт с отровното вещество в дома на бившия шпионин, след като откри най-висока концентрация от веществото на входната врата на къщата.   Междувременно Изпълнителният съвет на Организацията за забрана на химическите оръжия (ОЗХО) отхвърли предложението на Русия за ново съвместно разследване на случая с отравянето на Сергей Скрипал и дъщеря. Предложението бе отхвърлено с 15 на 6 гласа, а 17 страни се въздържаха. В гласуването участваха 38 от 41 страни членки на Изпълнителния съвет.   Москва пък поиска свикване на Съвета за сигурност на ООН.", "date": "2018.04.05", "title": "Москва: Защо Лондон мълчи за домашните животни на Скрипал?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380521-%D0%B8%D0%BC%D0%B0-%D0%B4%D1%83%D0%BF%D0%BA%D0%B0-%D0%B2-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B4%D0%B5%D0%BB%D0%BA%D0%B8", "text": "Ние имаме категорична дупка в законодателството, нужни са два закона, за да бъдат контролирани стратегически сделки от държавата, в това число и тези в ЕРП-тата Така отговори на въпроса на Дир.бг. правилно ли държавата не влезе в сделката за ЧЕЗ финансистът Емил Хърсев.     \"Това е въпрос на стратегия. Има различни варианти, по които се решава въпроса за стратегически предприятия по света. Моделът с държавно участие е твърде древен датира в 50-те и 60-те години.      Разбира се, напоследък в повечето страни се търси възможност държавите да регулират стратегическите предприятия чрез правови процедури, административни и по начина, по който се регулира изобщо енергетиката , а не чрез участие в самите дружества, които осъществяват функциите на управление на предприятията сами по себе си\", заяви Хърсев.     Според него, в България е приета стратегия по отношение на енергетиката и тя е за приватизация. Т.е. след като е приета една стратегия и като няма аргументи срещу нея, нормално е тя да се следва. Нормално е държавата да търси чрез административни мерки и регулация на стратегическите предприятия в енергетиката, в това число ЕРП-та, а не чрез участие в капитала.   Според мен държавата трябва да търси промяна на законодателството и възможности чрез методи на административно регулиране да контролира случващото се в ЕРП-тата, коментира Хърсев.   Ние имаме категорично очевидна, дълбока, тежка дупка в законодателството. Убеден съм, че ни трябват поне два закона, които трябва да бъдат приети. По никакъв начин не трябва да се търси само промяна в Закона за енергетиката, трябва да имаме цял Закон за стратегическите предприятия, който да създава един и същи режим за всички стратегически предприятия независимо дали са военна промишленост, ЕРП-та, инфраструктурни обекти като пристанища.    Трябва да има един ред, по който да се знае кой може да определи кое предприятие е стратегическо. А при всички стратегически предприятия трябва да се прилага стриктна процедура за контрол. За мен най-добрия пример за това е банковото законодателство. Това трябва да е съвършено отделен закон и в никакъв случай браншов отраслов. КЕВР няма какво да търси в тази работа, той има други функции, е на мнение Хърсев.   Вторият закон, който ни трябва е Закон за гражданска мобилизация. Представете си какво ще стане, ако примерно едно ЕРП фалира, ако е източено, взети са кредити, които не са върнати, не са плащани заплатите, да речем три месеца и т.н.    Как държавата ще се справи с този проблем? Съвършено по никакъв начин. А трябва да има Закон за гражданската мобилизация и е наясно кой орган може да задължи всеки български гражданин да работи в критичната инфраструктура и някой трябва да плати на тези хора. На какво основание в момента държавата би платила? Представете си стачка на работещи в ЕРП-то х , откъде взима държавата техници да поддържат станциите, да подават ток, да оправят повредите....   Двата закона са критично нужни, и ако някой има малко акъл в главата трябва да седне и да работи така, категоричен бе Хърсев.   Попитан за това, че в момента се правят промени в Закона за енергетиката, Хърсев отговори, че само промяна в Закона за енергетиката е пълна глупост.   Днес ще направят промени в Закона за енергетиката ще решат въпроса за ЕРП-та, утре ще се окаже примерно, че химически завод стачкува, но и за него ще направим закон за химическите заводи, а после ще има стачка в пристанищата и пак ще правим закон. Това не е разумно планиране на законодателството, непрофесионално, категоричен бе Хърсев.", "date": "2018.04.05", "title": "Има дупка в законодателството за стратегическите сделки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380515-%D1%87%D0%B5%D0%BD%D0%B3%D0%B5%D1%82%D0%B0-%D1%81%D0%BF%D0%B8%D1%80%D0%B0%D1%82-%D0%BF%D0%B5%D0%BB%D0%BE%D0%B2,-%D0%BD%D0%BE-%D1%82%D0%BE%D0%B9-%D0%B2%D0%B0%D0%B4%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82,-%D0%BE%D0%B1%D0%B5%D0%B7%D0%BE%D1%80%D1%8A%D0%B6%D0%B0%D0%B2%D0%B0-%D0%B3%D0%B8-%D0%B8-%D0%B1%D1%8F%D0%B3%D0%B0-%D1%81-%D0%BF%D0%B0%D1%82%D1%80%D1%83%D0%BB%D0%BA%D0%B0%D1%82%D0%B0,-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B1%D0%B8%D0%B2%D1%88-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%88%D0%B5%D1%84-%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%B8%D1%8F-%D1%83%D0%B1%D0%B8%D0%B5%D1%86", "text": "Не е изненада. Това е организирано бягство. По всичко личи, след като има определен канал по който му е вкарано оръжие и телефон. Създадена е организация, щом го е чакала кола.    Той е много брутален, агресивен лукав. Явно има сериозни слабости по пропускателния режим в затвора. Това заяви Красимир Занев, бивш началник на служба „Издирвания\" към ОДМВР-София. „Пелов играе ва-банк. Ако бъде хванат, той няма да излезе никога.      Той е опасен ум. Преценил е всички възможности\", каза на свой ред журналистът Стефан Ташев. Също стана ясно, че има сериозни данни, че съдии и прокурори са били заплашвани от него. Според една от версиите, бизнесмен, заплашван от Пелов, може да е финансирал бягството. „Това е въпрос на доказване. Той като характер наистина е много жесток и отмъстителен.    Първото му убийство е в чейндж бюро в Пловдив, където убива с метален винкел, за да ограби валутата – 300 долара за два човешки живота. Тогава той получава 20 години, но за добро поведение излежава само 6 години. Така се губи мотивацията на органите на реда. И след като той бързо излиза от затвора. Част от служителите губят своята мотивация за работа.\", коментира Занев. По думите му, естественото място на такива като Пелов е в затвора.    „Ако Пелов знаеше, че има смъртно наказание, може би нямаше да върши такива престъпления. При това, доживотен затвор без право на замяна много рядко се дава от съдийските състави\", подчерта той. Занев също засегна и проблема с промяната на мерките за задържане на такива хора в съдилищата.    „През 2012 година се укриваше 17 дни. Апелативният съд тогава му промени мярката от задържане под стража на домашен арест, за да си лекува очите. След това той не спазва мярката да не напуска дома си.    Излиза на центъра на Ботевград, скарва се с двама ромски братя за дрога. Изважда незаконно притежавано оръжие и ги убива и двамата. Ако не му беше променена мярката, тези момчета щяха да са живи и здрави\", каза Занев. „Тогава отново се тръгна по следите му, отново се използваше ресурс.    Беше заловен след месец. Има и друг случай, при който пак е обявен за национално издирване. В Осиковска Лакавица се движи с раница като турист. Патрул го настига, иска му документите за проверка.    Тогава той бърка, вади пистолет, държи двамата полицаи на прицел, кара ги да легнат на земята. На единия полицай му разглобява пистолета, след това се качва на полицейската кола и го изоставя на пътя. В крайна сметка той пак бе заловен и пак беше документирана неговата престъпна дейност, но до кога?\", изрази недоволство Занев.    Според него, служителите на МВР са добре подготвени. Пелов и неговият съучастник ще бъдат задържани. Няма да имат възможност да напуснат страната. Проблемът, по думите му, е друг.    \"Явно е занижена оперативната работа в затворите, щом този опасен рецидивист се е сдобил с пистолет, телефон и е имало информация, че се готви да бяха, а не са предприети мерки\", обясни Занев. Също стана известно, че в килията на Пелов е имало още двама души, но никой не е съобщил на управата на затвора, че рецидивистът готви бягство. \"Има информация, че единият от тях може да е Емил Милев Крокодила.    Той едва ли ще докладва на управата на затвора каквото и да е. Той е копие на Пелов. Беше издирван години наред. Един от най-страшните магистрални бандити. Два пъти участва в престрелка с полицията. Този човек едва ли ще храни топли чувства към администрацията на затвора и полицията\", каза Стефан Ташев.", "date": "2018.04.05", "title": "Ченгета спират Пелов, но той вади пистолет, обезоръжава ги и бяга с патрулката, разказва бивш полицейски шеф за жестокия убиец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380513-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5-%D0%BD%D0%B0%D0%B9-%D0%B7%D0%B0%D0%BC%D1%8A%D1%80%D1%81%D0%B5%D0%BD", "text": "630 измервателни уреда, разположени в страната граждани измерват чистотата на въздуха. Представители на гражданската инициатива AirBG.Info обявиха резултати от едногодишната си работа днес. Рекордьор по замърсяване е Пловдив с 86 дни със запрашеност над нормата, коментира Иванов. Най-тежка е била ситуацията на 27 декември 2017 г. и на 17 януари т. г. Много силно замърсяване има в Благоевград, където са измерени превишения на нормите в 98 дни, но от групата не са включили града в класациите заради малкото си станции там – едва 11. Светослав Иванов от Варна представи замерванията през зимния сезон, когато се отчитат най-сериозните замърсявания на въздуха. Той припомни, че двата основни замърсителя са отоплението на твърдо гориво и автотрафикът (включително с фини прахови частици – ФПЧ, бел. р.). Този вид отопление и температурните инверсии през зимата са най-сериозният проблем на по-големите градове като София, Пловдив, Благоевград и Варна. При отоплителен сезон от 160 дни в около 70 дни е имало превишение на нормите в столицата, каза Иванов. Най-зле е била ситуацията на 8, 26 и 27 януари и 13 февруари, като в тези дни замърсяванията са били около 5-6 пъти над нормата. В столицата за сезона са били извършени близо половин милион измервания. При отоплителен сезон от 160 дни в около 70 дни е имало превишение на нормите в столицата, каза Иванов. Най-зле е била ситуацията на 8, 26 и 27 януари и 13 февруари, като в тези дни замърсяванията са били около 5-6 пъти над нормата. В столицата за сезона са били извършени близо половин милион измервания. Иванов посочи, че пикови стойности се отчитат обикновено вечер между 18.00 и 22.00 часа, като за София, Пловдив, Благоевград и Варна те са около 30 пъти над нормата. Заради мръсния въздух в началото на миналата година група граждани се свързват помежду си и се включват в мрежата Luftdaten.info, която също е насочена към измерване чистота на въздуха. Вземат от германската инициатива първите няколко уреда, а официално стартират своята дейност на 5 април 2017 г., когато е обявено осъдителното решение за чистотата на въздуха срещу България, разказа ръководителят на групата AirBG.Info Стефан Димитров. За това време с 630-те уреда са направили около 42 млн. измервания, разказа Димитров. Колегата му Петър Киров отбеляза, че най-младият им доброволец е на 13 години, а най-възрастният е на 76. 630 измервателни уреда, разположени в страната граждани измерват чистотата на въздуха. Представители на гражданската инициатива AirBG.Info обявиха резултати от едногодишната си работа днес, предаде БТА. Заради мръсния въздух в началото на миналата година група граждани се свързват помежду си и се включват в мрежата Luftdaten.info, която също е насочена към измерване чистота на въздуха. Вземат от германската инициатива първите няколко уреда, а официално стартират своята дейност на 5 април 2017 г., когато е обявено осъдителното решение за чистотата на въздуха срещу България, разказа ръководителят на групата AirBG.Info Стефан Димитров. За това време с 630-те уреда са направили около 42 млн. измервания, разказа Димитров. Колегата му Петър Киров отбеляза, че най-младият им доброволец е на 13 години, а най-възрастният е на 76. Стефан Димитров отбеляза като добри новини бързото разрастване на тяхната мрежа, интереса на властите към темата за чистотата на въздуха, както и срещата, която са имали с министъра на околната среда Нено Димов, с кмета на столицата Йорданка Фандъкова и представители на научната област, както и решението да направят съвместни замервания на въздуха с Изпълнителната агенция по околната среда.", "date": "2018.04.05", "title": "Пловдив е най-замърсен"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380514-%D0%B6%D1%80%D0%B5%D0%B1%D0%B8%D0%B9-%D0%B7%D0%B0-%D0%BC%D0%B0%D0%BD%D0%B4%D0%B0%D1%82%D0%B8-%D0%B2-%D0%BA%D0%B5%D0%B2%D1%80", "text": "След жребий, който бе теглен в Комисията по енергетика, бяха прекратени мандатите на досегашните членове на Комисията по енергийно и водно регулиране /КЕВР/ Александър Йорданов, Георги Златев, Валентин Петков и Ремзи Осман. Съгласно приетите процедурни правила се проведоха три групи тегления. Това се прави, за да не се получи така, че да бъдат сменени всички членове на някой от съставите в КЕВР. При първото теглене от комисарите в сектор енергетика – Александър Йорданов, Владко Владимиров, Георги Златев и Евгения Харитонова, се прекратиха мандатите на Александър Йорданов и Георги Златев. При второто теглене от двамата комисари от ВиК сектора – Валентин Петков и Димитър Кочков, бе прекратен мандатът на Валентин Петков. Третият жребий направи избор между икономическия и юридическия комисар – Светла Тодорова и Ремзи Осман, като мандатът бе прекратен на Ремзи Осман. До 17 април ще се правят предложения за нови членове на КЕВР. Очаква се от началото на май Комисията за енергийно и водно регулиране да заработи с нов състав. Малко преди това от Асоциацията за свободен енергиен пазар (АСЕП) се обяви против жребия, като начин за обновяване на състава на Комисията за енергийно и водно регулиране (КЕВР). Това се казва в нейна позиция до председателя на Комисията по енергетика Делян Добрев, енергийния министър Теменужка Петкова, председателя на КЕВР доц. Иван Иванов и до медиите. „Въпреки предимствата на новата процедура за избор на членове, не можем да се съгласим с § 41, алинея (1), който регламентира, че Комисията през първия мандат се обновява по жребий. Жребият е механизъм, условно предоставящ равнопоставеност, но същевременно изземващ важни институционални правомощия, които биха определили мотивиран избор, основаващ се на обективни критерии\", се казва още в позицията. Затова от АСЕП настояват за провеждане на явна процедура, която да включи оценка на индивидуалната работа и принос на всеки комисар. Подобен анализ ще гарантира най-подготвените и експертни кадри да останат в състава на КЕВР с пълен мандат. Това би било малко възможно, ако процедурно се освободят на случаен принцип чрез жребий, посочват още от Асоциацията.", "date": "2018.04.05", "title": "Жребий за мандати в КЕВР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380516-%D0%B4%D0%BE%D0%BC%D0%B0%D1%88%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BE%D1%82-%D0%BE%D0%B1%D1%89-%D1%85%D0%B0%D1%80%D0%B0%D0%BA%D1%82%D0%B5%D1%80", "text": "Домашното насилие вече ще бъде престъпление от общ характер. Това реши парламентът с приетите на първо четене промени в Наказателния кодекс. Предложенията за промени, внесени от БСП, подкрепиха 152-ма депутати, един се въздържа. Със законопроекта се предлага промяна на характера на умишлено причинена средна телесна повреда на близък роднина или съпруг от престъпление от частен в престъпление от общ характер, от категорията на т.нар. „частно-публично обвинение\". Предлага се за започването на наказателното производство отново да бъде необходима тъжба на пострадалия, но подадена до прокуратурата, а не до съда, като тъжбата няма да може да бъде оттегляна по искане на подалото я лице. Въвежда се квалифициран състав на престъплението по чл. 296 от НК, което съдържа две форми на изпълнителното деяние – неизпълнението на съдебно решение или заповед за защита от домашно насилие. Става въпрос за конкретен вид насилие – насилието над жени, което е още по-осъдително. В момента наказателно преследване има само, ако има наказателна тъжба от пострадалия в съда, а тъжба не се подава често, коментира по време на дебата депутатът от БСП Георги Гьоков. Той алармира, че всяка четвърта българска жена е жертва на домашно насилие, което е стряскащо. „Макар да е престъпление и да е осъдително, това не е рядкост в българското семейство. Ако насилието не бъде пресечено още в самото начало доста е вероятно това да доведе до привикване от страна на жертвата, което влияе на детето. А дете, което живее в атмосфера на насилие приема това за нещо нормално. Така се влиза в затворен кръг, от който трудно се излиза\", коментира Гьоков. Той бе категоричен, че няма как да не бъдат осъдени всички форми на насилие над жени и да не бъде потърсено възмездие. „Тези престъпления да се определят като престъпление от общ характер. Потърпевшият да подава сигнал или тъжба до прокуратурата, а не до съда, и тя не може да бъде оттеглена. Разследването да се извършва от прокуратурата\", предлагат от БСП, обясни Гьоков. Насилието над жени ни отвращава истински, това не е проблем, който трябва да остане вътре в семейството и трябва да се преследва най-строго от българското законодателство, подчерта още депутатът от левицата. От своя страна Християн Митев обясни, че ПГ на ОП подкрепя този законопроект, но между първо и второ четене трябва да се помисли за възможността тъжбата да може да бъде оттегляна при преценка на тъжителя, ако отношенията с подсъдимия са удачни за това.", "date": "2018.04.05", "title": "Домашното насилие - престъпление от общ характер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380512-%D0%BA%D0%B0%D1%80%D0%BC%D0%B5%D0%BD-%D0%B5%D0%BB%D0%B5%D0%BA%D1%82%D1%80%D0%B0-%D1%81%D0%B5-%D0%BF%D0%BE%D0%BA%D0%B0%D0%B7%D0%B0", "text": "Кармен Електра е американска сексбомба, която в миналото се снима в не една гореща фотосесия, а плакатите й красяха не един камион или пубертетска стая.      През 90-те тя игра в сериала Спасители на плажа и често се снимаше за Плейбой.      Днес е на 45 години и все още е ослепителна, но явно не може да се смири с годините си.      Защото публикува на профила си в инстаграм снимки, на които е много по-млада. И именно една такава фотография, публикувана неотдавна, не дава покой на феновете й. На снимката Кармен е гола, прикривана само от зайчето на Плейбой.", "date": "2018.04.05", "title": "Кармен Електра се показа....."}
{"url": "http://www.classa.bg/%D1%81%D0%B2%D1%8F%D1%82/item/380507-%D1%81%D0%B0%D1%89-%D0%BF%D0%B0%D1%82%D0%B5%D0%BD%D1%82%D0%BE%D0%B2%D0%B0%D1%85%D0%B0-%D0%BA%D0%BE%D0%BC%D0%BF%D0%B0%D0%BA%D1%82%D0%B5%D0%BD-%D1%80%D0%B5%D0%B0%D0%BA%D1%82%D0%BE%D1%80-%D0%B7%D0%B0-%D1%8F%D0%B4%D1%80%D0%B5%D0%BD-%D1%81%D0%B8%D0%BD%D1%82%D0%B5%D0%B7", "text": "Американската авиокомпания Lockheed Martin наскоро получи патент за новия си компактен реактор за ядрен синтез, съобщиха американските медии. Реакторът ще бъде малък колкото контейнер, но ще може да произведе енергията, необходима за захранването на 80 000 домове или един самолетоносач от американския флот.   Твърди се, че гигантът на военната и космическата индустрия е близо до решаването на проблема с използването на термоядрен синтез на енергия. Тази енергия бе използвана за водородни бомби от средата на ХХ век, но досега не бе възможно да се използва за мирни цели.   Експерти припомнят, че концепцията за компактен реактор за синтез, който може да се побере на лодка или на реактивен изтребител, идва от 60-те или 70-те години на миналия век \"По време на Студената война, в контекста на развитие на водородната бомба, се правеха опити да се реши проблемът за създаване на мирни термоядрени централи и различни видове оръжия\".   Основните проблеми пред реализацията им са \"освобождаването на много топлина и безопасността на екипажа, ако устройството е пилотирано\". Тези трудности не бяха решени нито в СССР, нито в САЩ.   \"Нека си припомним и неотдавнашното изявление на руския президент Владимир Путин, във връзка с разработването на съвременни модели на безпилотни оръжия с ядрени реактори. За американците е трудно да приемат, че Русия ги оставя след себе си в някои области, по този начин американците искат да покажат, че имат и свои собствени разработки\", казват експертите.   Това естествено, все още не е масово производство, а \"заявление за намерения\". \"Има планове за създаване на такива оръжия, върши се работата, разпределят се пари. Но успехът на проекта не зависи от политиците, а от учените, работещи в тази област\".", "date": "2018.04.05", "title": "САЩ патентоваха компактен реактор за ядрен синтез"}
{"url": "http://www.classa.bg/%D1%81%D0%B2%D1%8F%D1%82/item/380508-%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%B8%D0%BB%D0%B0-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Президентът на САЩ, Доналд Тръмп, заяви пред репортери, че ще използва армията, за да се гарантира \"адекватна сигурност\" на границата между Мексико и САЩ, както и за защита срещу \"кервана\" нелегални имигранти към САЩ.   \"Ще защитим границата си с нашата армия\", каза Тръмп, който нарече решението \"страхотна стъпка\". Също така, президентът заяви, че вече е обсъдил с министъра на отбраната Джим Матис разгръщането на военните по границата.   Тази стъпка може да доведе до значително увеличаване на американското присъствие на границата с Мексико. За момента вместо военните границата се защитава от американския граничен патрул.   Доналд Тръмп каза в серия от съобщения, публикувани на 1 април, че възнамерява да прекрати споразумението, което предоставя правен статут на мигрантите, пристигнали в Съединените щати като непълнолетни и обвини Мексико, че прави \"много малко или нищо\", за да предотврати преминаването на южните граници от хора от други страни.   Президентът на САЩ заплаши Мексико да се оттегли от Северноамериканското споразумение за свободна търговия (NAFTA) поради липсата на действия пред лицето на миграционните потоци.   На 2 април, Мексико и САЩ се съгласиха да анализират маршрутите за достъп на имигрантите, които искат да достигнат територията на САЩ. Решението беше взето след изявленията, направени от Тръмп, че латиноамериканската страна позволява на стотици хора от Централна Америка да пресекат владенията им и да пристигнат с кервани на северната граница.   От своя страна мексиканското правителство изясни в изявление, че не е негова отговорност да прилага американските, или на друга нация, решения за имиграция и посочи, че американските власти са тези, които решават във всеки отделен случай да разрешат или не влизането в тяхната юрисдикция.", "date": "2018.04.05", "title": "Тръмп обещава да използва военна сила за защита на границата с Мексико"}
{"url": "http://www.classa.bg/%D1%81%D0%B2%D1%8F%D1%82/item/380509-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BB%D0%BE%D0%BD%D0%B4%D0%BE%D0%BD-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%BB%D1%8A%D0%B6%D0%B5-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Органите на Обединеното кралство ще продължават да лъжат и извъртат по случая Скрипал. Това заяви говорителят на руското министерство на външните работи Мария Захарова, след съобщенията, че учените от британската лаборатория в Портън Даун не са могли да определят коя държава е произвела нервнопаралитичното вещество Новичок, с което бяха отровени двойният агент и дъщеря му Юлия.   Говорителката на руското външно министерство пише във Фейсбук, че няма да бъде изненада \"ако днес или утре, Тереза Мей и този брилянтен екип обявят, че всичките й изказвания в парламента, са резултат от хакване на анимационното студио на Дисни от руснаците и те никога не са казали всички тези глупости\".   Захарова също се пита какви по-късни изявления могат да се очакват от Лондон. \"Ще продължат да лъжат и извъртат, но прехвърляйки отговорността между тях. Защо? Защото това не е първият път, когато го правят\", каза говорителката.", "date": "2018.04.05", "title": "Захарова: \"Лондон ще продължи да лъже по случая Скрипал \""}
{"url": "http://www.classa.bg/%D1%81%D0%B2%D1%8F%D1%82/item/380510-%D0%BD%D0%BE%D0%B2%D0%BE-20-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D1%81%D0%BB%D1%83%D0%B6%D0%B1%D0%B8-%D0%BB%D0%BE%D0%BA%D0%B0%D0%BB%D0%B8%D0%B7%D0%B8%D1%80%D0%B0%D0%BB%D0%B8-%D1%82%D0%B0%D0%B9%D0%BD%D0%B0-%D1%80%D1%83%D1%81%D0%BA%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-,-%D0%BF%D1%80%D0%BE%D0%B8%D0%B7%D0%B2%D0%B5%D0%BB%D0%B0-%D0%BD%D0%BE%D0%B2%D0%B8%D1%87%D0%BE%D0%BA%D0%B0-%D0%B7%D0%B0-%D1%81%D0%BA%D1%80%D0%B8%D0%BF%D0%B0%D0%BB", "text": "Британските служби локализират източника на нервно-паралитичното вещество, пише английският вестник The Times. Службите за сигурност посочват локализацията на тайна руска лаборатория, която е произвела бойно- отровното вещество, използвано в Солсбъри, разбират от вестника. Министрите и службите за сигурност са използвали научни анализи и разузнавателна информация в дните след опита за убийство на Сергей Скрипал.      Великобритания е знаела за съществуването на място, където отровата „Новичок\" е била произведена. От правителството добавят\"Знаехме още при първото заседание на комитета КОБРА, че това вещество най- вероятно идва от Русия.    От вестника напомнят, че във вторник от института в Портън Даун заявиха, че не могат да определят произхода на отровата. Русия настоява за свикване на заседание на Съвета за сигурност на ООН, за да се обсъдят обвиненията, повдигнати от Великобритания. Джон Фого, изпълняващ длъжността посланик на Великобритания в Организацията за забрана на химическите оръжия нарича опитите на Русия да обвини Великобритания за атаката \"безсрамни, абсурдни твърдения.    Руската страна нарече липсата на информация за състоянието на домашните любимци на Сергей Скрипал – две котки и две морски свинчета, които се предполага, че е отглеждал, може да бъде наречена подозрителна, защото те могат да дадат много данни за отравянето.", "date": "2018.04.05", "title": "Ново 20: Британските спецслужби локализирали \"тайна руска лаборатория\", произвела \"Новичока\" за Скрипал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380511-%D0%B4%D0%BD%D0%B5%D1%81-%D0%B5-%D0%B2%D0%B5%D0%BB%D0%B8%D0%BA%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA-%D1%81%D0%BF%D0%B0%D0%B7%D0%B2%D0%B0%D1%82-%D1%81%D0%B5-%D0%B4%D1%80%D0%B5%D0%B2%D0%BD%D0%B8-%D1%82%D1%80%D0%B0%D0%B4%D0%B8%D1%86%D0%B8%D0%B8-%D0%B8-%D0%BE%D0%B1%D1%80%D0%B5%D0%B4%D0%B8,-%D0%B7%D0%B0%D0%BC%D0%B5%D1%81%D0%B2%D0%B0-%D1%81%D0%B5-%D0%B1%D0%BE%D0%B3%D0%BE%D0%B2%D0%B0-%D0%BF%D0%B8%D1%82%D0%B0-%D0%B8-%D0%BF%D1%80%D0%B0%D0%B2%D0%B8%D0%BC-%D0%BA%D1%80%D1%8A%D1%81%D1%82%D0%B5%D0%BD-%D0%B7%D0%BD%D0%B0%D0%BA", "text": "Велики четвъртък е най-важният ден от Страстната седмица. На този ден Христос събира учениците си на Тайната вечеря и им казва, че ще бъде предаден. В недоумение учениците питали, кой ще стори това. Запитал и Юда, и Христос му отвърнал тъй кротко, че другите не разбрали.    След вечерята Христос с апостолите отишъл в Гетсиманската градина, където се молил до идването на предателя. На този ден свещениците изнасят кръста от олтара, което символизира носенето му от Христос към Голгота. Всеки желаещ мирянин бива помазан с елей за здраве. Велики четвъртък крие много символика. На този ден предците ни не работели и извършвали много обреди, най-важният от който е боядисването на яйцата. Първото винаги е червено, като символ на Христовата кръв.      С него се прави кръстен знак върху челата на децата, а после и на всички останали от семейството. Това яйце се оставя настрана от другите и се подменя с миналогодишното, което досега е стояло в къщата, за да носи здраве, радост и щастие на нейните обитатели. На Велики четвъртък Господ Исус Христос извършил пасха в дома на един жител на Йерусалим.      Преди вечерята Той умил краката на апостолите и казал: ''Не дойдох да служа, а да послужа''. После Спасителят установил св. тайнство Евхаристия (Причастие), като Сам причастил светите апостоли. По великата си милост Господ и на нас дава възможност да приемаме Неговото истинско тяло и кръв по време на св. Литургия, та като приемам Христос вътре в нас, да се стремим да Го задържим чрез чистотата на сърцето си. След като завещал новата заповед за любов към всички, Христос явил на учениците Си, че ще бъде предаден.      В недоумение учениците питали, кой ще стори това. Запитал и Иуда, и Христос му отвърнал тъй кротко, че другите не разбрали. Иуда станал, излязъл и те помислили, че отива да прави покупки, понеже той бил ковчежник. След вечерята Христос с апостолите отишъл в Гетсиманската, дето се молил до идването на предателя. На Велики четвъртък се подновява квасът и се замесва тестото за великденския хляб.      Той носи най-разнообразни названия по територията на цяла България - великденски кравай, богова пита, кошара, харман, квасник, яйченик, плетеница или кукла. Обикновено се украсява с нечетен брой червени или бели яйца и с усукано около тях тесто. Жените приготвят и по-малки великденски хлебчета, с по едно червено яйце в средата, които се дават на първия гостенин, на кумовете и на роднини.      У нас по традиция на Велики четвъртък се замесват и козунаците за празника. Козунакът е сладък обреден хляб, който символизира тялото на Исус Христос, така, както боядисаните в червено яйца - кръвта му. Обикновено козунакът се прави в кръгла форма и се украсява с плетеници, като в средата се слага също червено яйце.    Обикновено в четвъртък вечерта се служи утренята на Велики петък, когато се четат така наречените Дванадесет евангелия - т.е. дванадесетте откъса от Евангелието, които разказват за Христовите страдания. Чрез тях ставаме свидетели на подигравките, мъките и кръстната смърт на Христос, чрез която Той ни изкупи. ''Ето Агнецът Божий, който прие върху Си нашите грехове.''    И отново се замисляме дали и ние не разпъваме Христос чрез нашите страсти и грехове. На този ден свещенослужителите изнасят кръста от олтара, което символизира носенето му от Христос към Голгота. По време на маслосвета, всеки желаещ мирянин бива помазан с елей за здраве.    В този ден всеки може да си пожелаете нещо, ако държите в ръка пари или някаква друга ценност. А ако е праведен – скоро ще му се сбъдне мечтата и желанието. Вярва се, че през тази нощ момите сънуват човека, за когото ще се омъжат, като слагат пръстена си под възглавницата.", "date": "2018.04.05", "title": "Днес е Велики четвъртък : Спазват се древни традиции и обреди, замесва се богова пита и правим кръстен знак!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380503-%D0%B4%D0%B0-%D0%B8%D0%B7%D1%87%D0%B8%D1%81%D1%82%D0%B8%D0%BC-%D0%BA%D0%BE%D1%81%D0%BC%D0%BE%D1%81%D0%B0-%D0%B7%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD", "text": "Не знам! Не знам какво още трябва да се случи в нашия и бездруго тревожен живот! За какво да се кахърим по-напред? Дали за сънародничката си във Франция Юлия Кръстева, която в апогея на зашеметяващата си научна кариера стана за резил с дейността си за Държавна сигурност? Дали за това колко руски дипломати и на какво основание трябва да изгони България? Или колко ще струва агнешкото за празниците?     Не ни стига всичко това, ами трябваше да се притесняваме дали няма да ни удари и парче от космическата станция на китайците Тянгун-1.   Не, не сме параноици. Като знаем колко корумпирана е нашата държава (доколкото изобщо има такава), като знаем колко мудни и безотговорни са институциите, като си даваме сметка каква трагична картинка представляват Гражданска защита, пожарната и полицията – като едното нищо ще вземе да ни удари някоя отломка и да ни свари неподготвени като снеговалеж през декември.   Но, слава Богу!, и този път ни се размина – снощи го съобщиха по телевизора: Тянгун-1 паднал някъде в океана и като по чудо никой в Океания не бил претрепан от него.   От телевизора научихме също така, че (ти да видиш!) вероятността да те удари отломка от Тянгун-1 е била 10 милиона пъти по-малка от тази да те удари гръм.   Тц, тц, тц... А каква е вероятността да те удари гръм? Бързата проверка показва, че е 587 000:1, но да те убие е 2 290 000:1. Тоест, вероятността да те убие парче от Тянгун-1 през цялото време е била 22 трилиона и 900 милиарда към едно.    Нищо. Важното е световните медии неотлъчно да държат пръст върху пулса на събитията и да ни информират за всичко, което може да има отношение към нашия живот, здраве и други неотменими граждански права.   Историята обаче не свършва тук. В същата емисия на \"По света и у нас\" (02 април 2018, 20:00 часа) се появи специалистът по международно космическо право (забележете: хем международно, хем космическо; не знам дали междугалактическото право е към него) Николай Натов, за да обостри вниманието ни върху следното.   Вече над половин век човечеството се занимава с активна космонавтика, поради което е успяло да замърси до безобразие Космоса около себе си.    Можете ли да си представите! Изхвърлили сме в Космоса не един тон, не два тона, а цели 8000 тона отпадъци от своите ракети и спътници! По бруталност това граничи с унищожаването на дъждовните гори в Бразилия или с втория кабинков лифт на Банско!   Нещо трябва да се направи! Някой трябва да бие тревога! Ето, специалистът по космическо право Натов я бие. Той предлага еколози и юристи да си протегнат ръце и да създадат нов \"Международен договор\", който да регулира цялата тази тревожна ситуация.   Знае ли човек, един ден може да се стигне и до данъци върху космическите отпадъци, както има върху въглеродните емисии. И тогава разни олигарси ще се замислят, преди да си изхвърлят автомобилите в Космоса!   Вече виждам как специалистите по международно космическо право се обединяват в нарочни тинк-танкове, за да умуват, а еколозите в зелени скафандри правят живи вериги в Космоса, за да спрат поредните комерсиални сателити. Всъщност, коректно ли е скафандрите на еколозите да са зелени? Не трябва ли да са черни на звездички?   Разбира се, правителствата ще бъдат задължени посредством специални международни конвенции да финансират усилията на спейс-правистите и еколозите, но не бива да се тревожим за тях, защото правителствата винаги намират пари, главно от данъци.   И никой нищо не може да каже, защото околна среда ли е Космосът? Околна е. По-околна няма накъде! А околната среда не бива да се замърсява, за нея трябва да се грижим и то най-вече чрез специализираните си за тази цел неправителствени организации.   Осем хиляди тона! Осем хиляди тона отпадъци в милия, беззащитен и девствен доскоро Космос! Можете ли да си представите осем хиляди тона? Та това са цели 400 тира! Това сигурно е повече от половин митничарска смяна на Дунав мост!   За сравнение използвах камиони, защото при корабите няма да се получи. Само някой много малък кораб ще се съгласи да натовари космическия боклук около Земята, защото по-големите ще останат празни.   Така например корабът \"Българка\" има товароподемност 41 327 тона, тоест може да натовари малко повече от 5 пъти целия човешки боклук в целия околоземен Космос. В същото време един наистина голям кораб, да речем Maersk Mc-Kinney Møller, побира 165 000 тона. На него купчина с големината на космическия боклук на човечеството от последните 60 години сигурно се събира, след като изметат трюмовете.   Какъв е изводът (освен че разни еколози и космически юристи си подготвят почвата за сладки бъдещи финансирания), какъв е изводът от тези две прости сметки: че вероятността да те удари отломка от спътник (припомням, че е почти 23 трилиона:1) и че целият космически боклук се събира в най-малкия търговски кораб? Изводът е, че човекът, човечеството се има за нещо много по-голямо, отколкото е в действителност.   Човекът продължава да е огромен само духовно и то ако наистина го пожелае. Иначе е смешна молекула на лицето на скромна планетчица, жужаща около невзрачно слънчице, забутано в най-затънтения ръкав на една с нищо незабележителна галактика, изгубена в мимолетна вселена, която проблясва за част от секундата на върха на пръста на Бог. Освен това мисля, че Картаген трябва да бъде разрушен.", "date": "2018.04.05", "title": "Да изчистим Космоса за един ден"}
{"url": "http://www.classa.bg/%D1%81%D0%B2%D1%8F%D1%82/item/380504-%D1%81%D0%BC%D1%8A%D1%80%D1%82%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%BB%D1%8E%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%BE-%D0%BC%D0%B5%D1%81%D0%BE,-%D1%81%D0%BF%D0%BE%D1%80%D0%B5%D0%B4-%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5", "text": "Хората, които се въздържат от ядене на червено месо, имат значително по-малък риск от получаване на колоректален карцином, отколкото тези, които продължават да го включват в храната си, съобщи ново проучване на британския университет в Лийдс, съобщава портал MedicalXpress.   В рамките на изследването, учените анализирали медицинските данни и хранителните навици на повече от 32 000 жени в Обединеното кралство, събрани от лекарите за около 17 години. Сред участниците в проучването са документирани 462 случая на колоректален рак, 335 случая на рак на дебелото черво и 119 случая на рак на ректума.   Анализът на данните показва, че жените, които предпочитат да ядат птиче месо, риба или практикуват вегетарианска диета, имат по-малък риск от развитие на колоректален рак.   През януари тази година, група американски учени разкри, че продуктите с животински произход с висок холестерол повишават риска от развитие на агресивни злокачествени заболявания. За да се предотвратят различни заболявания, експертите препоръчват намаляване на консумацията на червени меса и млечни продукти.", "date": "2018.04.05", "title": "Смъртна опасност за любителите на червено месо, според ново проучване"}
{"url": "http://www.classa.bg/%D1%81%D0%B2%D1%8F%D1%82/item/380505-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B6%D0%B5%D0%BB%D0%B0%D0%BD%D0%B8%D0%B5-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3", "text": "Починалият учен Стивън Хокинг е платил Великденски обяд за 40 бездомни в Кеймбридж (Великобритания) като последен подарък, нещо, което стана известно след смъртта му, съобщава The Sun.   Фондацията FoodCycle Cambridge в неделя благодари на семейство Хокинг за \"щедрото дарение, което позволи да предложим на нашите гости за Великден специална храна \".   Гостите пък казаха \"направихме малка овация в чест на Стивън Хокинг, преди да ядем до насита.\"   Дарението бе направено след като ковчегът с тялото на физика премина пред събраното множество по улиците на Кеймбридж до църквата Санта Мария ла Гранде, за да се сбогува с учения.   \"Това беше един наистина добър жест. Мисля, че това се вписва добре в емпатията на Хокинг и съчувствието му към хората, които са в беда\", каза Алекс Колис, управител на благотворителната организация.   Хокинг, който почина през март тази година на възраст от 76, ще бъде погребан в близост до гроба на друг легендарен учен - Исак Нютон, в Уестминстърското абатство в Лондон.", "date": "2018.04.05", "title": "Последното желание на Стивън Хокинг"}
{"url": "http://www.classa.bg/%D1%81%D0%B2%D1%8F%D1%82/item/380506-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BD%D0%B0-%D1%82%D0%B0%D0%B2%D0%B0%D0%BD-%D0%B2-%D0%B0%D0%B9%D0%BE%D0%B2%D0%B0", "text": "Тази невероятна история се случила преди две години, но бе разпространена едва сега. В деня на президентите - национален празник в САЩ, Робърт Уорън, директор на Hoyt Sherman Place - историческото седалище на женския клуб в ДеМойн, Айова, влезнал в един таен таван на този културен център, за да потърси знамена от Гражданската война, които били държани там.     Това, което открил при търсенето, е една картина, която се оценява на милиони долари и която е останала забравена в малкото пространство между стената и една маса.     \"Видях долната половина на \"Аполон и Венера\", измъкнах я иззад масата и разбрах, че на гърба й има етикет от търг\", заяви Уорън, цитиран от местния канал WHO TV.     Уорън признава, че наистина нямал представа какво е намерил.   \"Бях малко изненадан, защото това е една картина, нарисувана на дървени плоскости. Наистина не знаех много за нея, докато не погледнах на гърба й. Можех да видя, че повърхността беше повредена, с петна от влага върху нея. Освен това беше в стая, пълна с боклук и нямах представа, че е толкова ценна, колкото се оказа.\"     Разследването, което инициира Уорън, разкрива, че това е истинско съкровище.   \"Авторът е Ото Ван Веен: художник, който е във всички важни музеи. Картините му, които са били продадени (както го е направило семейство Колинс, един от ключовите донори на Женския клуб), са оценени между 4 и 17 милиона, така че ние вярваме, че нейната стойност е в този диапазон \", каза той.     Ван Веен, известен художник, който се установява в Белгия между шестнадесети и седемнадесети век, е бил чирак в работилницата на младия Рубенс, непосредствено по времето, когато той рисува \"Аполон и Венера\".", "date": "2018.04.05", "title": "Откриха неочаквано съкровище на таван в Айова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380502-%D0%B3%D0%B0%D1%80%D0%B0-%D0%BF%D0%B8%D0%BE%D0%BD%D0%B5%D1%80-%D0%BE%D1%86%D0%B5%D0%BD%D0%B5%D0%BD%D0%B0-20-%D0%BF%D1%8A%D1%82%D0%B8-%D0%BF%D0%BE%D0%B4-%D1%81%D1%82%D0%BE%D0%B9%D0%BD%D0%BE%D1%81%D1%82%D1%82%D0%B0-%D1%81%D0%B8,-%D0%B0-%D0%BF%D0%B5%D1%87%D0%B5%D0%BB%D0%B8-2,2-%D0%BC%D0%BB%D0%BD-%D0%BB%D0%B2-%D0%BA%D0%BE%D0%B9-%D0%BB%D0%B8-%D0%B8%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81", "text": "Гара Пионер, която както 19’ вече   , кабинетът предколедно реши да продава като терен и то по супер занижена стойност, на всичко отгоре се оказва печеливше предприятие. Според официален отговор на държавната фирма НКЖИ, която я стопанисва, печалбата й е 2 235 000 лв. при 87 851 лв. разходи.     Приходите идват от отдаването на площ за строителни складове, съобщи Гражданската инициатива за обществен транспорт. От отговора става ясно и че всяка година половината от приходите от наем отиват директно в държавния бюджет, вместо да останат като възможност за инвестиции на предприятието.      От инициативата припомнят и че решението на министерски съвет № 760 за даване на съгласие за продажбата на гарата бе взето на 8-ми декември 2017г.     В началото на октомври 2017 г. пък бяха подготвени, а на 28 март 2018 г. вече бяха приети от Народното събрание промени в Закона за устройство и застрояване на Столична община (ЗУЗСО). Една от тези промени се отнася за територията, която заема гара Пионер. До момента сигнатурата й в закона и в действащия общ устройствен план на София е съкращението Са1, означаващо терени за спорт и атракции.   Според промените от преди дни обаче предстои тази сигнатура да бъде окончателно заличена. В текста на изменението, което трябва да бъде гласувано от депутатите в рамките на следващите няколко седмици обаче не е посочено с какво ще бъде заменена тя. Това най-вероятно означава един вид празен чек, който конкретен инвеститор да попълни и предаде на „правилните“ хора, за да запишат правилната сигнатура.   От инициативата припомнят, че в периода 2003 – 2009 г. теренът е бил със сигнатура Смф1, която позволява многоетажно строителство, каквото има например в зоната между б-ца Токуда и бул. Никола Вапцаров, която преди 15 г. беше парк, а в момента е плътно застроена с бизнес и жилищни сгради.   В момента на база размерите на терена на Пионер (20 000 кв. м) и зоната му Са1, това означава възможност за над 3000 кв. м. застроена площ, което е едноетажен обект с размери 55 х 55 м (т.е. основата е колкото два закрити басейна с олимпийски размер). Ако обаче територията се превърне обратно в зона Смф1 това означава възможност за изграждане на нов търговски център (мол) в Борисовата градина с височина 26 метра и пълното застрояване на терена. От инициативата са проследили постепенната промяна на предназначението на терените.    Прави впечатление, че гара Пионер до 2003 г. е разделена на терен за железопътен транспорт и зелена площ. След това територията е означена изцяло като зона Смф1, а зелената площ е заличена, а в периода 2007 – 2009 г. – явно заради съпротива от граждани при приемането на действащия към ден днешен ОУП, предназначението е сменено със „Са1“ за целия терен, което ще бъде премахнато с промените в ЗУЗСО.  ", "date": "2018.04.05", "title": "Гара Пионер оценена 20 пъти под стойността си, а печели 2,2 млн. лв. Кой ли има интерес?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380497-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%B3%D0%B0%D1%82%D0%BE%D0%BF%D0%BE%D0%B4-%D0%B4%D1%8F%D0%BA%D0%BE%D0%BD-%D0%B8-%D1%82%D0%B5%D0%BE%D0%B4%D1%83%D0%BB-%D1%81%D0%BE%D0%BB%D1%83%D0%BD%D1%81%D0%BA%D0%B8", "text": "    През времето на римските императори Диоклетиан (284–305 г.) и Максимиан (286–305 г.), които били непримирими врагове на Христовата Църква и жестоко преследвали християните.   В Солун живеели двама предани на Христа свещенослужители: старецът Агатопод и юношата Теодул. Агатопод бил дякон, а Теодул четец. И двамата водели чист и добродетелен живот. Бог, по Своята милост, надарил младия Теодул с чудотворна сила. Той изцерил много болни от различни болести и обърнал мнозина езичници към Христа.     По заповед на императора било предприето гонение срещу християните в цялата империя. Управителите на всички области били задължени да заставят християните да се покланят пред езическите идоли и да им принесат жертва. За ония, които не се подчинят на тази заповед, били предвидени жестоки наказания.   Градоначалникът на Солун, за да сплаши християните, поставил на градския площад различни уреди за наказание на непокорните. Някои християни напуснали тайно града, за да се спасят от преследванията на езичниците. Други се изплашили от мъченията и се отказали от вярата си, а мнозина останали в града и били готови да понесат всички страдания, дори да приемат мъченическа смърт за името Христово. В това число били Агатопод и Теодул. Те останали в храма и непрекъснато се молели.   Като узнали за тях, войниците ги заловили и ги хвърлили в тъмница, а след няколко дена ги изкарали на разпит пред градоначалника Фаустин. Двамата вървели с бодри стъпки и весели лица.   Като ги видял, Фаустин повикал първо Теодул и с престорена любезност му казал:   - Моля те, момко, откажи се от християнските заблуждения и отново приеми нашия древен закон. Ако не сториш това, ще бъдеш лишен от живота си.   Усмихнат, Теодул отговорил спокойно:   - Отдавна вече аз съм се отказал от заблужденията. Аз се боя за тебе, защото те застрашава вечна смърт, понеже си обикнал заблуждението.   Като разчитал на мъдростта му, градоначалникът се надявал, че чрез лъжливи обещания и чрез дарове да склони Теодула да се отрече от вярата си. Започнал да му предлага пари и почести, за да го склони да принесе жертва на идолите, но Теодул останал непреклонен.   - Ако ти си равнодушен към дарове и почести, то сигурно мъките ще те заставят да изпълниш царската заповед – казал стоящият там идолски жрец.   - Мъченията не ме плашат и не ще ме заставят да изпълня вашата воля – отвърнал спокойно юношата.   - Та нима животът с всичките му радости не е по-добър от мъчителната смърт? – запитал градоначалникът.   - Наистина е така – отговорил Теодул – животът е по-добър от смъртта. И тъкмо защото съм убеден в това, аз съм готов да жертвам този временен живот, като се надявам да получа вечен живот и нетленни небесни блага. Предай тялото ми на огън и рани: то е от пръст; но нетленната душа, като се разделя с него, ще се възрадва на вечния живот.   - Кой ще ти даде тези вечни блага, за които си готов да дадеш живота си? – запитал управителят.   - Господ Бог и Неговия Син Иисус Христос – отговорил Теодул. – Още от дете нося знака на Неговия кръст и до самата си смърт няма да се разделя с този знак. По-скоро ще се разделя с тялото си, отколкото да отстъпя от вярата си. До края на живота си ще остана верен раб на моя единствен Господар, на моя Бог.   Фаустин бил удивен от твърдостта и мъжеството на юношата. Като се убедил, че съветите са безполезни и няма да склонят Теодула да се откаже от вярата си, той заповядал да го отведат и повикат Агатопод. Опитал се най-напред да измами стареца, като му казал:   - Поклони се на нашите богове. Теодул вече обеща да се отрече от предишните си заблуждения и заедно с нас да им принесе жертва.   Агатопод добре познавал младия си приятел. Той веднага разбрал хитростта на градоначалника и му отговорил:   - Заедно с Теодул и аз с радост ще принеса жертва на истинския Бог и на Неговия Син Иисус Христос: на този Бог той обеща да принесе жертва.   - Не на тези богове, които ти назова, обеща Теодул да принесе жертва, а на дванадесетте богове, които управляват вселената – казал Фаустин.   Със силни изрази Агатопод започнал да доказва на градоначалника, че направените от глина или метал идоли не са богове, и че безумно постъпват онези, които им се покланят и им принасят жертви.   - Богове ли са тези, които са направени от човешки ръце? Богове ли са тези, които не могат да се защитят от онези, които поискат да ги счупят? Богове ли са тези, които нито виждат, нито ходят, нито пък имат някакво чувство в себе си? Та нима искаш да принеса жертва на тези ваши лъжливи божества или да пея хвалебни песни на глухите идоли?   Силни и убедителни били тези думи. Те смутили градоначалника. Той се опасявал, че тези думи могат да подействат на присъстващите там езичници и затова заповядал да закарат Агатопод и Теодул пак в тъмницата. Подир тях тръгнал много народ. Младостта на Теодул извиквала съчувствие у мнозина, и те го съветвали да изпълни волята на градоначалника, за да спаси живота си. Други пък подвиквали на Агатопод:   - Детски ум ли имаш, та не разбираш кое е полезно за живота ти?   Когато пристигнали в тъмницата, те били затворени заедно с престъпниците, осъдени за различни престъпления. Още първата нощ Господ удостоил верните Си служители с чудно видение. Като се събудили в полунощ, те паднали на колене, навели ниско глави и до разсъмване се молили. Молитвата им била съсредоточена и искрена. Сякаш с едни уста те изричали чувствата си на любов и признателност към Бог, Който им дал сили да устоят срещу сегашните изкушения, и Го молели да не ги лишава от Своята помощ при предстоящите им страдания:   - И сега, о Боже, укрепи ни с небесна сила, та с Твоята помощ мъжествено да претърпим предстоящите мъчения и да преминем в Небесното царство.   Тази молитва силно подействала на затворниците. Мнозина от тях очаквали смъртна присъда или много тежки физически наказания. В момента обаче те забравили всякакъв страх, дошли при християните, паднали пред краката им, искрено се разкаяли за греховете си и ги молели да им открият как могат да се спасят от духовната смърт. Агатопод и Теодул им благовестили евангелското слово и им посочили пътя към спасението. Около проповедниците се събрали не само затворниците. При тях дошли и много хора, които живели близо до тъмницата. Всички с радост слушали благодатните думи, които се изливали от устата на Божиите раби.   Уплашен, началникът на тъмничната стража побързал да съобщи това на градоначалника:   - Ако двамата християни, които сега са затворени, не бъдат погубени в най-скоро време, мнозина ще изоставят боговете и ще повярват в Бога, Когото те проповядват.   Градоначалникът веднага повикал при себе си Агатопод и Теодул и започнал отново да ги убеждава да изпълнят волята на императора, като принесат жертва на идолите. Както и преди, и двамата останали твърди и решително отказали да изпълнят съвета му. Фаустин не могъл повече да сдържи гнева си и заповядал, жестоко да бият Теодула. Той обаче спокойно понесъл наказанието, като продължавал да проповядва името на Иисус Христос. След това градоначалникът поискал от Теодул да му предаде християнските книги, но той му отговорил:   - Ако съм сигурен, че ти искаш да узнаеш истината и да се откажеш от заблужденията си, аз с радост щях да ти донеса книгите на пророците и апостолите, но понеже съм убеден, че имаш лоши намерения, няма да ти предам Божия дар. Фаустин още повече се разгневил и започнал да заплашва Теодула със смъртно наказание.   - Няма да те пощадя. Ще заповядам да нарежат тялото ти на късове и ще ги хвърля за храна на зверовете, ако не ме послушаш – казал му той.   - Тялото ми е готово за мъки. Прави с него каквото искаш, но аз няма да предам свещените книги да бъдат поругани – отговорил твърдо Теодул.   За да сплаши мъченика и да го принуди де са откаже от вярата си, градоначалникът заповядал да го откарат на мястото, където се изпълнявали смъртните наказания. Като видял издигнатия гол меч, Теодул преклонил глава и извикал:   - Слава на моя Господ Иисус Христос, Който благоволи да пострада за нас. Укрепен от Неговата благодат, аз с радост умирам за Него.   Теодул не бил посечен. Градоначалникът само искал да го сплаши. Като узнал, че Теодул не трепнал пред смъртното наказание, той отново го повикал при себе си. В това време той разпитвал стареца Агатопод.   - Някакво родство ли ви свързва с Теодул? – попитал го той.   - Роднински връзки нямаме, но сме свързани с обща вяра – отговорил старецът.   - Думите ти показват, че вие двамата искате едно и също наказание – казал Фаустин.   - Ако умрем от еднакви мъки, ще получим и еднаква награда – отговорил Агатопод.   - Не те ли е срам на твоите години да се заблуждаваш като юноша и доброволно да отиваш на смърт?   - Аз не се заблуждавам и надеждата ми на Христа не е суетна – отговорил Агатопод. – Похвалявам Теодула, че държи твърдо за вярата си. Аз съм по-стар от него и затова съм длъжен да му покажа по-голямо усърдие към моя Бог.   Тогава градоначалникът се обърнал към Теодул:   - Не се мами от думите на тоя старец – казал му той. – Не отивай безразсъдно на смърт. Той желае смъртта, защото е вече стар. Но ти си млад. Малко си живял. Защо искаш да се лишиш от този радостен живот?   - Ако и да съм млад на години, аз наравно с този старец се уповавам на Бога и съм готов да пострадам за Него – отговорил Теодул.   Градоначалникът заповядал да ги вържат и отново да ги отведат в тъмницата. Там дошли техните познати и приятели да изкажат своите съжаления за печалната им участ. Някои проливали сълзи.   - Защо плачете? – запитал ги Теодул.   - Плачем за вашето нещастие – отговорили те.   - Няма защо да плачете за нас, защото ни предстои нещо по-добро – казал им той.   По заповед на Фаустин двамата мъченици били оковани в тежки вериги и били откарани във вътрешната тъмница. Там ги затворили в тясна килия, за да не може никой да ги посети.аква ще бъде тяхната смърт, и как след нея ще бъдат спасени. Двамата видели на сън, че пътуват с кораб в открито, бурно море. Вълните заливали кораба и започнали да го разбиват. Всички пътници изпаднали в ужас. Някои се хвърлили в морето и започнали да се давят. А те двамата, спасени от вещото управление на капитана на кораба, облечени в бели дрехи, се озовали на планина, висока до небето. След като се събудили, те си разказали един на друг съня и се учудили, че и двамата са видели едно и също видение и с гореща молитва благодарили на Бога, че им отрежда еднаква участ.   Преди да свършат молитвата си, рано сутринта, дошли войници и за трети път ги откарали при Фаустин, който и сега започнал да ги убеждава да се откажат от вярата си. Отговорът обаче бил все същият:   - Ние сме християни и за името Христово сме готови да изтърпим всякакви страдания.   Тогава градоначалникът издал следната смъртна присъда: \"Теодул и Агатопод, понеже отказаха да принесат жертва на боговете, да бъдат удавени в морето\".   Напразно приятели и познати молели мъчениците да принесат жертва на идолите, за да спасят живота си. Теодул и Агатопод останали непреклонни. Присъдата била изпълнена. Устните им шептели молитва, когато ги хвърляли в морето, където загинали. След известно време вълните изхвърлили телата им на брега. Приятелите им ги погребали с подобаваща чест.", "date": "2018.04.05", "title": "Св. мъченици Агатопод дякон и Теодул Солунски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380498-5-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1242 г. руските армии, водени от Александър Невски разбиват рицарите на Тевтонския орден в битката на Чудското езеро.   През 1753 г. от частна колекция е основан Британският музей.   През 1886 г. е подписан Топханенския акт, с който Съединението на България е признато международно.   През 1904 г. Македония е разделена на реформени райони, управлявани от представители на Великите сили, както следва: Австро-Унгария - района на Скопие, Русия - района на Солун, Англия - района на Драма, Франция - района на Сяр и Италия - района на Битоля.   През 1948 г. със закон за кинематографията се национализират частните филмови предприятия в България и средствата за производство и експлоатация на филми.   През 1955 г. Уинстън Чърчил се отказва от поста министър-председател на Обединеното кралство по здравословни причини и приключва политическата си дейност, започнала през 1900 г.   През 1992 г. започва обсадата на Сараево от югославската армия.   През 1998 г. е отворен за движение най-големият висящ мост в Япония „Акаши Кайкио\".      ", "date": "2018.04.05", "title": "5 април, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380499-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B8%D1%81%D0%BA%D0%B8-%D0%B4%D0%B0%D0%BD%D1%8A%D1%86%D0%B8-%D0%B8-%D0%B5%D0%B2%D1%82%D0%B8%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%80%D1%8A%D0%BA%D0%B0-%D0%BD%D0%B5-%D0%B3%D0%B8-%D0%BF%D1%80%D0%B8%D0%B2%D0%BB%D0%B8%D1%87%D0%B0%D1%82", "text": "Икономиката на България е силно зависима от еврофондове и държавни поръчки, което е силно порочно. Като цяло в икономиката ни няма достатъчно инвестиции, а само с еврофондове няма как да се развива.   Преките чужди инвестиции в България са 905 млн. евро за 2017 г., а са били над 9 млрд. евро за  2007г. Нивото на преките чужди инвестиции за последните години се колебаят около 2-3% от БВП, което е значително по-ниско от периода до 2008 г., когато достигнаха близо 30%.         Малко са инвеститорите с дългосрочни планове в България, такива, които планират периодът на инвестицията да е минимум 10 години и имат намерение за трайна и повече заетост. Почти не се създава нов капитал от външни компании, а основно се влага в дългови инструменти – кредити и гаранции.  Повечето от чуждите инвестиции в България   банкови, фирмени и междуфирмени. А данните за инвестиции в дялов капитал показват, че дългосрочните интереси към България от страна на чуждестранния бизнес продължават да намаляват. Разчита се повече на вече съществуващи компании, които евентуално се разширяват, а нови чуждестранни инвеститори в България почти няма.   Българската икономика продължава да има нужда от чужд капитал и без такъв не може да постигне висок и устойчив икономически растеж за дълъг период от време.  Размерът и потокът на привлечените чужди инвестиции са в силна връзка с Брутния вътрешен продукт (БВП) на човек от населението. Колкото повече една държава привлича чужди инвестиции, толкова повече нейната икономика просперира и доходите се увеличават. Ето защо България продължава да остава последна по заплащане в ЕС за 2017 г. България е страната-членка с най-ниския БВП на глава от населението, което е с 51 % под средното за ЕС.  Недостигът на преки инвестиции пречи на икономиката на България да се развива ускорено, а поради неблагоприятната демография и лошото образование, изпитваме и дефицит на кадри. Задълбочава се проблемът с малкото количество и ниското качество на работната ръка.  Наличието на достатъчно работна ръка, както и качеството й са едновременно фактор и следствие от привличането на чужди инвестиции.   Другият проблем е корупцията, особено в обществените поръчки и разпределението на еврофондовете.  Повечето от инвеститорите изчезнаха заради корупцията. По данни на Transparency International страната ни все още се оценява като най-корумпираната държава-членка на ЕС.  Все още в България има два пъти повече сива икономика, отколкото средното в ЕС. Няма как, докато ни е двойно по-голям сивият сектор, докато имаме още много корупция, да се надяваме, че ще живеем по-добре.  С този модел на икономика, България ще си остане вечния догонващ, който все не успява да достигне средния стандарт на живот в ЕС.  Всеки от нас плаща цената за неправилния ни икономически модел.   Практиката от последните 10 години доказа, че само ниските преки данъци не са достатъчно условие за стимулиране на инвестициите. В България има нисък плосък 10% данък, но въпреки това до момента страната ни не се е превърнала в рай за бизнес и капитали.  Само ниските преки данъци не привличат инвестиции, тъй като това е краткосрочно решение и се постига краткосрочен ефект, а трябва да се гледа в по-дългосрочна перспектива.   Данъчните ставки са само една част, а другата е да се убедят инвеститорите, че могат да инвестират в страна, където има правна сигурност и благоприятна бизнес среда. Точно това им липсва в България.  Данъците не са на първо място, за да привлекат инвеститорите, а ред други неща, които са дори от по-голяма значимост.   Ако искаме да идват и да инвестират в България, то трябва да предложим и определен стандарт – болници, пътища, училища, изобщо, цялостна инфраструктура.  Освен това България има нужда да изгради потребителска сила, т.е. да се направи така, че населението да е в състояние да потребява повече, а компаниите ще инвестират, защото ще видят способността на хората да харчат повече.  Има чисто обективни причини, които пречат България да стане привлекателна за инвеститорите – ниска покупателна способност и малък пазар, лоши здравеопазване и образование, корупция и опорочени обществени поръчки.   Продължава нарастващия дефицит на квалифицирана работна ръка, като недостигът на кадри става все по-осезаем, което несъмнено допълнително ще ограничи притока на нови инвестиции.  Все още у нас не разбират, че ниски преки данъци и евтина работна ръка вече не са предимства за икономиката на България.", "date": "2018.04.05", "title": "Инвестициите намаляват заради корупцията. Ниски данъци и евтина работна ръка не ги привличат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380500-%D0%B7%D0%B0%D1%89%D0%BE-%D0%BA%D0%B5%D0%B2%D1%80-%D0%BD%D0%B0%D0%BB%D1%8F-20-%D0%BC%D0%BB%D0%BD-%D0%BB%D0%B2-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%B2%D0%BE%D0%B4%D0%B0", "text": "Ръководената от общинския съветник от БСП Борис Цветков организация ДКСМП дава на прокурор КЕВР и Софийска вода заради наливането на 20 млн. лв. от 1 април м.г. в дружеството. То от своя страна 19 г. забравя да плаща дивидент на София като миноритарен акционер в него, който обаче поема основната част от инвестициите, понеже ги защитава като европроекти и ги защитава.      „С поредица свои действия и бездействия КЕВР и други институции и власти продължават да облагодетелстват интересите на частната Софийска вода АД в ущърб на интересите на гражданите. Финансовото изражение на тези действия за 2017 г. са:   – събрани от гражданите допълнителни 20 млн. лева заради увеличението на цената на водата от 1.04.2017 г.  – увеличение на печалбата на частната Софийска вода АД с 5 млн. лева – от 25 на 30 000 000 лв.   – драстични нарушения на одобрения от КЕВР бизнес план (обосновал увеличенията на цената): неизплащане на подчинения заем от 7 112 000 лв., увеличаване на дълга от 80 224 000 лв. на 80 519 000 лв. вместо одобреното намаляване, сериозно неизпълнение на одобрените количества доставена вода – вместо 81 478 000 куб. м. за 2017 г. – отчитат 80 552 000 куб. м. или значително неизпълнение от 926 000 куб. м.     – сериозно увеличение на разходите на Софийска вода АД за външни услуги и други разходи – но не и за намаляване на загубите на вода или за изграждане на канализация.   – разбира се, приходите от гражданите са си преизпълнили.   КЕВР извърши (и продължава да извършва) следните нарушения:   – одобри бизнес-плана и исканите от частната фирма увеличения като взе нейната страна, обслужи интересите й в ущърб на интересите на гражданите;   – не допусна гражданите и не проведе обществено обсъждане за изпълнението на бизнес-плана през първата година и не допусна гражданите като не проведе обществено обсъждане на решението за второ увеличение на цената;   – не осъществява текущ контрол по изпълнението на бизнес-плана и при драстичното неизпълнение не предприема свои действия в защита на интересите на гражданите прие скандален правилник, в който смята да прави преглед на изпълнението на бизнес-плана чак след третата година, което евентуално ще коригира цената чак през петата година!!! от пет-годишния период;   – разчита на обвързани само с едната страна експерти и потвърждава техните предложения вместо да взима обективни решения и вместо да защитава обществения интерес и интересите на гражданите. Дори и когато гражданите, омбудсманът и Върховната административна прокуратура констатират грешки и драстични несъответствия в повечето случаи КЕВР отново взима страната на частната фирма и обслужва интересите и и увеличените и приходи.   – КЕВР продължава да търпи наличието и необслужването на подчинен дълг на Софийска вода АД към фирмата майка, въпреки, че „подчиненият срочен дълг е използван като инструмент за трансфер на печалба о дъщерното дружество към дружеството-майка (за 2011 и 2012 г. под формата на лихви са преведени 10 517 513,52 лв)“ и че „наличието и необслужването на такъв дълг може да се използва като лост за натиск при евентуално влошаване на отношенията с концесионера“ – цитати от стр. 47 от Решение № БП-Ц-1/29.03..2017 г. на КЕВР. Този лост вече беше използван при отказа на СОС и на СО да насрочат референдум за прекратяване на концесията за водата въпреки подписката и искането на десетки хиляди столичани”.   В същото време съветникът от ВМРО Карлос Контрера нарече „безумие” друго наливане на милиони в бездънната каца Софийска вода от властта – предложението на регионалния министър за въвеждане на „такса солидаронст” – т.е. всички да плащаме несъбраните поради некадърност или нежелание или за купуване на гласове от фирмата на сметките на малцинствата.   Скоро очаквайте: взема ли шефът на Софийска вода по-голяма заплата от американския президент и 10 пъти повече от българския? ", "date": "2018.04.05", "title": "Защо КЕВР наля 20 млн.лв. на Софийска вода?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380501-%D0%B3%D0%B5%D1%80%D0%B1-%D1%86%D0%B8%D0%BD%D0%B8%D1%87%D0%BD%D0%B8-%D0%B1%D1%8F%D0%B3%D1%81%D1%82%D0%B2%D0%B0-%D0%B5-%D0%B8%D0%BC%D0%B0%D0%BB%D0%BE-%D0%B8-%D0%BE%D1%82-%D0%B0%D0%BB%D0%BA%D0%B0%D1%82%D1%80%D0%B0%D0%B7", "text": "С цинизъм и с обичайните си опити да омаловажат случая с избягалите затворници, подходиха депутатите от ГЕРБ    Според Данаил Кирилов “бягства от затворите е имало още от времето на граф Монте Кристо, бягства има и от Алкатраз”.   Цветан Цветанов пък се нахвърли на БСП и ги обвини, че “политизират всеки случай”.   Оказа се, че Валентин Радев и Цецка Цачева са на различно мнение за причините за инцидента.     Правосъдният министър бе категорична пред парламента, че става дума за поредица от човешки грешки, включително и за факта, че двамата рецидивисти са се снабдили с оръжие зад решетките.   МВР-шефът обаче застана на друга позиция. За никаква човешка грешка не става дума, а за грубо нарушение, отсече той.   И двамата бяха категорични, че виновните за случая ще си понесат отговорността.         “Гласувайте за чистачката за мъж на годината!” Това предложи на страницата си във Фейсбук режисьорът Андрей Слабаков. Моля компетентните органи чистачката на Софийския централен затвор да бъде повишена в чин”, добавя той.     Сериозността на ситуацията и неадекватността на управляващите предизвикаха десетки коментари, всеки от които от точен по-точен в най-наболелите места на герберското управление – съсипия на нацията и държавата. Появи се и колаж на плаката от популярния сериал “Бягство от затвора”, но с лицата на местните ни герои – графмонтекристовци, както им се възхити Данаил Кирилов от ГЕРБ, шеф на правната комисия в парламента!   Георги Дренчев:   Стана безпощадно ясно, че от държавата ни само чистачките работят и то не това, което им е работа. … Има чистачки, които гонят затворници, други които пишат оди за управляващите и такива, които купуват ЧЕЗ- чиста работа.   Виктория Тинтерова:   Ужасно страшните, въоръжени до зъби бегълци така се шашнали от чистачката, която им викала – що стреляте по полицаи, бе …и тичала след тях, че й се помолили възпитано да се махне… Представяте ли си тоя водевил?!    Ахааааааааа, моля ви, кинаджиите, някой да направи филм! Дори мистър Питкин, дори Фернандел не са толкова смешни, колкото тая само сцена.   Васил Петев:   МВР е спипало Пабло Ескобар от Костенец.   Това не е майтап. По истински случай е. Новината е от преди минути.   Надявам се обаче, че всички вие, вече достатъчно ясно сте осъзнали сериозността на заболяването ни. Цялото ни общество е с 40 градусова температура и трябва спешно лечение. И тук не ви говоря за нуждата от хапче аспирин, а за масова публична всеобществена химиотерапия. Няколко курса.   Щото хора, трябва да се направи нещо. Толкова ниско ниво сме, че и глиганите в троянско обмислят да емигрират в Белгия.   А след като и това се случи най-накрая ще прочетете:   ИЗВЪНРЕДНО! МВР спипа Ум Белият делфин от Варна! Полицаи без шнорхели го разпитват в продължение на 3 часа!   А след това сами ще си подадете кандидат документите за ДС. Защо ли? Защото ще искате да сте колега с Ну, погоди! Затова!   Николай Хаджигенов:   Цитат на деня Данаил Кирилов – ГЕРБ: „Случаи на бягство от затвора винаги е имало, като се започне от времето на граф Монте Кристо и се стигне до строго охранявания „Алкатраз“.   Цветан Цветанов: „Аз мисля, че историческият преглед, който направи колегата Кирилов, показва, че през годините е имало такива случаи не само у нас“   Цветанов мисли??????   За Кирилов Граф Монте Кристо е истински герой?   Дали не го бърка с Кристо, който е избягал наистина?   Казах ви, че ти са еб@ти идиотите, нали?   Ма и ние, щом ги търпим.   Иван Петров: Чичо Цец Цач казал, че отговорност се носи персонално! Тоя да не е ходил на курсове по право някъде?", "date": "2018.04.05", "title": "ГЕРБ цинични:Бягства е имало и от Алкатраз"}
{"url": "http://www.classa.bg/%D1%81%D0%B2%D1%8F%D1%82/item/380493-%D0%B2%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%80%D1%83%D1%81%D0%BA%D0%B8-%D0%B4%D0%BE%D0%BA%D1%82%D0%BE%D1%80%D0%B0%D0%BD%D1%82-%D0%B8%D1%81%D0%BA%D0%B0-%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0", "text": "Всеки втори докторант в руските университети има желание да се реализира професионално в чужбина, а цялостния стремеж на младите хора в Русия да търсят работа в други страни се увеличава с нарастването на равнището на образование. Това става ясно от ново изследване на Центъра за продължаващо обучение към Института по приложни икономически изследвания РАНХиГС, цитирано от руските медии.   \"Най-големият дял младежи, изразяващи готовност да се преместят в друга страна, е сред докторантите (50%), а най-малко от всички - сред професионалистите на средно ниво (28,2%). С нарастването на равнището на образование се увеличава и желанието на младите хора да търсят работа в други страни\", се изтъква в проучването.     Според авторите на изследването тази тенденция се обяснява с обстоятелството, че повишаването на степента на образование разширява професионалните възможности на младите хора, включително им дава надежда да се трудоустроят в чужбина. От друга страна, това може да означава, че висококвалифицираните професионалисти не винаги могат да си намерят достойна работа в родния си край.   Желание да отидат в друга страна и да работят там изразяват главно жителите на големите градове: това го обмислят 41,2% от младежите от областните центрове и само 29,7% - от други градове.   \"Младите хора в столиците на регионите имат повече не само образователни, но също така и информационни, организационни възможности за планиране на трудова миграция в чужбина, а оттам е и по-вероятно да се замислят за това\", поясняват авторите на изследването.   Желанието на младите хора, които имат само общо образование, да си намерят работа в чужбина, най-вероятно може да се обясни с желанието да получат образование в чужбина и след това да се трудоустроят там.", "date": "2018.04.05", "title": "Всеки втори руски докторант иска да емигрира"}
{"url": "http://www.classa.bg/%D1%81%D0%B2%D1%8F%D1%82/item/380494-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0%D0%B1%D0%B8%D1%80%D0%B0%D1%82-%D1%81%D0%B8%D0%BB%D0%B0-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8,-%D0%B4%D0%BE%D1%80%D0%B8-%D1%80%D0%B0%D1%81%D0%B8%D1%81%D1%82%D0%BA%D0%B8-%D0%B2%D1%8A%D0%B7%D0%B3%D0%BB%D0%B5%D0%B4%D0%B8", "text": "Хърватският президент благодари на Аржентина, че след Втората световна война е приела печално известни и пронацистки военнопрестъпници. В България водещ политик нарича ромското малцинство “диви, приличащи на хора същества”. А унгарският премиер обявява, че “цветът” на европейците не трябва да се смесва с този на африканци и араби.   След Втората световна война подобни възгледи са табу в Европа и са изразявани от крайнодесни маргинални организации. Днес в някои части на Централна и Източна Европа те са изразявани открито от лидери от основните политически течения, нещо, което е част възхода на популизма на фона на глобализацията и масовата миграция.     “В региона се случва нещо по-голямо, което произведе патриотичен, ксенофобски и консервативен дискурс, чрез който крайнодесни идеи успяха да се превърнат в основно (политическо) течение”, каза Том Джунс, историк от Фондацията за хуманитарни и социални изследвания в българската столица София.     На много места завоят надясно включваше реабилитиране на нацистки колаборационисти, често бойци или групировки, почитани като борци срещу комунизма и бранители на националната свобода. В Унгария и Полша освен това правителствата подкопават устоите на независимостта на съдебната система и медиите, което накара правозащитни организации да отправят предупреждение, че в някои части от региона, който през 1989 г. отхвърли подкрепяните от Москва диктатури, демокрацията е под заплаха.     Според някои анализатори Русия прикрито подпомага дейността на екстремистки организации, за да дестабилизира западните либерални демокрации. Макар че е трудно това твърдение да бъде доказано с конкретни факти, е видно, че възходът на радикалните организации тласна умерените консервативни партии в Европа надясно, за да запазят подкрепата на избирателите.   Такъв е случаят в Унгария, където премиерът Виктор Орбан и неговата партия Фидес - фаворитът за спечелване на парламентарните избори на 8 април - привлякоха избиратели с все по-гръмка антимигрантска кампания.   Представяйки се за спасител на бяла християнска Европа, завладявана от мюсюлмани и африканци, Орбан настоя, че унгарците не искат “техният цвят, традиции и национална култура да се смесват с тези на други”.   Унгарският премиер, който се отнася приятелски към руския президент Владимир Путин, беше и първият европейски лидер, подкрепил Доналд Тръмп в предизборната надпревара в САЩ през 2016 г. През 2015 г. Орбан издигна ограда с бодлива тел по границите на Унгария, за да спре мигрантите, и оттогава отправя апокалиптични предупреждения, че ако миграцията продължи, Западът ще се изправи пред расово и цивилизационно “самоубийство”.   Орбан е обсебен и от демонизирането на финансиста и филантроп Джордж Сорос - роден в Унгария оцелял от Холокоста - когото невярно представя като радетел за безконтролна имиграция към Европа. През 2017 г., в рамките на това, което критици нарекоха разпространявана под егидата на държавата конспиративна теория с антисемитски нотки, унгарското правителство е похарчило 48,5 милиона долара за реклами срещу Сорос, твърди разследващият новинарски сайт “Алтлатсо” (altlatszo.hu).   В неотдавнашна реч Орбан заклейми Сорос с език, който повтаряше антисемитски клишета от 20 век. Той заяви, че враговете на Унгария “не вярват в труда, а във финансовите спекулации; те нямат родина, но в същото време мислят, че целият свят е техен”.   В Полша ксенофобският език също е във възход. През ноември, когато националистите се събраха на огромно шествие по случай Деня на независимостта и някои от тях носеха транспаранти с призиви за “Бяла Европа” и “Чиста кръв”, полският министър на вътрешните работи нарече това “прекрасна гледка”.   Полските власти са затънали и в тежък спор с Израел и еврейските организации заради закон, криминализиращ обвиняване на Полша за престъпленията на Германия по време на Холокоста.   Когато напрежението се повиши, полският премиер Матеуш Моравецки заяви, че сред виновните за Холокоста има и “еврейски извършители”. Той също така посети в Мюнхен общ гроб на бойци от полска нелегална съпротивителна групировка, която е сътрудничила с нацистите.   В същия стил Аркадиуш Карбовяк, представител на полските власти, натоварен да организира създаването на нов исторически музей във Варшава, окачестви следвоенните трибунали в Нюрнберг като “най-големия съдебен фарс в еропейската история”. Той заяви, че нюрнбергските процеси са станали “възможни единствено заради сериозната роля на евреите” в организирането им и ги нарече “мястото, където е създадена официалната религия на Холокоста”.   В целия регион роми, мюсюлмани, евреи и други малцинства изразиха безпокойство за бъдещето. Но националистите настояват, че не насаждат омраза. Те твърдят, че защитават националния суверенитет и своя християнски начин на живот от глобализацията и масовия приток на мигранти, които не могат да бъдат асимилирани.   На Балканите, които през 90-те години бяха окървавени от етнически военни конфликти, също има възход на национализма, особено в Сърбия и Хърватия. Политически анализатори там смятат, че руската пропаганда подклажда старите етнически напрежения.   Откакто през 2013 г. се присъедини към ЕС, Хърватия трайно се движи надясно. Някои представители на властите отрекоха Холокоста и възхвалиха ролята на ултранационалистическия и пронацистки режим на хърватските усташи, при който във военновременни затворнически лагери са убити десетки хиляди евреи, сърби, роми и хървати антифашисти.   При неотдавнашно посещение в Аржентина хърватският президент Колинда Грабар-Китарович благодари на Буенос Айрес за приютяването след войната на хървати, които са били представители на усташкия режим. Най-известният “ловец” на нацисти в света, Ефраим Зуроф от центъра “Визентал”, нарече изказв ането й “ужасяващо оскърбление към жертвите”. Впоследствие Грабар-Китарович заяви, че с думите си не е целяла да възхвалява тоталитарен режим.   В същото време в България, която е ротационен председател на ЕС, правителството включва крайнодясна коалиция, “Обединени патриоти”, чиито представители са отправяли нацистки поздрави и са обиждали малцинства. Вицепремиерът Валери Симеонов нарече ромското малцинство в страната “диви, приличащи на хора същества”, чиито жени са “с инстинкти на улични кучки”.   Изследователят Джунс заяви, че макар и в България да има увеличение на престъпленията от омраза, проблемът не предизвиква особено безпокойство на запад, защото страната контролира публичния си дълг и за разлика от Полша и Унгария не отправя предизвикателство към фундаменталния западен консенсус.     Макар че в Западна Европа популистките и крайнодесните организации също са във възход, при едни и същи предизвикателства страни като Полша и Унгария се оказват по-уязвими, каза Петер Креко, директор на Института за политически капитал в Будапеща. “В по-млади, по-слаби и по-крехки демокрации”, заяви той, “десният популизъм е по-опасен, защото може да отслаби и дори да унищожи демократичните институции”.", "date": "2018.04.05", "title": "В Централна Европа набират сила крайнодесни, дори расистки възгледи"}
{"url": "http://www.classa.bg/%D1%81%D0%B2%D1%8F%D1%82/item/380495-%D0%BC%D0%BE%D0%B6%D0%B5-%D0%BB%D0%B8-%D0%BA%D0%B8%D1%82%D0%B0%D0%B9-%D0%B4%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D1%81%D0%B0%D1%89-%D0%BE%D1%82-%D0%BB%D0%B8%D0%B4%D0%B5%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Тъй като изкуственият интелект преобразява световната икономика, икономистите, които някога твърдяха, че огромното китайско население ще изведе страната до статута на “суперсила”, ще трябва да преосмислят това си заключение. Всъщност, докато световната икономика достига по-високи етапи на развитие, днешното китайското предимство в трудовата сила утре може да се превърне в недостатък.     На фона на най-новата търговска битка между Китай и САЩ, повечето икономисти приемат за дадено, че Китай ще постигне икономическо върховенство в дългосрочен план, без значение какво ще се случи сега. Все пак с четири пъти по-голямо население от САЩ и твърда програма за наваксване на столетията технологическа стагнация, не е ли неизбежно Китай категорично да поеме короната на икономическата хегемония?   Не съм толкова сигурен. Много от икономистите, включително и онези експерти, които виждат огромната трудова сила на Китай като решаващо предимство, се притесняват, че роботите и изкуственият интелект ще заемат в крайна сметка повечето работни места, оставяйки повечето хора да безделничат, заети с развлекателни дейности.   Кое от двете? През следващите 100 години кой ще надделее - китайските работници или роботите? Ако роботите и изкуственият интелект са основните двигатели на производителността през следващия век, може би наличието на огромно население, за което да се полагат грижи, особено население, което е контролирано чрез ограничение на интернета и достъпа до информация, ще се окаже по-скоро пречка за Китай. Бързото застаряване на китайското население допълнително задълбочава проблема.   Понеже нарастващото значение на роботите и изкуствения интелект намаляват китайското предимство в производството, способността да бъдеш лидер в технологиите ще придобие по-голяма значение. Така, сегашната тенденция към по-голяма концентрация на власт и контрол в ръцете на централното правителство, в противовес на частния сектор, може да подреже крилете на Китай, докато световната икономика достига по-високи етапи на развитие.   Възможността Китай никога да не измести САЩ като световен икономически хегемон е обратната страна на проблема с технологиите и неравенството. На Запад всеки се притеснява за бъдещето на труда, но в много отношения това е по-голям проблем за китайския модел на развитие, отколкото за американския.   САЩ трябва да решат проблема как да разпределят доходите вътрешно, особено като се има предвид изключително концентрираната собственост върху нови идеи и технологии. Китай обаче има допълнителен проблем - как в ерата на машините да удължи изключителните си права на световна сила в износа.   Вярно, много слабо вероятно е критиките и недоволството на президента Доналд Тръмп да доведат до мащабно завръщане на производствени работни места в САЩ. САЩ обаче имат потенциала да увеличат размера на производствената си база, ако не като работни места, то като продукция. Все пак днешните високотехнологични производствени цехове произвеждат много повече с много по-малко работници. Роботите и изкуственият интелект се използват не само в производството и безпилотните автомобили. Лекари-роботи, финансови съветници-роботи, адвокати-роботи са само върхът на айсберга в настъплението на машините в сегмента услуги на трудовия пазар.   Разбира се, възходът на Китай едва ли е мираж, а бурният му растеж не се основава само на голямото население. Индия има население, което е близко по числеността си (и в двете страни живеят по около 1,3 милиарда души), но поне засега е доста назад. Трябва да се отдаде дължимото на китайските ръководители за чудотворната работа, която свършиха, извеждайки от бедността милиони хора и създавайки средна класа.   Бързият китайски растеж обаче е движен главно от технологичното наваксване и инвестициите. И макар Китай, за разлика от Съветския съюз, да демонстрира много по-големи компетенции в развитието на създадени на местно ниво иновации - китайските компании вече са лидери в следващото поколение мобилни мрежи 5G, а китайският капацитет за водене на кибервойни отговаря изцяло на американския, това да си близо до най-съвременните технологии не е същото като да ги определяш.   Напредъкът на Китай все още до голяма степен идва от внедряването на западни технологии, а в някои случаи, от присвояване на интелектуална собственост. Тръмп едва ли е първият американски президент, който се оплаква по този параграф, и е прав, (макар че започването на търговска война не може да бъде решение).   В икономиката на 21 век други фактори като върховенството на закона, както и достъпът до енергия, обработваема земя и чиста вода, могат също да стават все по-важни. Китай върви по собствен път и не е изключено все пак да докаже, че централизираните системи могат да дадат тласък на развитието още по-напред и по-бързо, отколкото някой си е представял, да докаже, че е много повече от просто страна с растящ среден доход. Световната доминация на Китай обаче едва ли е предопределеният несъмнен факт, който толкова много експерти изглежда приемат.   Все пак САЩ също са изправени пред големи предизвикателства. Например страната трябва да измисли начин да обуздае динамичния технологичен растеж, като същевременно предотврати прекомерната концентрация на богатство и власт. Да бъдеш хегемон обаче не изисква да бъдеш най-голямата страна в света - в противен случай, Англия никога нямаше да управлява голяма част от света, както стана в продължение на повече от век.   Китай може да поведе дигиталното бъдеще, ако САЩ “изгубят топката”, но няма да стане доминираща световна сила, само защото има по-голямо население. Напротив, настъпващата епоха на машините може да бъде преломен фактор в битката за хегемония.  ", "date": "2018.04.05", "title": "Може ли Китай да измести САЩ от лидерската позиция в икономиката?"}
{"url": "http://www.classa.bg/%D1%81%D0%B2%D1%8F%D1%82/item/380496-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0-%D0%B5", "text": "  Въпросът може ли да се предотврати световна война е много важен. Според мен – не. Защото причината за войната е агресивната политика на запада, която им е нужна, за да поддържат изкуствения си стандарт. Може ли да няма война, ако Русия отстъпи?     Ами тя вече отстъпи. И то отстъпи много. Отстъпи Източна Европа, разпадна се дори СССР, т.е. Русия отстъпи дори част от своята територия.     И какво – след още малко време отново по някаква причина нападаме Русия! Помните ли къде беше преди границата? На Калотина и през Берлинската стена. След това се пренесе на Черно Море и на Полско-Беларуската граница. Сега вече е на Руско-Украинската граница!   До кога Русия да отстъпва?   Тя ли е агресорът?   Въпросът за световната война не е въпрос на Русия. Той е въпрос на агресивната политика на Запада. Ако някой знае как тази политика може да се спре, само той може да предотврати световната война.", "date": "2018.04.05", "title": "Световна война? Неизбежна е!"}
{"url": "http://www.classa.bg/%D1%81%D0%B2%D1%8F%D1%82/item/380491-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%B2-%D0%B8%D1%81%D0%BF%D0%B0%D0%BD%D0%B8%D1%8F", "text": "            Ако се абстрахираме от истерията около бившия регионален лидер Пучдемон и погледнем фактите, не би останало много от т.нар. „политически затворници\" и самопровъзгласилите се за мъченици за каталунската независимост. Карлес Пучдемон, чийто управленски правомощия бяха отнети, всъщност е един нормален испански гражданин, обвинен от прокуратурата в Мадрид в тежки престъпления. Той се издирва с европейска заповед за арест, която ще бъде изпълнена в Германия.     Всяка година в ЕС има по около 15 хиляди такива случая. В действителност обаче само половината от издирваните биват предавани обратно на страната, издала съответната заповед за арест. А в Германия тези случаи са още по-редки. Следователно самопровъзгласилият се за каталунски герой за независимост има добри шансове да не бъде върнат в Испания.   Върховният съд на провинция Шлезвиг-Холщайн проверява иска на прокуратурата за екстрадирането на Пучдемон. И това е съвсем нормална процедура. Тоест няма повод за вълнение. Трябва да се доверим на правовата държава и нейните органи. Разбира се, че европейският гражданин Пучдемон може да извърви целия юридически път и да обжалва иска за екстрадиране. Това е негово право. Но трябва да се знае също, че той не е особен случай.     Престъпленията, които му се приписват, дават достатъчно основание за неговото екстрадиране. И водачът на сепаратистите просто трябва да отговаря пред испански съд. Пучдемон се е укрил от правосъдието. Можем да го наречем и страхливец, защото избяга в Белгия, оставяйки в беда много от съратниците си в Каталуния.   Всеки предполагаем престъпник трябва да отговаря пред съда. Но Пучдемон не, така ли? Съюзите, които той сключва, са меко казано странни. В Белгия той се остави да бъде ухажван от фламандските националисти и сепаратисти. Във Финландия беше гост на един доста объркан депутат от Лапландия. А в затвора в Германия го посети не кой да е, а един от основателите и бивш шеф на дяснопопулистката партия \"Алтернатива за Германия\" Бернд Луке.    Да, тази среща с каталунеца, който се кичи с ореола на невинността, предизвика силен медиен интерес в Германия. И трябва да признаем, че с умел медиен пиар каталунският политик продължава да привлича вниманието върху себе си - той изнася доклади, нарича себе си „президент\" и така провокира испанското правосъдие. Всъщност европейската заповед за задържане, която беше отменена преди Коледа и подновена наскоро, не може да учуди Пучдемон. Тя пасва идеално на неговата медийна инсценировка.       Ако си бе останал в Брюксел да се наслаждава кротко на своето изгнание, вероятно скоро всичко щеше да утихне около него. Пълна загадка е обаче, защо Лявата партия и Зелените в Европарламента се поддават на пиара на каталунския лидер. Авантюристично е тяхното предложение германското правителство да се намеси така, че да повлияе на решението на съдиите в случая Пучдмон. Очевидно левите и Зелените не са разбрали как функционира правовата държава.   Пучдемон, който проведе нелегален референдум и противоконституционно обяви независимостта на Каталуния, трябва да отговаря пред правосъдието - в един съдебен процес, където е най-логично той да се проведе - в Испания. Ако обаче германското правосъдие реши, че екстрадирането не може да бъде осъществено, то трябва да приемем и неговото решение. Защото в правовата държава водещ принцип е правото, а не политическата пропаганда на този или онзи.", "date": "2018.04.05", "title": "Пучдемон трябва да отговаря - в Испания!"}
{"url": "http://www.classa.bg/%D1%81%D0%B2%D1%8F%D1%82/item/380492-%D0%B3%D0%BE%D1%80%D0%B4%D0%BE%D1%81%D1%82%D1%82%D0%B0-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Дългата празна платформа на междинната ЖП-гара в Мьоз открива гледка към безкрайни яркожълти полета с рапица. Нито звук не нарушава тихата пасторална картина. В този момент пристига влакът от Париж. Трийсетина души слизат на перона и се насочват към паркинга. След пет минути платформата отново опустява.   Тази сцена се повтаря най-много 13 пъти на ден, т.е. съоръжението се ползва около 90 минути дневно. Повечето пасажери хващат влака до Страсбург и нататък, a не ползват TGV за кратки разстояния.   На годишна база тези спирки обслужват по-малко хора, отколкото метрото в Париж обслужва за един час на ден.   Ненужните спирки на твърде скъпите трасета на TGV са една от множеството причини да се стигне до неплатежоспособността на прочутата железопътна система на Франция, която в момента съществува благодарение на животоспасяващата финансова помощ от държавата.         Високоскоростният влак е красив символ и \"национална гордост\". Всеки кмет иска да има гара за TGV, но тези влакове не са създадени с цел да спират на всеки 30 километра.   ЖП-операторът SNCF (или Société Nationale des Chemins de Fer - Национална железопътна компания) работи на годишен дефицит от 3 милиарда евро, въпреки че получава 14 милиарда евро всяка година под формата на бюджетна субсидия. Това е почти 1/2 от размера на бюджета за отбрана на Франция. Дългът на френските железници е в размер на 45 милиарда евро, задлъжнялост, сравнима с националния дълг на страна като Нова Зеландия.   Дългосрочните данни показват, че влаковете губят пазарен дял спрямо авиокомпаниите и автобусите.   Франция отлага задължителните реформи на SNCF в продължение на 30 години, докато транспортната услуга губи все повече клиенти. Това не може да продължава, предупреди финансовият министър Брюно льо Мер преди седмици.   Реанимирането на SNCF, създадена през 1938 г., е проблем, който създава непреодолими трудности на френските правителствени ръководители в продължение на няколко десетилетия.   Президентът Еманюел Макрон се ангажира да успее там, където предшествениците му се проваляха последователно. Откакто влезе в Елисейския дворец преди 10 месеца, той предложи мащабна реформа на пазара на труда, съкрати данъците за частния бизнес и инвестициите, и инициира пълна промяна на публичните политики в ресори от образованието до имиграцията.   Колапсът на железопътната система обаче се оказва най-тежкото предизвикателство пред 40-годишния държавен глава - от подхода му към този проблем ще зависи дали той ще може да се справи с останалите си цели до края на мандата. Проблемите на SNCF засягат хора, локации, политически интереси. Работниците от жп-сектора имат специален статут, могат да се пенсионират на 52-годишна възраст, а ако не извършат някое грубо нарушение, имат пълни гаранции за запазване на работното си място.   В продължение на десетилетия политиците не смееха да посегнат към привилегиите на държавните транспортни служители заради нежелание да провокират реакция на синдикатите, които вече имат опит с неподчинението.    През 1995 г. организираха 3-седмична национална стачка на жп-линиите, която спря движението в цяла Франция.   Сега синдикатите се опитват да приложат подобна силова позиция - от 3 април започна тримесечен период на частични стачни действия, който ще засегне стотици планови пътувания. Всичко това - заради плановете на Макрон да реформира статута на железопътните работници и да отвори сектора за частна конкуренция.   Протестът се превърна във всеобхватна демонстрация срещу реформите на президента, след като стачката на SNCF беше подкрепена от служителите на националния авио-превозвач Air France, работниците от енергийния сектор, компаниите за сметосъбиране, и студенти от държавните университети.   Депутатите от опозицията и местните власти, които отказват да приемат закриването на губещите гарите, задълбочават проблема.   За Франция железниците са \"гордост и инструмент на националното единство\", както го формулира Жак Ширак през 2001 г.   Премиерът Едуар Филип предлага да се създаде самостоятелен статут за всички новоназначени служители на железниците, а старите привилегии да се запазят за съществуващия до момента състав.   Целта на правителството е да прокара промените до средата на годината, като междувременно трябва да получи подкрепа от парламента и да довърши преговорите с профсъюзите и потребителските групи на пасажерите.   Държавата обещава да поеме част от дълга на SNCF преди следващите избори през 2022 г., само ако загубите на компанията се елиминират. Доколко това е реалистичен сценарий - не е съвсем сигурно.    Нискотарифните авиокомпании и автобусните превозвачи предлагат алтернативи.    Средният брой километри, пропътувани от един пасажер при влаковете на дълги разстояния, е спаднал с 3,8% от 2008 до 2016 г. Същият измерител при автобусите отчита повишаване с 31%. Общият брой самолетни пасажери се повишава с 19 на сто.   През 2017 г. жп-трафикът се подобрява леко благодарение на откриването на четири нови високоскоростни линии с общо 700 км трасета за TGV.   Досега SNCF се радваше на предимството да бъде монополист, но тази ситуация ще трябва да приключи според правилата на ЕС. От 2020 г. компанията ще трябва да допусне оперирането на частни жп-оператори.   Сблъсъкът с конкуренцията може да се окаже притеснителен. Всеки германски жп-работник допринася с 25% повече по отношение на пасажери и пренесени товари. Служителите в швейцарските жп-превози са 3 пъти по-производителни от френските. Наваксването може да отнеме между 5 и 10 години.", "date": "2018.04.05", "title": "\"Гордостта на Франция\" - най-скъпият проблем на Макрон"}
{"url": "http://www.classa.bg/%D1%81%D0%B2%D1%8F%D1%82/item/380486-%D0%BF%D1%83%D1%82%D0%B8%D0%BD-%D0%BF%D1%80%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D1%85%D0%B0%D1%80%D0%BC%D0%BE%D0%BD%D0%B8%D1%8F-%D0%B8-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D1%8F", "text": "          Ръкостискане, светкавици, усмивки пред камерите. Срещата между Владимир Путин и Реджеп Тайип Ердоган в Анкара се превърна в огромен медиен спектакъл. Официалният повод за срещата: двамата държавни ръководители искаха заедно да отпразнуват първата копка за изграждането на първата турска АЕЦ \"Аккую\". По данни на турските медии, струващата 20 милиарда долара АЕЦ, която Русия изгражда край град Мерсин, ще покрива десет процента от турските потребности за електроенергия след влизането си в експлоатация. И това не е първият съвместен проект между Турция и Русия в енергийната сфера.      Шефът на истанбулското бюро на фондация \"Хайнрих Бьол\" - Кристиан Бракел подчертава значението на енергийното сътрудничество и за двете страни. „Русия е много важен партньор за турския газов пазар. Около 63 процента от всички доставки на природен газ идват от Русия. От известно време двете страни планират изграждането на газопровода \"Турски поток\", по който ще тече газ и към ЕС. И двете страни печелят от това сътрудничество. Русия иска да засили влиянието си на европейския енергиен пазар, а Турция иска да се утвърди като енергиен разпределителен център\", казва той в разговор с ДВ.   Тясно икономическо сътрудничество между Москва и Анкара: главно по енергийните въпроси   Турция и Русия си сътрудничат и в други сектори. По данни на Световната търговска организация (СТО), Турция внася най-много стоки от Русия след ЕС. 11 на сто от турския внос идват от Русия. Освен петрол и въглища, Русия изнася за Турция и желязо. Туризмът също играе съществена роля в икономическото сътрудничество между двете страни. Средно четири милиона руснаци почиват всяка година в Турция. В замяна на това Турция изнася за Русия аграрни продукти като лимони и слънчогледово семе, но преди всичко автомобилни части и резервни части за кораби. По данни на статистическата агенция на ООН, през 2016 година между двете страни са осъществени външнотърговски сделки на стойност 17 милиарда долара.     Независимо от добрите търговски връзки, преди две години и половина отношенията между двете страни стигнаха почти до точката на замръзване. През ноември 2015 година турските ВВС свалиха един руски боен самолет, който навлезе в турското въздушно пространство на път за Сирия. Самолетът се разби, а един пилот загина. Сега пък в района на Идлиб в северозападната част на Сирия отново се сблъскват диаметрално протовоположните интерси на Москва и Анкара. Експертът по въпросите за Сирия Сам Хелер е убеден, че съдбата на Идлиб ще бъде решена в задкулисни преговори между Турция и Русия. „В Идлиб са събрани най-големите врагове на Асад и по тази причина Русия може да даде зелена улица за офанзива на режима в провинцията\", казва той. Според него обаче, такава стъпка ще има последици за Турция, тъй като офанзивата ще предизвика бягството на стотици хиляди хора през границата с Турция. А Анкара иска да предотврати подобно нещо на всяка цена.   Гражданската война в Сирия: в разрез с руските интереси, Турция иска да изгради буферна зона в северната част на страната   От 2016 година турската армия контролира обширни части от съседната провинция Алепо. През изминалите седмици турската армия завладя и кюрдския регион Африн.Турското правителство иска да разсели в тези региони част от 3, 5-те милиона сирийски бежанци, които са в Турция от 2011 година и създават напрежение в страната. Сам Хелер е убеден, че Турция иска да запази Идлиб като „буфер срещу войната\".     В аферата Скрипал Турция не се солидаризира с партньорите си от НАТО и страните от ЕС и не експулсира руски дипломати. Много западни държави експулсираха руски дипломати, солидаризирайки се с британското правителство, което обвинява Русия за покушението срещу бившия двоен агент Сергей Скрипал. Кристиан Бракел обаче на съзира в поведението на Турция отдалечаване от Запада. Той не споделя и мнението, че възниква нов съюз между Турция и Русия срещу Запада. „Има няколко страни членки на ЕС, например България и Гърция, които също не изгониха руски дипломати. В крайна сметка това беше акция на ядрото европейски държави като Германия, скандинавските страни и държавите от Бенелюкс. Турция се опитва да направи сложен шпагат.    От една страна, иска да запази своята обвързаност с Европа и най-вече с Великобритания, като същевременно не желае да ядосва Русия\", казва експертът. А запазването на този баланс е трудна работа, както показва бегъл поглед върху икономическите показатели. Русия не е единственият важен търговски партньор на Турция. С близо 12 милиарда долара търговски оборот през 2016 година Великобритания се нарежда на второ място сред най-важните пазари за турски стоки.", "date": "2018.04.05", "title": "Путин при Ердоган - хармония и противоречия"}
{"url": "http://www.classa.bg/%D1%81%D0%B2%D1%8F%D1%82/item/380487-%D0%BA%D0%B0%D0%BA-%D1%81%D0%B5-%D0%B8%D0%B7%D0%BB%D0%BE%D0%B6%D0%B8-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%81%D0%BA%D0%BE%D0%BF%D0%B8%D0%B5", "text": "          Скандал! Така най-предпазливо може да се опише вчерашното изказване на посланика на Руската федерация Олег Шчербак пред тълпа от стотина души хора, обединени главно от грубия си речник: речник, който не би си позволил нито един човек с поне минимално домашно възпитание, лична култура и уважение към страната си.     Всеки има право да протестира, но и носи лична морална отговорност за начина, по който се ползва от това право: дали го прави достойно или позорно. Партията \"Единна Македония\" вчера явно реши да предприеме публично самоубийство, а за място на акта си избра улицата пред руското посолство в Скопие. Самоубийствено беше не толкова решението ѝ да протестира срещу експулсирането на руски дипломат от Македония (всеки има право на собствена позиция), колкото съпътстващата този протест канонада от най-гнусни обиди срещу премиера на Република Македония Зоран Заев и срещу стратегическите цели на държавата, които поддържат повече от 70% от гражданите.     Всеки нормален човек би очаквал, че на руския посланик ще му бъде крайно неприятно дори да надникне през прозореца си тъкмо в този момент - камо ли пък да излезе и да се възправи пред тълпата, бълваща подобна помия. Но действията му бързо разсеяха тази илюзия. Със спокойствието, характерно за руските гвардейци, и без изобщо да се тревожи, че легитимира един протест, който всъщност оспорва държавните приоритети на страната-домакин, посланикът реши да одобри и дори да възнагради тази смрад от простащини и обиди. И \"благодари на публиката за коментарите\".   Но за кои точно „коментари\"? Дали за онези, които описваха премиера на страната-домакин на Шчербак като \"психопат\" и \"копеле\", а самата страна Македония като „окупирана от НАТО, която Русия трябва да освободи\"? С публичната си благодарност за такива коментари (други просто нямаше), той всъщност удари държавен печат върху този вид \"приятелско\" отношение към Русия. Поразително и тъжно... Наистина е разочароващо, ако една голяма страна като Русия в лицето на своя посланик смята, че стотина души пред руското посолство, и още толкова сред праволинейните християнски братства, са еталон за настроенията в Македония - а не двата милиона граждани, които искат да развиват културни, икономически, научни, искрени и приятелски отношения с руския народ, но в същото време отказват друг да им диктува в кои съюзи и алианси трябва да членува тяхната миролюбива страна.   Посланик Шчербак реши да одобри и дори да възнагради групичката, бълваща простащини и обиди   Много трябва да е паднало самочувствието на Москва, след като тъкмо върху една такава вулгарна тълпа гради илюзиите и убежденията си за \"база\", която легитимира и подкрепя руските интереси в Македония. Тълпа, в чието име посланикът вчера се делегитимира по крайно недостоен начин. Очевидно посребрелите коси не винаги са символ на мъдрост и дипломатически опит. Особено когато на техния собственик му липсва дипломатически такт, честност, достойнство и морал.   Не знам какво предвижда Виенската конвенция за такъв дипломатически гаф (мек и неподходящ израз за открита намеса във вътрешните работи на суверенна държава). Има компетентни институции, нека преценят дали и как трябва да постъпят. Много е вероятно обаче това да е умишлено: някой да се опитва да предизвика подобна реакция като повод за \"окончателно преброяване\" и „затягане на редиците\" – кой гледа на Изток и кой на Запад.   Македония никому не е длъжна да обяснява и да оправдава своите държавни приоритети. Днес е 4 април - Денят на НАТО. Просто за разнообразие посланик Шчербак може, примерно, да отиде и да се изкаже на дискусията \"НАТО и ти\". Там няма да има обиди, а разумно обсъждане с участието на хора, които виждат бъдещето като градеж, а не като разрушаване на мостове. И които говорят не за окупация, а за приятелство, мир и сигурност.", "date": "2018.04.05", "title": "Как се изложи руският посланик в Скопие"}
{"url": "http://www.classa.bg/%D1%81%D0%B2%D1%8F%D1%82/item/380488-%D1%80%D0%B8%D1%8F%D0%B4-%D0%B8-%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%BF%D1%80%D0%B5%D0%B4-%D0%BF%D1%80%D0%B0%D0%B3%D0%B0-%D0%BD%D0%B0-%D0%BD%D0%BE%D0%B2%D0%BE-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE", "text": "          Едно почти случайно изпуснато изявление на саудитския престолонаследник Бин Салман се превърна в топ-новина. Отговаряйки на въпрос на журналиста Джефри Голдбърг от списание „The Atlantic\", Мохамед Бин Салман заяви, че всеки народ, независимо къде, има правото да живее мирно като нация. Джефри Голдбърг искаше да разбере от Бин Салман дали еврейският народ има правото на собствена държава поне в една част от своята историческа територия. И саудитският престолонаследник конкретизира принципното си изявление.    „Аз смятам, че палестинците и израелците имат право на собствена държава\". Изведнъж всички заговориха за това интервю, особено след като престолонаследникът Бин Салман направи още едно изненадващо изявление. Той сравни върховния ирански лидер аятолах Али Хаменей с Хитлер. „Аз мисля, че върховният ирански лидер аятолах Али Хаменей би изглеждал добре като Хитлер. Хитлер искаше да завладее Европа. А Хаменей иска да завладее целия свят. Затова той е „Хитлер на Близкия изток\".     Експертът по въпросите на Саудитска Арабия от Германското дружество за външна политика Себастиан Зонс твърди, че помирителният жест към Израел и тежката квалификация на иранския духовен водач вървят ръка за ръка. С тези си изявления Бин Салман продължава своя политически курс на очевидно сближаване с Израел. „Това се дължи на обстоятелството, че и двете страни виждат в Иран сериозна заплаха за регионалната стабилност и сигурност. И съответно действат под мотото „Врагът на моя враг е мой приятел\", казва експертът. Саудитска Арабия се чувства застрашена от Иран. Това си проличава и от няколкото нейни агресивни външнополитически акции. Саудитска Арабия е начело на международна коалиция от предимно арабски държави, която воюва срещу бунтовниците хуси в Йемен от над три години.   Заплаха за сигурността: боец от подкрепяната от Иран организация \"Хизбула\" на границата с Израел   Рияд смята хусите за съюзници на Иран, който от своя страна иска да разшири влиянието си в бедната съседна страна. Това означава, че Техеран би имал политическо и военно присъствие на Арабския полуостров. Саудитска Арабия смята Арабския полуостров за своя сфера на влияние и разглежда всяка нежелана външна намеса като заплаха за националната си сигурност. Международната коалиция срещу малкото емиратство Катар, което е непосредствен съсед на Саудитска Арабия, също минава за косвена конфронтация с Иран. Саудитска Арабия обвинява Катар в прекомерна близост с Техеран. През юни 2017 Саудитска Арабия представи списък с изисквания към Катар, необходими за прекратяване на кризата. Едно от изсискванията беше Катар да ограничи дипломатическите си контакти с Иран и да експулсира членовете на иранската революционна гвардия. Катар беше призован да прекрати и съвместното си военно сътрудничество с Иран и сътрудничеството между тайните служби.     Себастиан Зонс твърди, че помирителният жест към Израел, трябва да се разглежда именно в контекста на напреженията между Саудитска Арабия и Иран. Според него е много важно Саудитска Арабия да бъде насърчена да постави отношенията си с Израел на нова основа. Не бива обаче да се говори за задълбочаване на отношенията или дори за партньорство между двете страни. „Срещу това говорят многото съществуващи идеологически различия. Саудитскиат крал все още е пазител на двете свещени за арабите места - Мека и Медина. По този начин той е отговорен за арабското население по света и в частност за палестинците. Затова се съмнявам, че принудителният съюз срещу Иран, може да се превърне в жизнеспособно сътрудничество\", казва Себастиан Зонс.     Саудитска Арабия обвинява Катар в прекалена близост с Иран; на снимката: столицата Доха   От месеци насам саудитският престолонаследник се опитва да изчисти имиджа на своята страна. След терористичните атаки във Вашингтон и Ню Йорк от 2011 година Саудитска Арабия минава за бастион на религиозния фундаментализъм и джихадизма. Повечето атентатори от 2011 година бяха саудитски граждани. В края на март един окръжен съдия от Ню Йорк даде ход на жалбата на жертви на атентатите от 2011 година срещу Саудитска Арабия. Рияд постоянно се опитваше да предотврати това. И то не само заради евентуалните икономически последици от съдебното решение, но и от страх за реномето на кралството. Затова не е случайно, че Мохамед Бин Салман отправя помирителен жест към Израел точно по време на визитата си в САЩ, казва Себестиан Зонс. Саудитска Арабия има жизнен интерес да подобрява отношенията си със САЩ. „Мохамед Бин Салман иска да сигнализира на американската публика, че желае и занапред да сътрудничи тясно с американците и с техните съюзници. В този случай и с Израел\", казва Зонс.     Открит въпрос е какво влияние ще окаже помирителният жест на Саудитска Арабия върху другите арабски страни. Не е изключено да възникне нов фронт на мнозинството арабски държави срещу Иран. Този нов фронт обаче може да бъде само допълнение към старите фронтове срещу Изарел. Въпреки това не е изключено и по-нататъшно намаляване на арабско-израелските напрежения. Положителни сигнали идват и от Германия. Зам.-председателят на фракцията на ХДС/ХСС в Бундестага Йохан Давид Вадепул приветства изявленията на Мохамед Бин Салман. Той заяви, че инициативата на саудитския престолонаследник е смела крачка, особено на фона на сегашните размирици в Палестина. Според него, израелците и палестинците трябва да подновят мирните преговори. „Сигурността на държавата Израел е основен стълб на германската близкоизточна политика. Затова ние подкрепяме Саудитска Арабия в усилията й за мирно решение на конфликта. Мирно решение, което да гарантира правото на Израел на собствена държава\", заяви той.", "date": "2018.04.05", "title": "Рияд и Ерусалим - пред прага на ново приятелство?"}
{"url": "http://www.classa.bg/%D1%81%D0%B2%D1%8F%D1%82/item/380489-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B0%D0%B1%D1%81%D1%83%D1%80%D0%B4%D0%B5%D0%BD-%D1%82%D0%B5%D0%B0%D1%82%D1%8A%D1%80-%D0%B8-%D0%B0%D0%B2%D1%82%D0%BE%D0%B3%D0%BE%D0%BB%D0%BE%D0%B2%D0%B5", "text": "          \"Абсурден театър\", какъвто от години не сме виждали - така представители на израелската опозиция нарекоха неуспешния опит на премиера Нетаняху да се отърве от африканските бежанци - въпрос, който все повече нажежава вътрешнополитическите страсти в Израел.   През последните 12 години броят на африканските преселници в Израел нарастваше постояннои в момента вече надхвърля 40 хиляди души. Повечето от тези хора са бежанци от Еритрея и Судан и са концентрирани в няколко по-бедни жилищни района, като южните квартали на Тел Авив, където расте съпротивата срещу тях. В протестите, подклаждани най-вече от десни политици, африканците са наричани \"нашественици\", а не \"бежанци\" или \"мигранти\". Изгонването на африканските бежанци - подарък за Пасха?   Очевидно Бенямин Нетаняху си е представял нещата значително по-просто: точно за големия празник Пасха, на който евреите отбелязват бягството на израилтяните от Египет, премиерът може би е смятал да поднесе подарък на критиците си - като изгони африканците от Израел. И още нещо би постигнал той с този ход: би отклонил общественото внимание от разследването срещу него за корупция, както и от ескалацията на насилието от последните дни в ивицата Газа.   Ясна концепция обаче той явно не е имал: първо беше обявено, че Израел ще екстрадира 42 хиляди африканци, т.е. на практика всички африканци в страната трябваше да бъдат изгонени. Казано бе също, че те няма да бъдат връщани в родните им страни, а в Руанда, откъдето обаче не произхожда почти никой от африканските бежанци в Израел. Това предизвика недоумение в самата Руанда, която беше подложена на силен международен натиск да не съдейства на Израел за екстрадирането на бежанците.   След намесата на Върховния комисариат на ООН за бежанците Израел декларира готовност да екстрадира \"само\" 16 хиляди африканци, а на останалите да им гарантира право на престой. Това нямаше да е чак толкова лошо, ако Нетаняху не беше уточнил, че смята да прехвърли тези 16 хиляди африканци на Канада, Италия и Германия. Най-малкото в две от тези три страни - Италия и Германия - през последните години се водиожесточен дебат именно около приема на бежанци. Преходното правителство в Рим веднага отрече да е сключвало подобно споразумение с Израел, а Берлин също обяви, че не знае нищо за подобна договорка.       С това Нетаняху си вкара няколко автогола едновременно: така той задълбочава вътрешнополитическото напрежение в Израел и дава основание все повече да се мисли за нови избори, които той ще загуби - но не от либералните си политически противници, а от по-радикално настроените в собственото му правителство. А това ще обрече Израел на още по-силна външнополитическа изолация, в каквато Нетаняху вече вкара страната си.   Със своя \"абсурден театър\" от последните дни израелският премиер навреди много и на имиджа на страната в чужбина - в Руанда, Италия, Канада и Германия и не на последно място - в Обединените нации като цяло. На фона на увеличаващите се критики заради поведението на Израел спрямо палестинците, политическите машинации на премиера Нетаняху от последните няколко дни могат само да засилят още повече съпротивата срещу Израел в структурите на ООН.", "date": "2018.04.05", "title": "Нетаняху: абсурден театър и автоголове"}
{"url": "http://www.classa.bg/%D1%81%D0%B2%D1%8F%D1%82/item/380490-%D0%BA%D1%80%D0%B8%D1%81%D1%82%D0%BE-%D0%B8%D0%B7%D0%B4%D0%B8%D0%B3%D0%B0-%D0%BF%D0%BB%D0%B0%D0%B2%D0%B0%D1%89%D0%B0-%D1%81%D0%BA%D1%83%D0%BB%D0%BF%D1%82%D1%83%D1%80%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD", "text": "          Новата творба, наречена \"Мастаба\", ще бъде инсталирана това лято в изкуственото езеро Сърпентайн зад двореца Кенсингтън. Инсталацията ще се носи по водите на езерото. Творбата ще е част от ретроспективна изложба на галерия \"Сърпентайн\", включваща рисунки, скулптури и снимки от последните 50 години от живота на Кристо и неговата вече покойна спътница Жан-Клод.     Мастабата ще бъде изградена от 7506 шарени варела, инсталирани на платформа от пластмасови кубове. Тя ще тежи 500 тона, ще струва около 4,2 млн. долара и ще се финансира изцяло от художника.   Кристо: Мастаба в Хайд парк - Лондон, скица на проекта   Кристо отдавна проявява интерес към мастабаните - това са гробници с трапецовидна форма, характерни за Месопотамия. През 1975 г. той вече е проектирал мастабан в Тексас, САЩ и е в процес на работа върху такъв в Абу Даби, който според художника ще е най-голямата структура на изкуството в света. Мастабънът в Абу Даби ще се издига насред пясъците и ще бъде в оранжев цвят, докато скулптурата в Лондон ще съдържа цветовете на британския флаг - синьо, червено и бяло, а също така и лилаво. Както обяснява Кристо, \"лилавото е много кралски цвят\".   Последният известен проект на Кристо беше от 2016 година - \"Плаващите кейове\" в Италия. \"Плаващите кейове\" свързаха италианския град Сулцано, на брега на северното италианско езеро Изео, с големия остров Монте Изола. Те бяха посетени от над 1,2 млн. души.       Кристо: \"Плаващите кейове\", 2016 г.", "date": "2018.04.05", "title": "Кристо издига плаваща скулптура в Лондон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380483-%D0%BE%D1%82%D0%BB%D1%8E%D1%81%D0%BF%D0%B5%D0%BD%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%81%D0%B5%D0%BB%D0%B5%D0%BD%D0%B0-%D0%BB%D1%8A%D1%81%D0%BD%D0%B0", "text": "Броени дни след като стана ясно, че короната на Мис България Вселена 2017 Николета Тодорова ще бъде отнета, се появиха скандални голи снимки на красавицата. Фотосите са заснети съвсем наскоро по време на почивката й на гръцкия остров Тасос, а миската позира на плажа както майка я родила. Предполага се, че снимките са правени от нейния приятел, а кой е пуснал компромата, не е ясно.      Все пак 19-годишната Николета си спечели доста зложелатели след скандалните твърдения относно конкурсите за красота, които направи в национален ефир. А дали като носителка на титлата има право да се снима гола, вече не е от значение, пише \"Галерия\". От централата на „Мис Вселена България\" взеха единодушно решение да й отнемат короната заради уронване престижа на световните конкурси.      Появата на голите й снимки рязко контрастира с образа, който Николета сама си изрисува в медиите. Тодорова заяви, че тя е една от малкото миски, честно спечелила короната си, без пошлост, без да продава тялото си и без да търси евтина показност. „Много е долно други миски да спечелят, защото са си легнали с някого, докато аз съм се борила.      Това е срамно, това очерня нас, свестните момичета, които не се занимават с този вид проституция. По-голямата част от конкурсите в България, включително и световния „Мис Вселена\", са корумпирани\", разкри Николета. С изказването си миската не изненада особено аудиторията, но пък вбеси организаторите на конкурси за красота у нас.    От централата на „Мис Вселена България\" предупреждават, че заради необмисления си пиар, Николета ще бъде подведена под съдебна отговорност, както от страна на лицензиантите на световния конкурс, така и от адвокатите на марката в България. Организаторката на конкурса „Мис Силикон\" Мариана Маринова също заяви, че вече се е свързала с юрист си и ще съди Тодорова.    Любопитна подробност е, че Николета не е официалната победителка на „Мис България Вселена 2017\", провел се края на миналата година. Конкурсът бе спечелен от Мира Симеонова, но поради ненавършени години, се наложи първата й подгласничка Тодорова да ни представи на финала в Лас Вегас.", "date": "2018.04.05", "title": "Отлюспената Мис България Вселена лъсна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380484-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес е по-добре да останете у дома и да изпълнявате домакинските си задачи. В противен случай и в работата няма да успеете и ще се скарате с началниците. Талантливите от вас, могат да постигнат признание в чужбина и да достигнат ново ниво. Вечерта са възможни здравословни проблеми. ТЕЛЕЦ ( 21 април - 21 май )  Не е препоръчително, да поемате отговорност за работата на по-млад колега. Със сигурност, шефът ви, ще накаже вас, с намаляване на заплатата за небрежност. В личния живот не сте изправени пред самота, но конфликти с избраника са възможни. Трябва да бъдете сдържани и меки, за да запазите добри взаимоотношенията си. Вечерта, ви очакват много нови впечатления. БЛИЗНАЦИ ( 22 май - 21 Юни ) Ще може да правите всичко, което искате, но в разумни граници. Ако направите грешки, ще трябва да ги коригирате преди края на пролетта. В любовната сфера, всичко ще върви по-план, срещи, илюзии, очаквания. Вие сте толкова заети с кариерата си, че забравяте за човека, който за вас е готов да се откаже от всичко - работа, дом и страна.   РАК ( 22 юни - 23 юли ) Не ви очаква грандиозен успех в личния живот, но симпатии от почитатели, ще имате достатъчно. Ако погледнете внимателно на някои от тях, тогава има шанс да създадете сериозна и искрена връзка. От финансови загуби и измами, не сте застрашени, но не е целесъобразно да инвестирате без предварително да обмислите всичко. ЛЪВ ( 24 юли - 23 август ) Ще се срамувате от поведението си, което е добър знак. Създали сте толкова проблеми, че ще сте в ужас. Опитайте се да уредите всичко до обяд, така че да не се налага, повече да се връщате към тези въпроси. С близките си, трябва да намерите компромис, за да не се стига до конфликти. ДЕВА ( 24-ти август - 23 септември ) Днес, не ви очаква баланс и хармония, но не се очакват и сериозни усложнения в работата. Всичко ще върви гладко, но това ще ви дразни, тъй като няма да имате надежда за перспектива. Добър ден, за покупки за дома и вилата, както и за ремонт на автомобила. От срещи с нови възлюбени, е по-добре да се откажете. ВЕЗНИ( 24 септември - 23 октомври) Ще бъдете изпълнени с идеи и иновативни предложения. Ако те се подкрепят от шефовете ви, тогава не се съмнявайте относно успеха и получаването на премия. Интересна среща, може да доведе до силно приятелство за което отдавна мечтаете . Въпреки че няма гаранция, че едно банално запознанство, няма да прерасне в любов. Възможни са трудности при получаването на пари.   СКОРПИОН ( 24 октомври - 22 Ноември ) Очаква ви натоварен ден, така че нищо не планирайте предварително. Имайте предвид, че сте способни на много, но се пазете от измами и изкушения. Възможно е страстно обяснение в любов, от човек, с когото работите заедно. По-добре се вслушайте в съветите на приятелите, отколкото в ударите на сърцето си.   СТРЕЛЕЦ ( 23 Ноември - 21 Декември ) Ще живеете по план, който е малко вероятно да се хареса на приятелите и близките ви. Те ще ви обвинят в ласкателство и личен интерес, което вече, ще излезе от всякакви рамки. Контролирайки емоциите си, може да спасите връзката с любимия човек и да се предпазите от кавги. Вечерта е добра, за дълги пътувания и събирания, които ще ви дадат сила и настроение за цялата седмица. КОЗИРОГ (22 Декември - 20 януари ) Преглеждайте всеки детайл, в задачите, с който сте се заели. В противен случай, грешките, ще са повече от успехите. Развивайте се духовно, посетете културни събития или отидете в църква. Може да се покаете за това, което сте направили в миналото. Възможна е измама от стар приятел, в който винаги сте били по-уверени, дори от себе си.  ВОДОЛЕЙ ( 21 януари -  19  февруари ) Може смело да си поставяте всякакви цели, ако те са насочени към добро. Основното е, да съобразявате вашите желания, с вашите способности, за да избегнете разочарованията. Благодарение на естественият си чар и увереност, ще може да спечелите симпатия от другите. Особено от противоположния пол.   РИБИ ( 20 февруари - 20 март ) Трябва да бъдете по-пестеливи, да изплатите дълговете си и да не търсите лесни начини да за изкарване на пари. Опитайте се, да се задържите в рамките, в които се намирате сега. На работното място, трябва да се държите отговорно, за да не нарушавате трудовата дисциплина. От гледна точка на здравето, нищо сериозно не ви застрашава, но диета трябва да спазвате.", "date": "2018.04.05", "title": "Дневен хороскоп 5 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380485-%D0%BF%D1%8A%D0%BB%D0%BD%D1%8F%D1%82-%D0%BD%D0%B8-%D0%B3%D0%BB%D0%B0%D0%B2%D0%B8%D1%82%D0%B5-%D1%81-%D0%B3%D0%BB%D1%83%D0%BF%D0%BE%D1%81%D1%82%D0%B8-%D0%B0-%D0%BD%D0%B8%D0%B5-%D0%B8%D0%BC-%D0%B2%D1%8F%D1%80%D0%B2%D0%B0%D0%BC%D0%B5", "text": "          Хиляди са се подписали в петиция против изграждането на джамия пред НДК в София. „Каква джамия пред НДК?!\", биха попитали повечето българи. В същото време значителен брой сънародници четат, възмущават се и споделят, как една министърка щяла да строи мюсюлмански храм пред Националния дворец на културата. Няма значение, че нито министрите разрешават строежите, нито мюсюлманското изповедание има такова желание, нито пък някаква частица от тази история е истина. Лъжата „хваща дикиш\", а вярващи винаги се намират. Кой пълни главите на хората с тези глупости?     Отговорът получих от един таксиметров шофьор. Прочел в един от кафявите вестници, че „ще сменят нотариалните актове, защото ще въвеждат данък от 60 евро на кв/м, а пък това се налага заради влизането ни в Шенген\". И в този случай нито някой ще сменя нотариалните актове на имотите, нито някой смее да планира толкова безумно висок данък, а още по-малко едното зависи от другото. Успокоих мъжа, че не ни искат в Шенген и няма да го сполети всичко това.     Много издания тиражират глупости, защото много хора вярват в тези глупости. И не е известно засега кое е яйцето и кое е кокошката - дали много хора вярват, защото се тиражират много лъжи, или пък се тиражират много лъжи, защото много хора им вярват?     Доказателството дойде черно на бяло. Изследователският център „Тренд\" публикува национално представително проучване, според което две трети от българите вярват, че някакви организации нарочно създават болести, за да продават лекарства. Този сюжет е популярен в литературата и в киното, но не е радващо да научим, че 66% от българите вярват в нещо, за което няма никакви доказателства. 40% пък вярват, че светът се управлява от тайно общество, тип илюминати, масони и т.н. Успокоението е, че „само\" 25% вярват, че същите тези тайни общества и организации пръскат населението с отрова с помощта на самолети – т.нар. химически следи, chemtrails. По този показател България не се различава от САЩ, според данните от широко отразено изследване в американските медии в края на 2017 г.     Но пък има едно нещо, по което българите са на първо място – вярата, че Ванга е предсказала вече всичко. Цитираното проучване на „Тренд\" казва, че 75% вярват в пророческите способности на петричката врачка. Всъщност, българите не са сами тук – в руските медии Ванга е не по-малко тачена и популярна. Покойната баба Ванга, както е наричана, е безспорен феномен. Но склонността към всяко събитие да се нагаждат нейни препредадени думи, вече е придобила пародийни размери. Над половината българи също така вярват, че има хора, които могат да лекуват с техните свръхспособности - няма медицина, няма наука.       При такова състояние на обществото, напълно обяснимо е защо търговски медии експлоатират суеверията и вярванията, за да печелят от това. Но дали пък обществото не е в това състояние заради глупостите в медиите? Защо българите да не вярват в свръхестествени „лечители\", след като в национален ефир им разказват колко са опасни ваксините и им показват усмихнати хора, които се били излекували от смъртоносни болести без да ходят на лекар? Защо да вярват, че животът им зависи от тях самите, след като най-големите телевизии им прожектират хороскопи и дават трибуна на „гадателката\" на този или онзи? И защо да не вярват хората в съществуването на тайни общества, които управляват света и мразят всички човеци, след като телевизорът дава думата и на онези, които обясняват как „американците сами си направиха 11 септември\"? Лъжата не само разчита на глупостта, лъжата произвежда още глупост.   Затова в случая не е толкова важно кое е първото – лъжата или глупостта. По-важно е, че по-малко лъжи в медиите е нещо реално постижимо, докато по-малко глупост сред населението е нещо по-скоро пожелателно. И дългосрочно лъжата може да се окаже преди глупостта, колкото и двете да се възпроизвеждат. Затова данните от изследването на „Тренд\" са тревожен знак, а не повод за шеги и вицове сред информираното малцинство. Това е и пореден повод медиите да си припомнят отговорността, с която са натоварени. Днес излъчват безкритичен репортаж за кмет, който ръси със захар срещу катастрофите. Утре обаче някой ще изфабрикува теория как телевизията облъчва с хепатит от екрана и зрителите няма да повярват на опроверженията в ефир. Просто ще бъде късно.", "date": "2018.04.05", "title": "Пълнят ни главите с глупости. А ние им вярваме."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380482-%D0%B7%D0%B0%D1%89%D0%BE-%D1%82%D1%8F-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B5-%D1%81%D0%B0%D0%BC%D0%BE-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "Играете по правилата, а накрая вместо гадже ѝ ставате приятел. Да спечелиш сърцето на една жена е предизвикателство. Казват, че има правила и стъпки, които да следвате, но истината е, че всичко е строго индивидуално, пише Тялото бг. Когато поемете инициатива да флиртувате и сваляте едно момиче има три варианта на финал – отхвърля ви, печелите я или ѝ ставате приятел.      Колко пъти сте попадали в т. нар. „френд зона\", вместо да спечелите интереса ѝ като момче/мъж? Така и не разбирате къде грешите, след като я обсипвате с внимание, комплименти, прекарвате времето си основно с нея и наистина я изслушвате. Е, може би точно там бъркате.    Ако веднага ѝ отправите оферта за секс, вероятно ще ви покаже вратата или дори ще ви зашлеви. Но когато харесвате една жена, негласно правило е, че до третата среща трябва поне да сте я целунали. В противен случай вие ѝ подавате грешни сигнали, че просто търсите компания/приятелство и сам се набутвате във въпросната „френд зона\". Като например, че е качила 2 кг и сега прави еди-каква си диета. Или на разпродажбата онзи ден за малко да си купи 2 чифта еднакви дънки. Стоп!  Вие не сте ѝ приятелка и ако не пресечете такива разговори в зародиш, тя накрая ще ви споделя и детайли за цикъла си. Неусетно ще търси и мнението ви и хоп, вие на практика ставате нейна приятелка.    3. Споделяте за бившите си от самото начало   При първите ви срещи не инициирайте разговори за бивши. Не ѝ споделяйте горчивия си опит, защото така ще нагазите в дълбоки води на болка, горчилка и драма, които ще ви сближат на едно съвсем друго ниво. В крайна сметка вие трябва да спечелите вниманието ѝ като мъж, да я съблазните, а не да се жалвате за миналото си. Освен това мъж, който отначало говори за бившите си изпраща сигнал, че не търси връзка.    4. Разкривате се прекалено бързо   Още в началото си разказвате всичко и на практика се превръщате в отворена книга за нея. Тя губи бързо всякакъв сексуален интерес, тъй като след цялата информация по всяка вероятност тя няма да ви възприема като „сексуален обект\", а и няма да го има този „гъдел\" да ви разгадае парче по парче. Жените си падат по тези неща.    Вие сте като малко кученце, което я следва по петите. Бързо ще ѝ омръзнете, ще ви приема за даденост. Жените обичат мъже, които се дърпат. Те са като акулите и ако усетят веднага големия ви интерес към тях, ще дръпнат заден и ще ви търсят при нужда, поддържайки дистанция и поставяйки ви във „френд зоната\".", "date": "2018.04.05", "title": "Защо тя иска да сте само приятели"}
