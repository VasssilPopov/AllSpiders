{"url": "http://www.classa.bg/%D1%81%D0%B2%D1%8F%D1%82/item/399252-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B8%D0%BC%D0%B8%D0%B4%D0%B6%D1%8A%D1%82-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8%D1%82%D0%B5,-%D1%81%D0%BF%D0%B0%D1%81%D1%8F%D0%B2%D0%B0%D1%89%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5", "text": "Приключи одисеята на хуманитарните кораби „Оупън армс“ и „Оушън вайкинг“. За пет години спасителни операции в Средиземно море неправителствените организации смениха имиджа си от безобидни луди до герои, а сега понякога ги смятат за съучастници на трафикантите. На 26 август 2014 г. от Малта потегля първият невоенен кораб, който ще спасява мигранти край бреговете на Либия. Инициативата е на италианско-американското семейство милионери Кристофър и Реджина Катрамбоун. Вдъхновени от послание на папа Франциск срещу безразличието към мигрантите, те основават хуманитарната организация МОАС (Migrant Offshore Aid Station, MOAS).     Базираната в Малта организация купува и преустройства 40-метровия бивш риболовен кораб „Феникс“. Оборудван с дронове, корабът започва операции под командването на бивш капитан от малтийския военноморски флот. По това време операцията „Маре нострум“ е в разгара си и „Феникс“ бледнее сред армадата кораби на италианския флот. За два месеца мисии обаче той участва в спасяването на 3000 души. Особено след като през есента на 2014 г. Италия се отказва от операцията „Маре нострум“, разкритикувана от европейските й партньори като „мост към Европа“. През зимата МОАС набира средства, за да продължи мисията си напролет, а организацията „Лекари без граници“ се подготвя да се присъедини с корабите „Дигнити 1“ и „Бурбон Аргос“. При две корабокрушения през април 2015 г. загиват над 1200 души и Европейският съюз активизира операциите си в морето с толкова значителен брой кораби, колкото и при „Маре нострум“. По същото време испански и германски доброволци посещават гръцките острови, където прииждат все повече бежанци. Там се създават малки неправителствени организации, които следващата година се преместват по крайбрежието на Либия.       След публикуването на снимките на мъртвото момченце Алан Курди на турски плаж през септември 2015 г. заваляха дарения. В резултат на тази мобилизация 2016 г. беше годината апогей за неправителствените организации. Спасителни мисии започна корабът „Аквариус“ на „Ес О Ес Медитеране“ и „Лекари без граници“, „Лекари без граници“ нае също кораба „ВОС Прудънс“ с огромната му палуба, на която се събират хиляда души. „Проактива Оупън армс“, „Сий уоч“, „Юген ретет“, „Сейв дъ чилдрен“ също предприемат спасителни мисии. Според доклад на италианската брегова охрана, която съгласува всички операции, 25 процента от спасените през 2016 г. 180 000 мигранти, са спасени от неправителствени организации. През 2017 г. този дял нараства на 40 процента. През пролетта на 2017 г. обаче се заражда съмнение. В изявления прокурорът на Катания Кармело Дзукаро все по-често говори за връзки между трафикантите на мигранти и някои неправителствени организации. Част от политическата класа също се включва, атакувайки яростно тези „съучастници“. Въпреки че оттогава се водиха много разследвания и няколко кораба бяха секвестирани, при нито едно от тях не се стигна до присъда. Вътрешният министър левоцентрист Марко Минити наложи на неправителствените организации „етичен кодекс“, въпреки че в крайна сметка операциите продължиха, както преди. Истинският поврат настъпва през лятото на 2017 г., когато спорните договорености, сключени от Минити с либийските власти, водят до рязък спад в броя на мигрантите, тръгващи от Либия. Изправени пред продължителни периоди на бездействие и все повече заплахи от страна на либийската брегова охрана, „Лекари без граници“ и „Сейв дъ чилдрен“ прекратиха операциите си, а МОАС се насочи към рохингите в Бангладеш. В морето остават само „Аквариус“ и организациите „Проактива Оупън армс“ и „Сий уоч“ (която купува „Дигнити 1 “ от „Лекари без граници“) и „Сий ай“, към които се присъединява италианската лява организация „Медитеранеа“. През юни 2018 г. дейността им придоби откровено войнствен характер. От една страна, създаването на либийска Зона за издирване и спасяване (SAR) ги принуждава да действат на сляпо, тъй като италианската брегова охрана вече е длъжна да препраща сигналите за помощ по-скоро към Триполи, отколкото към неправителствените организации. От друга, идването на власт в Рим на Матео Салвини затваря за тях пристанищата на Италия и ги принуждава да кръжат в морето, докато се намери дипломатическо решение при всяко спасяване. От лятото на 2014 г. неправителствените организации са спасили 120 000 души от общо 500 000 пристигнали на италианския бряг, сочи статистиката на бреговата охрана и вътрешното министерство. Въпреки усилията им за пет години край бреговете на Либия са загинали или изчезнали близо 13 500 мигранти, показват данни на Международната организация по миграцията (МОМ).  ", "date": "2019.08.27", "title": "Как се промени имиджът на организациите, спасяващи мигранти в Средиземно море"}
{"url": "http://www.classa.bg/%D1%81%D0%B2%D1%8F%D1%82/item/399253-%D1%81%D0%B0%D1%89-%D0%B1%D1%8F%D1%85%D0%B0-%D0%B3%D0%BB%D0%B0%D0%B2%D0%BD%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%B8%D0%BB%D0%B0-%D0%B2-%D0%B0%D0%B7%D0%B8%D1%8F-%D1%82%D0%BE%D0%B2%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0", "text": "Активната модернизация на китайските въоръжени сили дълго бе описвана от експертите като „растяща мощ“. Дефиницията може би е остаряла и Китай вече е способен да отправи предизвикателство на САЩ в много военни сфери. До този извод стигна Центърът за изследвания на САЩ към университета на Сидни в Австралия. Авторите предупреждават, че американската отбранителна стратегия в Азиатско-Тихоокеанския регион е в безпрецедентна криза – за Вашингтон навярно ще е трудно да брани съюзниците си от Китай. „Америка вече няма военно надмощие в Азиатско-Тихоокеанския регион – се казва в доклада. – И способността й да поддържа приемлив силов баланс изглежда все по-съмнителна.“     Документът отделя специално внимание на изключителния арсенал от ракети, приети на въоръжение в Китай, които заплашват ключови военни бази на САЩ и съюзниците им. Според авторите „с прецизни удари тези съоръжения може да бъдат извадени от строя през първите часове на конфликта“. За разлика от САЩ Китай от военна гледна точка не е глобална свръхсила. Нещо повече, малко е вероятно военните му амбиции изобщо да се простират толкова далеч (което впрочем може да се промени, защото Китай все пак разширява полека мрежата си от пристанища и военни бази в чужбина). За момента световното влияние на Китай повече зависи от икономическата му мощ. Пекин не е обзет от онази страст да насажда сред другите своята вяра, заради която САЩ се стремяха към световно господство през целия 20-и век. Китай изостава от САЩ и в сферата на меката сила. Той не може да предложи на света нито дънки, нито Холивуд, нито бургери, с чиято помощ да лансира китайските ценности в други страни. Същевременно има доста признаци, че общият военен потенциал на САЩ все още значително надхвърля потенциала на Китай. Ядреният арсенал на Вашингтон (както и на Москва) е много по-голям от този на Пекин. Освен това САЩ имат засега технологично предимство в области като събирането на разузнавателни данни, противоракетната отбрана и свръхмодерните военни самолети. Щатите могат да разчитат и на мрежа от военни алианси в Европа и Азия. Китай не разполага с такава мрежа от военни съюзи. Но бързо настига САЩ в сферата на технологиите. Освен това за разлика от САЩ Китай, първо, се намира в Азия, и второ, насочва внимание тъкмо към този регион. И с оглед на тези два фактора може вече да бъде наречен свръхсила, напълно способна да конкурира САЩ. Китай проучи американските войни и военните възможности на страната, след това разработи ефективна стратегия, неутрализираща традиционните източници на военната мощ на САЩ – не на последно място самолетоносачните групи от ключово значение за способността на Вашингтон да проектира сила в чужбина. Избрал, казано на военен език, подхода на ограничаване и забраняване на достъпа и маневрирането, Китай се насочи към създаване на цял спектър от сензори и въоръжения, които да наложат на САЩ действия в райони, възможно най-отдалечени от китайските брегове. Първоначално ставаше дума за изцяло отбранителен подход. Днес обаче все повече експерти стигат до извода, че Китай има възможност при нужда да изземе инициативата, убеден, че ще може да се справи с каквато и да било реакция от страна на САЩ. „Китайските системи за защита срещу нахлуване подрониха способността на САЩ да проектира сила в Азиатско-Тихоокеанския регион. Това увеличава риска Китай да използва ограничени сили с цел постигане на победа, още преди Америка да може да отвърне, което съответно да подрони доверието към гаранциите за сигурност, давани от САЩ на съюзниците им в региона“, смятат експертите. В случай на въоръжен конфликт основната цел на Китай ще е да не допусне американците да преминат отвъд дългата островна верига, най-близката от заобикалящите страната. Става дума за район от Южнокитайско море – от южното крайбрежие на Япония до западните брегове на Филипините. Освен това обаче Китай би желал да ограничи достъпа на американците и в по-далечни региони – вече в Тихия океан – с помощта на оръжия, способни да поразят дори американската база на остров Гуам. Пекин може да реализира тези планове благодарение на самолети и ракети с наземно базиране. Пентагонът естествено е наясно с всичко това. След десетилетия военни действия единствено срещу терористи и бунтовници въоръжените сили на САЩ се реструктурират и модернизират с оглед ново противопоставяне между свръхсилите. По време на Студената война Вашингтон смяташе за основен противник Съветския съюз, а днес – на първо място Китай. При все това авторите на доклада изразяват съмнения дали Вашингтон гледа на проблема достатъчно сериозно. Те посочват, че „остарялата представа за себе си като единствена свръхсила, господстваща сред дипломатическия елит в САЩ, вероятно ще ограничи способността на Вашингтон да прави необходимите стъпки и отстъпки, за да постигне успех в Азия“. САЩ финансират без проблеми разработките и покупката на нови въоръжения, но бездруго имат да решават крайно трудна задача. „Америка е атрофираща сила, която не е достатъчно готова и екипирана, за да конкурира друга свръхсила“, се казва в доклада. Този доста отрезвяващ документ е изготвен в уважавано учреждение, намиращо се в Австралия – сиреч на територията на един от най-важните съюзници на САЩ в региона. Китай явно усеща, че е силен – това личи от военната политика, която води. Лидерът на КНР Си Цзинпин не само че реши да даде отпор на американския президент Доналд Тръмп в продължаващата търговска война между двете страни, но зае крайно твърда позиция и по други спорни въпроси като демократичните демонстрации в Хонконг и китайските претенции спрямо Тайван. Китайските въоръжени сили бе неизбежно да се развият до ниво, което би отговаряло на икономическата мощ на страната. Не един експерт обаче се опасява, че политиката на Тръмп още повече е влошила поначало трудната ситуация. Мнозина американци например смятаха, че е време действията на Китай в търговията да получат отговор – но начинът, по който бе направено това, буди у някои експерти страхове, че в крайна сметка Вашингтон може да изгуби търговската война. Външната политика на САЩ през управлението на Тръмп често издава недостиг на точна и ясна стратегия – прекомерно е повлияна от президентския Тwitter и отвличащи фактори като внезапните планове на американския президент да купи Гренландия. Китай, напротив, твърдо е формулирал целите, към които се стреми, и е разработил стратегия, чрез която да ги постигне. А всъщност нищо чудно дори да е постигнал поставената цел.  ", "date": "2019.08.27", "title": "САЩ бяха главната военна сила в Азия. Това приключва"}
{"url": "http://www.classa.bg/%D1%81%D0%B2%D1%8F%D1%82/item/399254-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0%D0%BA%D0%B0%D1%80%D0%B0%D1%85%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B4%D0%B0-%D1%81%D0%B5-%D0%BD%D0%B0%D1%81%D0%BE%D1%87%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D1%82%D0%BE", "text": "От супермаркетите до магазините за електроника – измъчваната от хиперинфлация и дълбока икономическа криза Венецуела търси нови форми за разплащане и ги открива в лицето на единната европейска валута. През последните четири месеца еврото започна да се разпространява в магазините и по пазарите в южноамериканската страна. Въпреки че доларите в обращение продъжават да са значително повече, венецуелските търговци често продават стоките си на една и съща цена както в американска, така и в европейска валута – пренебрегвайки по-високата стойност на международния валутен пазар. Нарастващата употреба на евро последва поредната серия от санкции, въведени от САЩ срещу петролната индустрия на държавата.     След като американската финансова система затвори врати за държавната петролна компания PDVSA и след като Вашингтон се опита да нанесе удар по финансите на правителството на президента Николас Мадуро, компанията поиска от своите клиенти да плащат за суров петрол в евро. На фона на това, че международните компании стават все по-предпазливи по отношение на плащани с проследими банкови трансфери, които могат да им навлекат санкции от САЩ, PDVSA вече е получила плащания за най-малко две доставки на суров петрол в евро чрез посредници. Това съобщават трима източници от петролните среди, пожелали анонимност. Към момента Ройтерс посочва, че не може да получи независимо потвърждение на плащанията в европейска валута. Традиционната валута за сделки с петрол в глобален мащаб е именно американският долар. Но с ударите, които Вашингтон нанася на някои водещи страни производителки на „черно злато“ – включително Венецуела, Русия и Иран, налице са все повече усилия за налагане на други валути. Евровите плащания на PDVSA Източниците на Ройтерс от петролната индустрия посочват, че PDVSA е използвала евро в брой, за да плаща на свои доставчици и изпълнители чрез трансакции, които по-рано са се извършвали чрез венецуелски банкови сметки, което обяснява голямото текучество на евро в страната. Източник от венецуелска строителна компания, която е извършвала поръчки за PDVSA, заяви, че фирмата е приела плащания в брой в евро, тъй като това е бил единственият начин да получи средства от държавното предприятие. Други звена на венецуелския държавен апарат също използват евро. Според запознати венецуелският Институт за обществено осигуряване – който снабдява здравната система с лекарства, е платил на доставчик на ваксини в евро в брой през юли. Институтът не е отговорил на запитванията на Ройтерс за коментар. Тревогите на управляващите И макар употребата на евро във Венецуела да не е незаконна, опозиционните депутати се притесняват, че плащането в кеш би могло да бъде използвано за прикриване на незаконни парични потоци, които иначе лесно биха могли да бъдат проследени по електронен път, посочва Чаим Букаран, опозиционен конгресмен. „Организации плащат за вносни стоки, лекарства и храна в евро“, казва на свой ред Карлос Папарони, друг депутат на опозицията, който допълва, че финансовата комисия към Националната асамблея планира разследване за произхода и употребата на евро в брой във Венецуела. По думите му комисията вече е установила наличието на частни самолети, които са внесли евро в брой във Венециела. Той обаче не предоставя допълнително информация за произхода на парите и на самолетите. Според един от източниците от петролната индустрия няколко компании, които са приели плащания в евро в брой, са предоставяли услуги на PDVSA в рамките на най-малко година. Според него практиката се ограничава само до продукция от петролни полета, които PDVSA разработва самостоятелно, а не съвместно с компании като американската Chevron и китайската CNPC. Източниците на Ройтерс отказват да дадат наименованията на компаниите, получили плащания в евро, но уточняват, че става въпрос за малки фирми. Според двама източници от петролните среди PDVSA е предложила да плати на по-големи и доказали се доставчици в евро, но чрез банков трансфер. Не е известно обаче дали предложението е било прието. Петролната индустрия обаче не е единственият източник на евро. Централната банка на Венецуела е получила евро в брой за продажбата на част от златния си резерв, съобщи друг източник на Ройтерс през януари. Според петима други запознати централната банка е започнала от тази година да дава на финансовите институции в страната валута в брой, а не по банков път.  ", "date": "2019.08.27", "title": "Американските санкции накараха Венецуела да се насочи към еврото"}
{"url": "http://www.classa.bg/%D1%81%D0%B2%D1%8F%D1%82/item/399255-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%BA%D0%B0%D0%BA-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D0%BD%D0%B0%D0%BA%D0%B0%D1%80%D0%B0%D1%82-%D1%80%D1%83%D1%81%D0%B8%D1%8F-%D0%B4%D0%B0-%D0%BF%D0%BE%D0%B2%D1%82%D0%BE%D1%80%D0%B8-%D0%B3%D1%80%D0%B5%D1%88%D0%BA%D0%B0%D1%82%D0%B0-%D0%BD%D0%B0-%D1%81%D1%81%D1%81%D1%80", "text": "Китайското издание “Соху” коментира думите на руския президент Владимир Путин за нежеланието на Москва да участва в надпреварата във въоръжаването. Авторите на “Соху” обърнаха внимание на факта, че Владимир Путин по време на речта си на заседанието на Съвета за сигурност заяви, че Русия няма да позволи да бъде привлечена в надпревара на въоръжението. Руският президент отбеляза, че в момента Руската федерация е на седмо място в света по разходи за отбрана, отстъпвайки по този показател на САЩ, Китай, Саудитска Арабия, Великобритания, Франция и Япония. В същото време Москва е принудена да разработва несравними оръжейни системи, тъй като САЩ се оттеглиха от Договора за ограничаване на противоракетната отбрана.     „  заяви руският лидер. Според експерти от думите на Путин става ясно, че Русия няма да повтори грешките на Съветския съюз, който участва в надпревара във въоръжаването със САЩ. Също така президентът на Руската федерация недвусмислено намекна, че страната ще продължи да защитава своите интереси, ще бъде даден съответен отговор на всякакви американски провокации. „ заявиха китайските журналисти. През последните няколко години Съединените щати обвиняват Русия за различни нарушения, свързани със спазването на Договора за ракетите със среден и малък обсег (ДРСМО). Москва обаче отхвърля тези твърдения, настоявайки за добросъвестно изпълнение на задълженията. При подробно проучване на ситуацията става ясно, че самото съществуване на ДРСМО възпрепятства глобалната хегемония на Съединените щати. Отмяната на този документ ще позволи на Вашингтон да започне разработването на нови ракети, които се предполага да бъдат поставени в непосредствена близост до Руската федерация. „ , твърдят авторите на “Соху”. Аналитиците припомнят, че участието на СССР в надпреварата във въоръжаването завърши с подкопаване на икономическия потенциал на страната, което в крайна сметка доведе до краха на държавата. В съвременна Русия помнят отлично грешките от миналото, отчитат ги и не искат да ги повтарят. Москва трябва да се придържа към плана си за ограничаване на САЩ и да не се поддава на провокацията на противник, който се опитва да принуди Руската федерация да предприеме грешна стъпка.    ", "date": "2019.08.27", "title": "Китайските медии разказаха как САЩ искат да накарат Русия да повтори грешката на СССР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399256-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B8%D0%BA%D0%BE%D0%B3%D0%B0-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D1%80%D0%B5%D1%81%D0%BF%D0%B5%D0%BA%D1%82-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B5%D0%BA%D1%82%D0%B0", "text": "Няма държава, която да си гори магистралите. Да се фукляви с тях – и да ги гори. Ето и сега: горящо сметище блокира за няколко дни магистрала „Струма“ – какъв великолепен образ на Батака, който обитаваме.  Само един кастриран разум може да си представи това – само да си го представи! – обаче ние го приемаме за нормално.  Магистрала върху сметище – дават ли си сметка, какво ни казват по този начин онези, които са го допуснали? Накъде ще ни изведе такава магистрала – това е една от кротките, обаче рядко смислени метафори на Прехода: да запалиш пътя, по който уж си тръгнал нанякъде. Всичко се прави по този начин – боклукът остава отдолу, превръща се във фундамент – е, колко солиден може да е той? Обикновено се изфукват с някоя подобна история, съвсем дебелашки:  служебният премиер Герджиков отиде да завинтва крушки в наследения от Живков тунел „Витиня“, на който му извадиха душичката;  сетне пък се уплашиха от състоянието на виадуктите и набързо обещаха 250 милиона за ремонта им – така тогавашният регионален министър, един многословен екзалтант, си пооправи фасона след кланицата край Своге;  но те Своге забравиха, та ще се сещат за ремонта на виадуктите.     Сега обаче мълчат за сметището под „Струма“ – никой не търси обичайните аванти, понеже историята е безнадеждно тъпанарска.  Европа ни подхвърля някакви пари, обаче ние се държим като цигани-катунари, които са щастливи да ръсят боклуците си, където завърнат. Този път обаче катунарите „Горе“ мълчат.  Обичайно тревогите им траят от ден до пладне, дори по-кратко – в една държава, която безогледно издавя хората си при всеки порой, късата памет на Властниците е задължителна – но все се сещат да завият някоя крушка, Осветителите сладки. Нали и Плевнелиев – този черен гологан на Прехода, дето телевизиите все ни го навират в очите – ходи да се прави на угрижен в удавеното село Бисер. Да продава фалшиво състрадание, качен на бронетранспортьор – след подобни инфантилни етюди не се чудете, че Народът никога вече няма да има респект от Политическата Секта. Властта изобщо не се трогва от бедствията, които ни застигат. И как очаквате тогава да се трогнат от някакво горящо сметище. Някой по-разтропан репортер трябва да проучи, колко Властници от всякаква порода са профучавали над Сметището, без изобщо да му обърнат внимание. Как поне един не се сети да каже две думи. Вижте само, докъде я докарахме: успяха напълно да елементаризират представите ни за Власт и Отговорност.  Живейте си край Сметищата – свободни от всякакви задръжки. Елементарни хорица ни натикаха в собствените си постни яхнии.  А и повечето от тях наистина са си примитиви: как не схващат, че Сметището се превръща в Образ на собствената им несъстоятелност. Озверяха – и нищо сякаш не ги интересува. Пи.али са си в крачолите – така казва Народът за подобни типове, които нищо вече не зачитат.  Хората от Костенец трябва да докарат инспектори от ОЛАФ в града, те трябва да сторят това – докато Габриел глади кухите си фрази в Брюксел.  Европа – тя и заради това се разпада – изсипала милиони/даром за стадион в Костенец – а някакви дървари направили лекоатлетическата писта не 100 метра – а доста по-къса, сякаш така искат и Юсеин Болт Светкавицата да надбягат.  Този абсурд и Юз Алешковски не може да го измисли, а той е гений в сатанизирането на соца. Намерете ги тия умници – не ги съдете, не ги питайте колко са откраднали, питайте ги само едно: защо техните 100 метра са всъщност 90.  Тия хубостници направо ни се подиграват, тяхната изобретателност е отвратителна, боклукът, който оставят след себе си, е по-вонлив дори от сметището под „Струма“. И сякаш Властта вече се страхува от тия типове, няма друго обяснение за мълчанието й. А може би, все пак, гузно усеща, как са я подхлъзнали, как й се подиграват;  казват й: да си знаете – нали сте големи строители – можете да спечелите на 100 метра, само ако коридорът ви е 90 метра. Още преди години стана ясно, че мостовете трябва да се нагледат – то не може само хайдушки да ползваш нещо и да псуваш онзи, който ги е правил.  Тогава предложих, публично, ББ да се срещне с бай Дамян Илиев – великият мостовак – да ревизират заедно подозрителните пътни съоръжения и да чуе от него истината, за да не го лъжат някои тахтаби край него.  Срещата не се състоя, въпреки че по онова време ББ не бе далдисал толкова в международното положение, имаше време и за някой друг простосмъртен българин. Бай Дамян вече е Горе, и там сигурно пак строи нещо и сигурно истински го уважават.  Тук, през годините на Прехода, такива като него винаги са били съмнителни: как така е успял, а отгоре на всичко се е опъвал и на Живков.  Я по-добре да се побарваме с някоя лъчезарна мушица-министър, която охотно съобщава обещанията ни – важното е да се обещава, а бай Дамян да си ревизира Небето. Превръщаме се в държава на обещанията, немалко от които се възнасят като розов димец – за разлика от гъстия вонлив пушек на сметищата, който затваря магистрали, някой ден може да затвори и самата държава. Поглеждайте под основите на всяко нещо, което ще правите или затривате – там може да има и нещо ценно.  Сега единственото, което ви интересува са римските писоари в центъра на София, все тях гледате да запазите и да ги излъскате, сякаш вие сте ги използвали;  и да се фуклявите пред замаяните чужденци, издрапали някак прословутото Ларго – а то все ще се нуждае от допълнително кърпене. Това ще е отмъщението на писоарите и то пред очите на Властта, бунтът на писоарите… Но вие с тях се гордеете – а не с хора като бай Дамян, а такива като него имаше предостатъчно, но някак не ви бяха по кефа, ръбести ви се виждаха, лошо ви гледаха, не ви се мазнеха, а те бяха фундамента на държавата, основите, които издържаха всичко, дори и диви Властници.  Диви, обаче мостовете им не ги палеха… Предпочитате да зяпате по Небесата, където трудно допускат. А и защо ни бяха тия магистрали – колкото да стане ясно, че все сме в някакво Задръстване, че неусетно са ни превърнали в някакви „Задръстеняци“. От великите ни магистрали се чува само едно и също: какви тапи има тук и там, колко се чака и колко ще се чака. Ако преди година-две „задръстените“ имаха един възглас – „Няма държава“, сега е друго: чакат си кротко, примирили са се с Тапата, и дори с това, че и те са част от Тапата. Радост Българска. Магистралите се превърнаха в източник на злощастия или най-малкото на неуредици, пак добре, че всеки магистрален километър не е само 900 метра – но и това не е сигурно, не е лошо да се провери. Телевизиите се задъхват от откритията си: камион пукнал гума, предизвикал верижна катастрофа и така станал част от славната история на Голямата Тапа; рейс се запалил, бегом навън; бус с деца се обърнал. Съберете едно и едно: правите пътища, дори да са идеални, дори километърът по тях да е 1001 метра, обаче какво се таралянка по тях, освен „задръстеняци“, на които все не им излизат сметките и които се опитват да придадат някакво веселие на европейската автоморга, завинаги настанила се у нас. Пушеци от автоморгата, пушеци от американските централи, лъжите на които не биха изтърпели дори в Сомалия, пушеци от сметищата… Но другото сметище е чудовищно: там, където някак си оцеляват милиони човеци. Изходът от това Сметище е окончателно зазидан. Това е ясно – обаче имат нахалството и да се изплюят върху лицето на зазиданите.  Да се изплюят статистически, с тлъста статистическа лъже-храчка. Храчка по Живота като цяло. Това е като да повърнеш върху Живота. Пощипват оттук-оттам някои данни и ето ти картината на Фалша – цитат от последното съобщение на Националния статистически институт: „1547 лева средно на човек“.  За колко щастливци се отнася това – нито дума. Ами петте милиона бедняци, те какво са – някаква смет върху която се гради Фалша? Тия дни стана ясно, че сме измежду 20-те най-замърсени държави в света – екологически. А на кое място сме по замърсеност на разсъдъка? Скоро всички ще се държим като напушени.  Каракачанов пак се опита да изкяри пет минути слава покрай убийството на детето в Сотиря, той все така я кара – заряза българската кауза в Македония и се залепи за циганите, иска да играе ранния ББ с шерифското кожено палто. Иска да му повярваме, че драмата в Сотиря е заради това, че не са му приели концепцията за циганите.  Е, защо продължаваш да киснеш до левия семенник на ББ тогава – щом не ти приема идейката, бягай в пушеците, хвърли си оставката. Убиват хора, уж защото не ти приемат концепцията, ти обаче си седиш над разклатените римски писоари долу на площада пред Министерския съвет и се офлянкваш.  Всъщност, само се фуклявиш – сега пък с чуждата скръб. Театралничене сред пушеци. Но точно това е стереотипът, в който са наврени най-съдбовните ни проблеми.  Да не беше купувал самолети – а да бяхте ликвидирали циганските гета.  Разпадът е показателен с това, че съдбовните неща не могат да бъдат свързани в едно цяло. Плащаш реално – и плачеш фиктивно. Позорът в Сотиря пак е за сметка на държавата, но и него гледат да покрият с пушеци.  Изверги/психопати винаги ще има, проблемът обаче е, че никой не се опитва да закрие фабриката за насилници. Нормално и ненормално вече се сливат и скоро ще станат неразличими сред една цяла една общност, напълно изоставена от десетилетия и напълно анимализирана. Забравени хора, чиято цена е по-ниска дори от римските писоари.", "date": "2019.08.27", "title": "Народът никога вече няма да има респект от политическата секта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399257-%D0%B7%D0%B0%D1%89%D0%BE-%D0%BF%D0%BE%D0%B2%D0%B5%D1%87%D0%B5-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B8%D0%B3%D0%BD%D0%BE%D1%80%D0%B8%D1%80%D0%B0%D0%BC%D0%B5-%D1%81%D1%82%D1%80%D0%B0%D1%81%D1%82%D1%82%D0%B0-%D0%BF%D0%BE-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D0%B8%D1%82%D0%B5", "text": "Конспиративните теории са едновременно мощни и изключително устойчиви, но по-лошото е, че могат сериозно да навредят на обществото. В последните години налудничави идеи накараха въоръжен мъж да нападне пицария във Вашингтон и мотивираха друг да застреля 11 молещи се в синагога в Питсбърг. Конспирациите доведоха до огромен скок на броя заразени с дребна шарка в САЩ и Западна Европа заради отказа им от ваксини, тъй като вярват, че задължителните имунизации са машинация на \"лошите фармацевтични компании\". Сега според ФБР конспиративните теории са на път да предизвикат вълна от насилие, идващо от родени в Америка терористи. От Федералното бюро смятат, че тези неверни твърдения ще идват най-вече от социалните мрежи, където е най-вероятно да се зараждат, популяризират и ескалират. Документът, разпространен от разузнаването, е първият по рода си, който изследва заплахата от екстремисти, чиито действия са мотивирани от конспирации.     Оттам допълват още, че президентските избори в САЩ през 2020 г. ще дадат началото на нова лавина от конспиративни теории и потенциално ще засилят броя на американските екстремисти, които вярват в тях. Милиони хора по света вярват в конспирации. Според проучване на Университета в Чикаго от 2015 г. половината от американското население вярва в такива теории. В България според анкета на изследователски център \"Тренд\" от април 2019 г. показва, че около 1 млн. българи смятат, че ваксините са част от световна конспирация. Около 40 на сто от анкетираните са на мнение, че имунизациите причиняват аутизъм. Друго изследване на \"Тренд\" сочи, че 40% от българите вярват, че съществува тайно общество което управлява света. Оказва се, че броят на вярващите в конспирации не само е стабилен, но и непрекъснато нараства. Експертите, включително и служителите на ФБР, посочват, че средностатистическият човек е изложен на информация за конспирации повече от всякога и огромна вина за това има фактът, че такива теории се разпространяват почти свободно в социалните платформи. Сред най-известните автори на дезинформация е и американският президент Доналд Тръмп, който също е голям фен на социалните мрежи. Тръмп е публикувал подвеждаща или фалшива информация в профила си в Twitter повече от 100 пъти, сред които и твърдението му, че климатичните промени и глобалното затопляне не съществуват. Американският президент, който има над 63 млн. последователи, непрекъснато обръща своя наратив в грешна посока с изказвания като това, че президентът Барак Обама всъщност не е роден в Америка. Съвсем наскоро след самоубийството на Джефри Епстийн във федерален затвор Тръмп ретуитна непотвърдена теория, която предполага, че смъртта на финансиста, който беше обвинен в трафик на непълнолетни момичета, е подозрителна и някак си е свързана с президента Бил Клинтън. При въпрос от журналисти дали смята, че тази конспиративна теория е истина, Тръмп отговори, че не знае, но не пропусна да добави, че Епстийн е бил много добър приятел с Клинтън. Президентът каза още и че Клинтън е бил в частния самолет на бизнесмена и дори може би на частния му карибски остров, който местните наричат \"Острова на педофилите\". Говорителката на Бил Клинтън определи тези твърдения като \"смехотворни и категорично неверни\". Джоузеф Витриол, изследовател към Харвардския университет, е убеден, че един от главните конспиратори в последните години е именно Доналд Тръмп. Витриол е на мнение, че заради силното влияние на държавния глава все повече хора вярват на убежденията му и смятат, че е прав. Въоръженият мъж, който нахлува в пицария във Вашингтон през 2016 г., грешно е убеден, че собственикът е част от канал за сексуален трафик на деца, ръководен лично от Хилъри Клинтън. Странната идея първоначално е споделена от потребител, който нарича себе си \"Q\" и който е отявлен поддръжник на Тръмп. Хиляди хора решават, че недоказаните твърдения на Q, които тръгват от сайта със съмнителна репутация 4Chan, са абсолютна истина. Сред тях е и актрисата Розан Бар. Платформи като YouTube и Google също дават живот на конспиративните теории и им помагат да стигат до милиони потребители. Американска верига за бързо хранене например е принудена да направи официално публично изказване, за да докаже, че не препродава стари изостанали парчета пица на клиентите си. Това се налага, след като влогър публикува видео, в което обвинява веригата именно в това и бързо събира над 35 млн. гледания. Според критиците алгоритмите на тези платформи, които автоматично пускат следващото видео по дадена тема, водят посетителите в омагьосан кръг и им предоставя все по-съмнително съдържание. Преди беше по-трудно даден клип да стане вирусно популярен, а сега без никаква човешка намеса масовата публика стига до определен тип видеа. Почти 70 на сто от времето, прекарано в YouTube, е в следване на препоръчано съдържание, казва главният продуктов директор Нийл Мохан. През януари тази година от платформата обясниха, че ще работят в посока намаляване на нетематичното съдържание и на това, което може да дезинформира потребителите по вреден за тях начин. Конспиративните теории се оказаха на прицел, включително и видеата за чудодейни лекове и преиначаване на исторически събития като 11 септември. Facebook също се оказа под натиск да контролира повече съдържанието си, след като през март месец тийнейджър от Охайо се ваксинира против волята на родителите си и свидетелства за антиваксърските постове в социалната мрежа пред Сената. 18-годишният Ийтън Линдербергер сподели, че майка му - отявлен антиваксър - разчита предимно на информация от Facebook. Дребната шарка се смяташе за почти изчезнала от лицето на САЩ и Западна Европа, но с популяризирането на антиваксърското движение броят на заболелите отново тръгна нагоре и в някои държави вече се заговори за нови епидемии на болестта. Конспиративните теории са ефикасен мотив хората да правят или да не правят определени неща - да гласуват или да не гласуват, да се ваксинират или не, да предприемат една или друга важна крачка. Два дена след речта на Линдербергер от Facebook обявиха, че работят по премахването на цялото антиваксърско съдържание и свързаните с него постове. Компанията забрани и профили на известни пропагандатори с аргумента, че промотират омраза и насилие. Витриол от своя страна допълва, че конспиративните теории са изключително проблематични, защото подкопават доверието в институциите и подменят усещанията за истинност. А колкото сме по-отдалечени от реалността, по-трудно се справяме с нея. Кой тогава е най-лесният начин да се справим с конспирациите и особено с тези, които са трудни за оспорване? Специалистите казват, че това е \"въпрос за един милион долара\". Първата стъпка все пак е да спрем да омаловажаваме тази фалшива информация. Разубеждаването на пропагандатори и активисти често може да ги направи още по-настоятелни във възгледите и правотата им. Вместо това експертите са убедени, че трябва да се търсят аргументите, които стоят зад идеите на конспираторите. Други добавят, че конспиративните теории процъфтяват в силно поляризирани общества. Те се разпространяват по-бързо, ако хората нямат достатъчно доверие в политическата система и търсят свои начини да си обяснят случващото се по света. Конспирациите не се появяват във вакуум, те се зараждат, за да опростят някои събития и да върнат усещането за контрол над случващото се. Невинаги е добра идея да разубеждавате почитатели на конспирациите с доказани факти. Много анкети с такъв тип хора показват, че понякога те вярват в дадена конспирация, просто защото искат да й вярват. Затова и посочването на логическите пропуски в подобна теория не обезкуражава феновете й. Експертите обаче са единодушни за едно - най-важното е, че пренебрегването на конспирациите от страх да не ги направим само по-популярни вече не действа. Ако това беше малко общество от хора в някой далечен кът на интернет - можеше и да ги пренебрегнем. Но конспиративните теории все повече навлизат в ежедневната реторика. И за всички нас ще има твърде много последици, ако не се справим навреме с това явление.    ", "date": "2019.08.27", "title": "Защо повече не можем да игнорираме страстта по конспирациите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399258-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%BD%D0%B5%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B8%D1%82%D0%B5-%D0%B8-%D1%81%D0%BB%D0%B5%D0%B4-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5", "text": "В разгара на ловния сезон за \"Кандидат-студенти-всякакви\", университетите рискуват да превърнат дипломите си в нискотарифна утешителна награда за онези абитуриенти, чиито имена, уви, не са изтеглени в поредната ректорска томбола за джип, таблет или екскурзия до Дубай. Лесният и евтин достъп до висше образование е едно от малкото предимства в полза на опцията \"Да остана в България\", когато 18-годишните момчета и момичета решават накъде да поемат след гимназията. Но очевидно има нещо счупено в системата, щом дори Софийският университет - единственото българско висше училище в топ 1000 на световните класации - не е успял да запълни 800 места в държавната си поръчка. За поредна година.     Септемврийската реколта в СУ може да се окаже истинско спасение за някои специалности, които не предизвикват интерес у набор 2000 дори при най-облекчените, субсидирани и защитени условия. В \"Астрофизика, метеорология и геофизика\" например са обявени 13 места за планов редовен прием, но дори след n-тото класиране 8 от тях остават незаети. В \"Ядрена химия\" съотношението е 3 \"пълни\" срещу 5 \"празни\", при общо 8 открити позиции за кандидат-студенти. В \"Медицина\" са останали 30 вакантни от общо 80 места за бъдещи лекари. При направлението \"Статистика\" тепърва се търсят 20 кандидати за общо 22 обявени позиции по държавната поръчка на редовното обучение. Това са специалности, в които СУ влиза в директната конкуренция с тясно профилирани университети и явно губи надпреварата въпреки добрите си позиции в националната рейтингова система. А не се е родил ректорът, който би си позволил да остане в историята на Алма Матер със закриването на непопулярни профили. Но очевидните обяснения не вършат работа пред озадачаващите празни бройки в традиционни хуманитарни направления като \"Философия\", \"Педагогика\", \"История\", \"Българска филология\" и др. Там, където Софийският университет би трябвало да вдъхва респект със 130-годишния си опит и доказано първенство, просто няма хора. Балонът на планирания прием в 50+ университета е надут до такава степен, че отвън България изглежда като държавата на -софите и -лозите. И това остава факт дори след като тази година МОН съкрати 2500 от предварително заявените бройки за нови студенти, включително чрез нулев прием. Всички ректори претендират за държавно финансиране с твърдението, че умеят да произвеждат класни, кадърни и готови за живота (ако не за научни подвизи) кадри по целия спектър от африканистика и хидрология, до библиотекознание и национална сигурност в едно. \"Как?\", \"Защо?\" и \"На каква цена?\" са въпроси без отговор. Както показва проверка на \"Сега\" - едни предлагат прием за бъдещи разузнавачи дори сред \"некласираните и след последно класиране\", други са готови да запишат всеки, попълнил домашен онлайн-въпросник с ниво на трудност като за първа сигурна сума в \"Стани богат\". Всеядният първичен подбор обаче води до все по-рехава мотивация за учене, а зависимостта от държавните помощи - до все по-елементарни изисквания за средно ниво на възпитаниците. Ако човек осъзнава богатството си едва когато го изгуби, то качественото образование май вече не е на върха на пирамидата от ценности в България. Евтиното излиза скъпо, рано или късно. По-скъпо и от заемите, и от носталгията, и от емигрантските неволи, и от буцата в гърлото на онези родители, които току-що са изпратили децата си в кампусите на Германия, Холандия и Великобритания.  ", "date": "2019.08.27", "title": "Да влязат \"некласираните и след последно класиране\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399259-%D0%B4%D0%B0%D1%80%D0%B8%D0%BD%D0%B0-%D1%82%D0%B0%D0%BA%D0%BE%D0%B2%D0%B0-%D0%BD%D0%B8%D0%BA%D0%BE%D0%B3%D0%B0-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BC-%D0%B8-%D0%BF%D1%80%D0%B5%D1%82%D0%B5%D0%BD%D0%B4%D0%B8%D1%80%D0%B0%D0%BC-%D0%B7%D0%B0-%D0%BD%D0%B8%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Разговаряхме с директорката Добрева. Тя ми изпрати конспект с условията. Попитах я многократно кой ще ме изпитва, не стана ясно. Подготвих документите, за което платих около 80лв(още ме е яд) и съвсем мирно и тихо отидох да ги подам. Видях подробностите за изпита, бях готова на всички стъпки, които включват писане на тема по конспект от рода- къде са преходите на видовете гласове, какво е стакато, маркато и легато, първа среща с ученика, опора, дихание и стойка...Затварят те в стая за шест часа и пишеш анонимно, ако мистериозната комисия те одобри, минаваш нататък. Следва показен урок с ученик и събеседване с комисията. Бях готова за всичко това. Видях тогава за пеенето, истински концерт от арии и художествени песни. Попитах дали аз трябва да пея, бе ми обяснено, че категорично да. Аз казах, че си тръгвам. Секретарката изпадна в истерия, че вече е завела документите и какво да правела сега, о ужас! Директорката я успокои, че има начин да се анулира завеждането, и така приключи нашата среща. Разбира се, че гневът ме обхвана, разбира се, че не е краят на света за мен. Можех да замълча, но за мен мълчанието е знак на съгласие и съпричастност. Написах текста в личния си профил без да очаквам това, което последва, истинска революция, планетата се разтресе. \r\n \r\n \r\n     Приятели - доброжелатели, всички вие, които написахте прекрасни и дълбоко подкрепящи слова за мен в тези дни на грандиозен скандал около моята кандидатура в СМУ \"Любомир Пипков\", благодаря ви от сърце и душа! \r\n Не съм очаквала скандала, нито съм го търсила. Никой освен дъщеря ми не знаеше за това кандидатстване. Не е имало споделяне, демонстрации и заявяване на намерение. Беше мое малко и скромно решение да разширя работата си със съвсем начинаещи певци, почти деца, това което правя от четири-пет години. \r\n           Отказвах на любимата Милка Митева, историческият брилянтен директор на училището, която от ден първи на моето завръщане в България не спираше да ме кани, но аз упорито отказвах, струваше ми се, че малките нямат физическа, ментална и емоционална зрялост, за да учат оперно пеене. Исках да преподавам на ниво консерватория, специализанти, майсторски класове, да консултирам млади колеги. Това, което правя от 12 години. \r\n Преди 4 години започнах да експериментирам с малките и резултатите бяха чудесни. Те са мека и податлива материя, не са травмирани от лутане по педагози и десетки различни мнения. \r\n Видях обявата за конкурс, говорих с Милка, която ме посъветва да се чуя с директора Добрева. Разговаряхме, тя ми изпрати конспект с условията. Попитах я многократно кой ще ме изпитва, не стана ясно. Подготвих документите, за което платих около 80лв(още ме е яд) и съвсем мирно и тихо отидох да ги подам. \r\n Видях подробностите за изпита, бях готова на всички стъпки, които включват писане на тема по конспект от рода- къде са преходите на видовете гласове, какво е стакато, маркато и легато, първа среща с ученика, опора дихание и стойка...Затварят те в стая за шест часа и пишеш анонимно, ако мистериозната комисия те одобри, минаваш нататък. Следва показен урок с ученик и събеседване с комисията. Бях готова за всичко това. \r\n Видях тогава за пеенето, истински концерт от арии и художествени песни. Попитах дали аз трябва да пея, бе ми обяснено, че категорично да. Аз казах, че си тръгвам. Секретарката изпадна в истерия, че вече е завела документите и какво да правела сега, о ужас! Директорката я успокои, че има начин да се анулира завеждането, и така приключи нашата среща. \r\n Разбира се, че гневът ме обхвана, разбира се, че не е краят на света за мен. Можех да замълча, но за мен мълчанието е знак на съгласие и съпричастност. Написах текста в личния си профил без да очаквам това, което последва, истинска революция, планетата се разтресе. \r\n Прочетох за себе си отвратителни неща, че съм ужасна певица и учител, че съм пръдла и откачалка, до това, че трябва да дам път на младите, което показва пълно невежество по отношение на материята. Учител по оперно пеене е чест и отговорност, която може да поеме само професионалист с опит и богата история зад гърба си. \r\n Потресена съм от вербалната агресия на хора, на които езикът им пуска отрова за фина материя, която е на светлинни години от компетентността им. \r\n Изведнъж българинът стана свиреп защитник на закона и експерт по оперно пеене. Българинът, който не си дупчи билет в транспорта, не спазва законите за движение по пътищата, не си плаща данъците, хвърля боклука си където му падне, заравя фасовете си в пясъка на плажа, изведнъж побесня, че световно признат оперен артист трябва да пее пред комисия за семпло място в средно училище, където е решил, че може би ще бъде полезен. \r\n Най- много ми хареса коментарът, който сравни ситуацията с това, все едно да накараш Стефка Костадинова да скочи отново 209 см, за да я вземат за учител по физическо в квартално училище... \r\n Това е. \r\n Уморена и омерзена съм от телефони и причакващи ме камери пред хотела в Правец, където детето ми изнесе блестящ рецитал. Вместо да се отдадем на енергията на изкуството, трябваше да преживеем този фарс на абсурда. \r\n Заявявам, че за мен казусът е приключен. \r\n Не съм жертва, имиджът ми не е нарушен. Не съм жертва, никога не съм се чувствала като такава, дори в най-сложните моменти от живота ми. Нямам лично отношение към Столина Добрева. Министърът на културата ми позвъни лично, за да се извини за случая от свое име и от името на министерството, което означава, че осъзнава импотентността на закона. \r\n Дано го промени. \r\n Все още разсъждавам, защо тази малка моя история предизвика грандиозен скандал в държавата. Помислете и вие. Аз бях дотук. \r\n Обещала съм на себе си и на детето си, че никога повече няма да кандидатствам и претендирам за нищо в България. \r\n Бъдете здрави. \r\n", "date": "2019.08.27", "title": "Дарина Такова: Никога повече няма да кандидатствам и претендирам за нищо в България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399260-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D1%81%D1%82%D0%B0%D1%82,-%D0%BD%D0%B8%D0%B5-%D0%B3%D0%B8-%D1%81%D1%8A%D0%B7%D0%B5%D1%80%D1%86%D0%B0%D0%B2%D0%B0%D0%BC%D0%B5", "text": "В анализа, който ИПИ прави на структурата на домакинските бюджети има радостни новини (1). Трайна е тенденцията  на относително намаляване на разходите за храна. Очаква се за пръв път делът да падне под 30%. В същото време разходите за свободно време, култура и образование  прехвърлят 4% за първи път от 2012 г. насам. Двете числа говорят, че домакинствата отделят по-малко средства за стоки от първа необходимост, което си е показател за подобряване на жизнения стандарт. И тези тенденции, казва статистиката, важи за всички децилни групи, тоест и за най-бедната част от населението.     През второто тримесечие на 2019 г. нарастват средствата, които домакинствата използват за погасяване на данъци и осигуровки. Те постигат  рекорд от 14,23%. Това се дължи на спада в безработицата – все повече домакинства включват работещи лица. Обаче! Структурата на доходите при бедни и богати показва противоположни тенденции. При децилните групи от I до IV делът на заплатите в доходите намалява – този дял е около 30 %, докато в следващите децилни групи до X делът на заплатите се увеличава и стига 70%. Това означава, че при най-бедните се потвърждава и дори се задълбочава трайното изключване от пазара на труда.     Това е тревожният факт, който ИПИ констатира въз основа на най-новите данни на националната статистика за домакинските доходи. Този факт говори, че най-бедните обедняват още повече и че неравенствата в България (а ние в ЕС сме на първо място в тази черна класация) продължават необезпокоявано да се увеличават. Какво е обяснението, което ни предлага ИПИ?     Първо, бедните  домакинства   Просто не успяват! И защо? Защото в тези домакинства има много пенсионери и инвалиди, има много деца, а образованието и квалификацията им е ниска. Към основните причини е сложено поведението и на държавата –     Казано на по-прост и разбираем език – увеличенията на минималната работна заплата като метод за борба с „работещите бедни“. Тази политика била погрешна, защото най-бедните изобщо нямат досег с пазара на труда“ И това налагало търсенето на други решения. Тъкмо ми стана интересно, защото очаквах някакви идеи за решения срещу увеличаващата се бедност на най-бедните, и анализът на ИПИ спря! Явно институтът е решил, че е казал най-важното – „много погрешно е да се вдига минималната заплата!“ Лошото е, че общо взето всички значими субекти в обществото (медии, партии, синдикати, НПО-та) стигат до тук. Когато се занимават с проблема на жизнения стандарт на българина, те констатират бедността и нейното увеличаване в мащабни групи от населението, констатират увеличаването на неравенството, обясняват ни (защото ние не го знаем!) колко зле изглеждаме на фона на другите европейски страни и толкоз! А какво трябва да се направи? Тези значими обществени субекти мълчат, защо са постигнали консенсус в полза на най-богатите. От гледна точка на този консенсус е лошо, дори абсурдно, да се вдигат данъците на заможните и с тези пари да се провежда социална политика, включително и в областта на образованието и квалификацията. Лошо и абсурдно е също държавата да се намесва в икономиката, например чрез създаване на предприятия, които ползват главно ниско квалифициран труд и още много лоши и абсурдни неща. Това, което обединява тези „абсурдни“ неща е осезаемо по-голям финансов принос на богатите във функционирането на обществото и изработване на активни държавни политика за противодействие на бедността.", "date": "2019.08.27", "title": "Неравенствата в България растат, ние ги съзерцаваме"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/399261-%E2%80%9E%D0%BC%D0%B8%D0%BB%D0%B5%D0%BD%D0%B8%D1%83%D0%BC%E2%80%9D-%D0%B8%D0%B7%D0%B4%D0%B0%D0%B4%D0%B5-%E2%80%9E%D1%81%D0%B2%D0%B5%D1%82%D1%86%D0%B8%D1%82%D0%B5-%D0%BD%D0%B0-%D0%BD%D0%B0%D1%80%D0%BE%D0%B4%D0%B0%E2%80%9D-%D0%BD%D0%B0-%D1%8F%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2%D0%B0", "text": "Българските земи са изпълнени с чудотворни места, а историята ни познава не един или двама феномени. Тази книга е посветена именно на мъдреците, които преобръщат представите ни за света, проповядват смиреност и ни повеждат по пътя на споделената добрина и отредената ни от небесата посока. Някои наистина притежават чудодейни способности, могат да лекуват с думи и с даровете на природата, да правят предсказания и да помагат на всеки, който е потърсил помощта им. Други разчитат само на Божието слово и истината, която се крие зад него, но също така успокояват търсещите души и ги насочват в трудностите на земния живот. В това четиво са събрани най-важните български светци от Други разчитат само на Божието слово и истината, която се крие зад него, но също така успокояват търсещите души и ги насочват в трудностите на земния живот. Макар тези свети души да са безброй, най-известните и познати на българина намират своето признание тук – от Преподобна Стойна, която е била подкрепяна от св. Георги, до дядо Добри, който запали искрата на добродетелта и се превърна в пример за жив светец; от Петър Дънов, който основал Бялото братство, до отец Георги, който дни преди кончината си приемал по петстотин благодарни души на ден и чиито молитви вършели чудеса; от свети Серафим Софийски Чудотворец, молитвата до когото изпълнява желания, до Ванга, чиито предсказания виждаме как се сбъдват; Петър Димков, който не е наречен Лечителя без заслуги; Любомир Лулчев, който е изиграл голяма роля в българската история като личен астролог и съветник на цар Борис III; Дядо Влайчо, който не изоставил Библията си и изцерил стотици души; Слава Севрюкова, един от най-мощните български феномени; и Вера Кочовска – жената рентген, която виждала през телата на хората. В книгата „Светците на народа” са събрани техните житейски истории с подробности за нелеките им съдби и изпитанията, през които са преминали; мъдростта, която са опитали да ни предадат; предсказанията им за България, човечеството и света; чудесата, които са извършили; над 100 от най-ефикасните им билкови рецепти за почти всяка срещана болежка, които могат да бъдат приготвени и изпробвани в домашни условия, систематизирани по азбучен ред според заболяването. Съкровищницата на българските чудотворци и техните лекове ще намерите на всички вестникарски павилиони от днес, с логото на издателство „Милениум” и на цена само 10 лв. ", "date": "2019.08.27", "title": "„Милениум”  издаде  „Светците на народа”  на  Яна Борисова."}
{"url": "http://www.classa.bg/%D1%81%D0%B2%D1%8F%D1%82/item/399241-%D0%B4%D0%B2%D0%B0%D0%BC%D0%B0-13-%D0%B3%D0%BE%D0%B4%D0%B8%D1%88%D0%BD%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%B1%D1%8F%D1%85%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B7%D0%B0-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D1%83%D1%87%D0%B8%D0%BB%D0%B8%D1%89%D0%B5", "text": "Двама 13-годишни тийнейджъри бяха арестувани в четвъртък сутринта в град Джуно, Аляска (САЩ), тъй като планирали стрелба в своето училище, съобщи полицията пред местните медии. От градското управление на полицията получили сигнал за заплаха, че две деца говорят за внасяне на пистолет в гимназията Флойд Драйдън и за нападение над хора. Тийнейджърите били бързо разпитани и арестувани по обвинение в терористична заплаха втора степен. Друг ученик от същото училище разказал на родителите си, че ги е чул да говорят за опита им да проведат стрелба. Те се обадили в полицията, която сигнализирала на училището, каза началникът на училищния отдел на града Бриджит Вайс. „Наистина искаме учениците да знаят, че сега има значителни последици за отправяне на заплахи като тази\", каза Вайс, която смята, че е необходимо да се обучат учениците за силата на думите и идеите, особено когато става въпрос за заплаха. Вайс също поздрави ученика, който разказа на родителите си какво е чул. \"Страхотно е, когато децата постъпват правилно и в този случай те постъпиха правилно\", добави той. В изявлението официалните лица обясниха, че \"всички доклади за заплаха се приемат сериозно\", така че те насърчиха учениците и семействата да продължат да споделят информация, ако чуят или видят нещо подозрително.", "date": "2019.08.27", "title": "Двама 13-годишни ученици бяха арестувани за планиране на стрелба в американско училище"}
{"url": "http://www.classa.bg/%D1%81%D0%B2%D1%8F%D1%82/item/399242-%D0%B8%D0%BD%D0%B4%D0%B8%D1%8F-%D0%B8%D0%BC%D0%B0-%D0%B7%D0%B0-%D1%86%D0%B5%D0%BB-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8", "text": "Министерството на здравеопазването на Индия планира да забрани производството и вноса на електронни цигари, като обмисля дългосрочните им ефекти. Властите обосновават това решение с аргумента, че то ще предотврати превръщането им в \"епидемия\", която насърчава употребата на тютюн сред деца и младежи, предаде Ройтерс, позовавайки се на ексклузивни документи, до които то има достъп. Според информациите, проектът на правителствена заповед включва присъди от затвор до три години, с глоба до 500 000 рупии (7 000 долара) за повторни нарушители на новите правила. Първоначалната санкция също предвижда наказание затвор до една година и глоба в размер на 100 000 Rs (1400 долара). В момента не е ясно дали Парламентът ще подкрепи искането на Министерството на здравеопазването, както и кога то може да бъде одобрено. Документите сочат, че \" изпарителите са опасни за активните и за пасивните потребители и влияят негативно на общественото здраве \". Министерството настоява, че дори електронните цигари без никотин биха могли да служат като врата към тютюневите изделия и никотиновата зависимост, докато противниците и привържениците на устройствата продължават да обсъждат дългосрочните им ефекти върху здравето. Властите отчаяно се опитват да намалят статистиката, която отчита повече от 900 000 смъртни случая годишно, свързани с тютюна в Индия. В момента в азиатската страна има 106 милиона възрастни пушачи, цифра надмината само от Китай.", "date": "2019.08.27", "title": "Индия има за цел да забрани електронните цигари"}
{"url": "http://www.classa.bg/%D1%81%D0%B2%D1%8F%D1%82/item/399243-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D0%B8%D1%81%D0%BA%D0%B0-%D0%B0%D0%BD%D0%B3%D0%B0%D0%B6%D0%B8%D1%80%D0%B0%D0%BD%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F", "text": "Папа Франциск изрази съжалението си за пожарите, които засягат региона на Амазонка, и се възползва от традиционната си седмична поява на площад „Свети Петър\", за да призове глобалната общност да се изправи пред бедствието, каза Ватиканът. \"Всички сме разтревожени от големите пожари, които са се развили в Амазония. Нека се молим с ангажирането на всички те да бъдат овладени възможно най-бързо. Този бял дроб от гори е жизненоважен за нашата планета\", каза понтификът. Призивът добави към исканията на Латиноамериканския епископски съвет, който спешно призова \"правителствата на амазонските страни, особено на Бразилия и Боливия, ООН и международната общност да предприемат сериозни мерки за спасяване на белите дробове на света\". Институцията подчерта, че това не е локален, а световен проблем. Откакто стана най-високият авторитет на католическата църква, папа Франциск наложи в църквата дебат за екологията, като нарече замърсяването грях. Освен това той каза, че „никога планетата не е била малтретирана и наранена както през последните два века\". Папата е признат за позицията си относно опазването на околната среда. През 2015 г. той публикува енциклика на тема „Грижа за общата къща\" с цел повишаване на осведомеността относно проблемите пред природата и насочване на вниманието на международните лидери към ограничаване на климатичните промени.", "date": "2019.08.27", "title": "Папа Франциск поиска \"ангажиране на всички за борба с пожарите в Амазония \""}
{"url": "http://www.classa.bg/%D1%81%D0%B2%D1%8F%D1%82/item/399244-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE%D1%82%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B37", "text": "Една от основните новини на срещата на върха на Г-7, състояла се във френския град Биариц, е изненадващото посещение на външния министър на Иран, Мохамед Джавад Зариф, който пристигна по покана на френския си колега Жан-Ив Льо Дриан. Според The Washington Post поканата към иранския външен министър на срещата на Г-7 е била лична инициатива на френския президент Еманюел Макрон. Двамата се срещнаха в Париж в навечерието на срещата на върха, за да обсъдят съдбата на ядреното споразумение. Непланираното посещение на Зариф, което не беше и обявено, представлява ангажимент от домакина на събитието, който се стреми да успокои засиленото напрежение между Иран и САЩ и да действа като преговарящ между двете държави, посочват медиите. Иранският висш дипломат прекара около пет часа в Биариц. Той разговаря с френския си колега повече от три часа и се срещна с президента Макрон в кулоарите на срещата на върха. \"Активната дипломация на Иран в търсенето на конструктивен ангажимент продължава\", написа Зариф в своя акаунт в Twitter в края на разговорите. \"Пътят напред е труден. Но си струва да опитаме.\" Зариф не проведе разговори с президента Доналд Тръмп или с никого от делегацията на Съединените щати, но присъствието на двамата на едно и също място събуди надеждата, казаха няколко медии. Френските власти твърдят, че президентът на Съединените щати е бил наясно с пристигането на Зариф и предположиха, че въпросът е обсъден по време на импровизиран обяд, споделен от Тръмп и Макрон в събота. \"Работим на пълна прозрачност с американците\", заяви дипломат при условие на анонимност. Друг висш служител на администрацията на Тръмп настоя, че президентът не е изненадан от пристигането на Зариф, въпреки объркването сред неговите помощници. На въпрос за това, Тръмп отговори на репортерите: \"Без коментари.\"", "date": "2019.08.27", "title": "Какво стои зад изненадващото посещение на иранския външен министър на срещата на Г7?"}
{"url": "http://www.classa.bg/%D1%81%D0%B2%D1%8F%D1%82/item/399245-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D1%8A%D0%B6%D0%B0%D0%BB%D1%8F%D0%B2%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9", "text": "Белият дом казва, че единственото нещо, за което президентът Доналд Тръмп съжалява в търговската война с Китай, е че „не е повишил митата още повече\", съобщи новата му прессекретарка Стефани Гришам, съобщава АП. Малко преди това, по време на двустранна среща с британския премиер Борис Джонсън, проведена в рамките на Г7, президентът на САЩ беше попитан дали преразглежда решението си за повишаване на митата срещу Китай, на което обитателят на Белия дом той отговори \"да, разбира се\", след което добави: \"може да бъде ... Винаги мисля за всичко два пъти.\" Гришам обясни, че тези думи са \"много неразбрани\" и че \"президентът Тръмп е отговорил утвърдително, защото съжалява, че не е повишил митата допълнително\". Търговските търкания между Вашингтон и Пекин са един от въпросите, които, предвидимо са разглеждани в рамките на срещата на върха на Г-7. Форумът стартира тази събота във френския град Биариц и приключи в понеделник, на 26 август. Тръмп обяви тази събота, че от 1 септември китайският внос на стойност 300 милиарда долара ще се облага с 15, вместо с 10%. В допълнение, от 1 октомври митата за стоки на стойност 250 000 милиона долара ще се увеличат от 25 на 30%. Мярката е отговор на допълнителни мита за американския внос, обявени в петък от Пекин.", "date": "2019.08.27", "title": "За какво съжалява Доналд Тръмп в търговската война с Китай"}
{"url": "http://www.classa.bg/%D1%81%D0%B2%D1%8F%D1%82/item/399247-%D0%B7%D0%B0%D1%80%D0%B0%D0%B4%D0%B8-%D0%BD%D1%8F%D0%BA%D0%BE%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%B8-%D1%80%D1%83%D0%BC%D1%8A%D0%BD%D1%86%D0%B8", "text": "\"Заради проблемното поведение на някои хора от България и Румъния\": такъв беше поводът за протеста, свикан от крайнодесни активисти в германското градче Хорн-Бад Майнберг,  където живеят стотици българи и румънци.       Заради проблемите с новозаселилите се стотици хора от България и Румъния, в германския град Хорн-Бад Майнберг в събота се проведоха демонстрация и контрадемонстрация, при които имаше и прояви на насилие. Една малка крайнодясна партия беше призовала към мълчалив протест, но успя да събере едва 16 участника. Срещу тях демонстрираха около 200 граждани, които скандираха „Нацистите вън!\". При възникналите сблъсъци полицията употреби палки и лютив спрей, един човек пострада, а активист на крайнодесните беше временно задържан. \"Хулиганство, боклуци, престъпност\" Хорн-Бад Майнберг е с население от 17 000 души и се намира в най-многолюдната германска провинция Северен Рейн-Вестфалия.  , тамошният представител в провинциалния парламент Денис Мелцер е изпратил неотдавна писмо до министър-председателя на Северен Рейн-Вестфалия Армин Лашет, в което се казва следното: „Тук уседнаха около 700 заселници от Източна Европа, като повече от половината идват от България. Гражданите и гражданките все по-често се оплакват от проблеми с интеграцията им, от замърсяване на обществените места, нарушаване на задължението да изпращат децата си на училище, кражби, агресия и открита проституция\". Местният вестник „Липише Ландесцайтунг\" пише, че граждани на България и Румъния се заселват в градчето от три години насам. „В резултат от това възникват големи проблеми, защото една част от новозаселилите се привличат внимание със своето лошо поведение. На заседание на Общинския съвет през юли се събраха около 300 граждани, които упражниха сериозна критика. Стана дума за хулиганство, за масово задръстване с боклуци, за престъпност и нарушаване на образователните правила.\" Вестникът припомня, че в Хорн-Бад Майнберг вече е стартирал диалог с гражданите по този проблем: „Обект на критики е най-вече откритата проституция на паркинга на един супермаркет. Освен това полуголи жени безсрамно и разкрепостено предлагали услугите си от прозорците на жилищата. Друга голяма тема е боклукът. Твърди се, че тези граждани понякога изхвърляли сметта си на частни парцели.\"   \"Диалог вместо омраза\"     Местните политици призовават проблемът с преселниците да се решава чрез диалог, а не чрез насъскване и подбуждане към омраза. Михаел Нипел, активист на една гражданска инициатива в Хорн, твърди, че крайнодесните просто използват натрупалите се проблеми с хората, пристигнали от Балканите, за да вдигат шум около себе си. Неговият колега Дитмар Арвайлер също смята, че крайнодесните паразитират върху тревогите на местните хора, породени от проблемите с новозаселилите се. Но който изпитва такива тревоги, трябва не да участва в мълчаливи протести, а да се включи в гражданския диалог, призовава Арвайлер.", "date": "2019.08.27", "title": "\"Заради някои българи и румънци\""}
{"url": "http://www.classa.bg/%D1%81%D0%B2%D1%8F%D1%82/item/399248-%D0%BC%D0%B0%D0%BC%D0%BE,-%D0%BD%D0%B5-%D1%83%D0%BC%D0%B8%D1%80%D0%B0%D0%B9", "text": "Мъж убива брутално бившата си жена - и то пред очите на малката им дъщеря. Това видео шокира цяла Турция. Само през първите седем месеца на тази година там са били убити 245 жени.         \"Мамо, моля те, не умирай!\" - милиони хора в Турция са чули тези думи на 10-годишното момиченце, което се моли за живота на умиращата си майка. Осемсекундното видео показва 38-годишната Емине Булут, наръгана смъртоносно с нож от бившия си мъж в едно кафене в анадолския град Къръккале. Драмата се разиграва пред очите на малката им дъщеря. Във видеото се вижда как майката притиска с ръка рана на врата си и с последни сили казва: \"Не искам да умра!\". Клипът предизвика шок в цялата страна и стана повод за многохилядна демонстрация в Истанбул. \"Наръгах я, защото ме обиди\" Кървавото престъпление е извършено още преди седмица, но достига широката общественост едва в петък, когато клипът се появява в интернет. Емине Булут отишла в кафенето с дъщеря си, за да се срещне с бившия си мъж, с когото била разведена от четири години. По-късно той казва следното пред един съдия: \"След като ме обиди, докато говорехме за правата над нашето дете, аз я наръгах с ножа, който бях взел със себе си\". След нападението избягал, но малко по-късно бил заловен от полицията. Прокуратурата иска строг доживотен затвор. Бившата му съпруга умира в болницата от раните си.     Както посочва \"Берлинер Цайтунг\", под хаштага #EmineBulut хиляди хора в Турция осъждат бруталното убийство и призовават властите да наложат максимално строго наказание. Същевременно кървавото деяние възпламени отново дебата за масовото насилие срещу жени в страната. Подобен случай имаше и миналия четвъртък, когато в анадолския град Коня 37-годишна жена бе намушкана 20 пъти от съпруга си. Тя била подала молба за развод и жалба срещу мъжа си за домашно насилие. Когато полицаите разпитали заподозрения, той им казал: \"Можеш ли да съжаляваш, щом става дума за честта?\". Хаштагът #EmineBulut обикаля цяла Турция По време на проведената в Истанбул демонстрация протестиращите жени скандираха последните думи на убитата Емине Булут. А опозиционният кмет на града Екрем Имамоглу написа в Туитър следното: \"Ние сме на страната на жените и децата - и така ще бъде и занапред\". Правителството също се почувства длъжно да осъди престъплението. \"Очакваме най-тежкото възможно наказание за убиеца\", заяви говорителят на президента Ердоган. За смъртоносните нападения срещу жени в Турция се говори интензивно от февруари 2015 година, припомня \"Берлинер Цайтунг\". Тогава в град Мерсин един автобусен шофьор уби студентката Йозгеджан Аслан. Той и двамата му помощници - собственият му баща и един приятел, бяха осъдени на строг доживотен затвор. Стотици убити жени \"Нойе Цюрхер Цайтунг\" съобщава, че по данни на истанбулски организации за защита на жените, само през първите седем месеца на тази година са били убити 245 жени. Миналата година жертвите са били 440, което е три пъти повече, отколкото през 2011. А според доклад на ООН, почти 40 процента от жените в Турция са били изложени поне един път на физическо или сексуално насилие от страна на партньорите си. Турция е подписала Истанбулската конвенция срещу насилието над жени, но критици твърдят, че правителството не полага грижи за решителното ѝ прилагане. Нито пък е осигурило достатъчно домове-убежища за малтретирани жени. Влиятелни религиозни организации отдавна надигат глас срещу конвенцията - била \"неислямска\" и представлявала \"европейски заговор срещу турското семейство\". Самият Ердоган неведнъж е казвал, че равенство между половете не може да има. Сега обаче от кабинета на президента бе съобщено, че Ердоган бил разпоредил \"извършителят да получи полагащото се наказание и да бъдат предприети необходимите стъпки за борба срещу насилието над жени\".     Много жени в Турция обаче се съмняват, че това ще се случи. Още повече, че правителството и досега не е приело закон, който да забранява на съдиите да намаляват наказанията за убийства на жени, ако извършителят се е почувствал \"провокиран\" - точно както в случая с убиеца на 38-годишната Емине Булут.", "date": "2019.08.27", "title": "\"Мамо, не умирай\""}
{"url": "http://www.classa.bg/%D1%81%D0%B2%D1%8F%D1%82/item/399249-%D0%B0%D0%BC%D0%B0%D0%B7%D0%BE%D0%BD%D0%BA%D0%B0-%D0%B7%D0%B0%D0%B3%D0%B8%D0%B2%D0%B0", "text": "По Амазонка бушуват пожари. Застрашена е една пета от световния кислород. И вече не са достатъчни само призиви и възмущения. Трябват пари, много пари. За да спре изсичането и опожаряването.       Амазонските гори са \"белите дробове\" на света, които произвеждат една пета от глобалното количество кислород. А сега тези бели дробове горят. И буквално почерняват - с невероятна бързина.  , тъй като с агресивната си реторика насърчава хората да вършат умишлени палежи и отстранява реномирани еколози, ако публикациите им не му харесват.     Критиките със сигурност са основателни. Но дали реториката на Болсонаро наистина е чак толкова изненадваща? Какво друго би могло да се очаква от десен популист като него? Колкото по-разгорещени са споровете, колкото по-голямо е възмущението, толкова по-малко правителството на Бразилия ще е склонно на преговори. А това не е в интерес на световната общност. Златни мини и язовири, които никнат като гъби след дъжд Какво смята да направи тя, освен да се възмущава и да пуска послания в Туитър с хаштага #PrayForTheAmazon? В момента бушуват пожари, но съсипването на амазонските гори не е започнало от вчера. То неспирно напредва - кога по-бързо, кога по-бавно. При това не става дума само за отвоюването на нови земи за земеделие и животновъдство. От години постоянно расте броят на нелегалните златни мини. В последно време в района на Амазонка бяха построени и няколко огромни язовира. До 2023 година броят им ще надхвърли 20 - те са по проекти, одобрени още по времето на левия президент Лула да Силва. Става дума за язовири със съмнителна енергийна ефективност, които обаче ще нанесат сериозни поражения на екосистемата. Заради строителството им под вода ще останат цели области. От разлагането на богатата биомаса в тези басейни ще се освободят огромни количества метан в атмосферата. А метанът е значително по-вреден за климата от въглеродния двуокис. Последствията личат отдавна През 2012 година в Порто Вельо, столицата на щата Рондония, можеха да се видят последствията от пуснатия в експлоатация язовир на река Мадейра. След издигането на язовирната стена, реката заля целия град. А днес, когато в същия този Порто Вельо горят пожари, нито един самолет не може да кацне на място, тъй като пилотите не виждат нищо от дима.  и то неспирно. Евентуални санкции срещу Бразилия, за каквито говорят Германия и Норвегия, няма да доведат до нищо - те ще предизвикат точно обратен ефект: ако средствата за защита на климата и на тропическите гори бъдат замразени или спрени, това само ще подсили позициите на правителството на Болсонаро и на аграрната индустрия в Бразилия. И ще отслаби позициите на хората и проектите, които са си поставили за цел да опазят горите. Отпусканите от държавата средства за защита на природата бяха силно съкратени още през 2018 година. Международната общност трябва да отдели много повече пари, ако иска да спаси региона на Амазонка - да създаде глобален фонд с компенсационни плащания, за да се опита да изтика икономическите интереси в региона на заден план. Конференцията на ООН в Ню Йорк през септември, на която опазването на климата е на първо място в дневния ред, би била подходящ форум за това. Там светът би могъл да покаже дали освен да се възмущава, може и действа.", "date": "2019.08.27", "title": "Амазонка загива!"}
{"url": "http://www.classa.bg/%D1%81%D0%B2%D1%8F%D1%82/item/399250-%D0%BA%D0%B0%D0%BA-%D0%BC%D0%B0%D0%BA%D1%80%D0%BE%D0%BD-%D0%BD%D0%B0%D0%B4%D0%B8%D0%B3%D1%80%D0%B0-%D1%82%D1%80%D1%8A%D0%BC%D0%BF", "text": "Новата ръководна фигура в Европа се казва Еманюел Макрон. На срещата на Г-7 в Биариц френският президент надигра опърничавия Доналд Тръмп и пое водеща роля в европейската политика       Френският президент извърши огромна подготвителна работа и вложи невероятни политически усилия, за да не се превърне срещата на Г-7 в провал. Той покани допълнителни гости и включи още теми в дневния ред, за да разчупи закостенялата рамка на този вид форуми. Но преди всичко му се искаше да се представи добре, което и успя, макар и с известни усилия. Дръзкият шахматен ход с Иран Еманюел Макрон действително успя да надиграе опърничавия американски президент по въпроса за Иран. И това съвсем не е скромен успех, тъй като в Биариц Доналд Тръмп за пореден път се показа като злобен гост, пристигнал, само за да се забавлява като създава объркване сред журналистите и политическите наблюдатели - например по въпроса за търговската политика. Това не му попречи да се оплаква от медиите, които съобщавали за напрежение по време на срещата. Излишно е да се говори повече за блъфовете, безотговорността и изопачаванията от страна на Тръмп. Той просто се държа както винаги.     Френският президент изненадващо покани иранския външен министър Мохамад Джавад Зариф и стартира дипломатическа инициатива в рамките на срещата. И го направи - така да се каже - под носа на самия Тръмп. Американецът реагира гневно и подчерта, че твърдата линия на Съединените щати в спора с Иран е единствената вярна стратегия. Макрон обаче никак не се впечатли и се срещна лично със Зариф, за да проучи дали има дипломатически възможности за намирането на нови решения. Едва ли има много поводи за надежда, че такъв пробив ще бъде постигнат, но в ситуация, в която съществува заплахата от военен конфликт, всеки опит за търсене на мирно решение е добре дошъл. Такова е поне убеждението на европейските държави, подписали ядреното споразумение с Иран, което американският президент миналата година напусна с гръм и трясък. Как се действа с хора като Болсонаро Макрон намери правилния подход и по отношение на пожарите в района на Амазонка. Той заплаши бразилския президент Жаир Болсонаро, че няма да ратифицира търговското споразумение между Европейския съюз и страните от Меркосур (Бразилия, Аржентина, Парагвай и Уругвай), ако не се сложи край на опожаряването на джунглите по Амазонка. По време на срещата френският президент убеди останалите участници да окажат практическа помощ при гасенето и залесяването на Бразилия и останалите засегнати от пожарите държави. Макрон показа, че знае как трябва да се общува с хора като Болсонаро, прочул се със своята популистка и антидемократична политика. Французинът говори с всички, но твърдо защитава своите принципи и убеждения. А Болсонаро доказа, че принципът за моркова и тоягата действа ефикасно - той бе принуден да отстъпи и да изпрати армията да гаси пожарите. Съединените щати със сигурност не са били очаровани от това, че Макрон включи в дневния ред темата за климата и пожарите в района на Амазонка. Дипломати заявиха, че са се чувствали като наказани. А американското правителство за пореден път доказа, че действа напълно безотговорно по отношение на защитата на климата, поради което постоянно става обект на критики от страна на другите държави от Г-7. Макрон - новият лидер на Европа Френският президент доказа, че е овладял своя занаят и че се стреми към лидерска позиция в Европа. Редица важни инициативи - от дигиталния данък до климатичната политика - тръгват именно от Париж. В същото време Германия все повече изостава. Политическата немощ на правителството в Берлин явно е парализирала уменията и амбициите на канцлерката Меркел. Нейната слабост води до размествания във властовите центрове на ЕС. Още при избора на новата председателка на Европейската комисия именно Макрон бе човекът, който дърпаше конците. А сега е на път да се превърне в новия силен човек на Европа. Важното е само да не се изхвърля прекомерно и да не губи почва под краката си. Трудната среща на върха на Г-7 обаче показа, че европейските дела - поне засега - са попаднали в добри ръце.    ", "date": "2019.08.27", "title": "Как Макрон надигра Тръмп"}
{"url": "http://www.classa.bg/%D1%81%D0%B2%D1%8F%D1%82/item/399251-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B9-%D0%BD%D0%B0-%D1%80%D1%83%D1%81%D0%B8%D1%8F-%D0%B3-8", "text": "Дни преди началото на срещата на лидерите на най-развитите държави в Биариц американският президент Тръмп каза, че е добре да се помисли за връщането към формата Г-8 с участието на Русия. Да припомним, че Руската федерация се присъедини към този клуб  през 1997 г. В онзи период икономиката на страната бе всичко  друго, но не и добре работеща. И със сигурност страната не отговаряше на критериите, за да бъде приета в клуба на най-развитите държави.      Само че тогавашното ръководство на Русия, начело с Борис Елцин, изпълняваше безпрекословно всичко, което  нареждаха западните партньори и членството в Г-8 беше нещо като морков, който трябваше да бъде подхвърлен на изпълнителните руснаци. След като Владимир Путин стана президент, Русия престана да се вслушва така безропотно в чуждестранните нареждания. Нещо повече, Москва даде да се разбере достатъчно ясно, че отсега нататък ще се грижи преди всичко за своите интереси, а не за тези на западните партньори. Междувременно страната се отърси от Елциновото безвремие, подобри икономическите си показатели, а стандартът на живот на обикновените хора стана много по-добър в сравнение с 90-те години.  Колективният Запад обаче не забелязваше или се правеше, че не забелязва тези важни промени. И продължаваше да се  отнася с Русия така, както по времето на Елцин, т.е. като с провалена държава. В края на 2013 г. с активното участие на чуждестранните партньори  , чиято основна цел бе генералното откъсване на Украйна от руската орбита. След свалянето на правителството на тогавашния украински президент Янукович, явно във Вашингтон и други западни столици решиха, че работата е свършена и че Русия няма друг изход, освен да преглътне това поражение.  Предвиждаше се още изгонването на руския ф л от от Севастопол и изграждането на американски бази там . Нали се сещате, че Съединените щати за нищо на света не биха позволили да има руски бази в Канада. Или в Мексико.  Кой знае защо обаче те смятаха, че е нещо напълно естествено да си направят бази току на руската граница . И бяха силно изненадани, когато Русия не позволи това. В Крим беше организиран референдум, на който хората поискаха полуостровът да се върне в състава на Руската федерация. След това Западът реши да накаже Русия за неподчинението, наложи й санкции и я изключи от Г-8. Днес Вашингтон иска тя да се върне там. Защо?  Ами защото така или иначе е ясно, че без участието на Русия не може да бъде решен нито един глобален проблем, без значение дали става дума за Украйна, Сирия или Близкия Изток като цяло.  Съвсем отделен е въпросът дали руската държава гори от желание да се присъедини към този формат. Работата е там, че Западът отдавна не е онзи неоспорим лидер в световната политика и икономика. Има и други центрове на власт. Китай, например, се развива прекрасно и без да е член на Г-7. Има живот, и то доста добър, и извън рамките на този клуб. Русия също показа, че се справя чудесно и без членство в него.  Прогнозите, че подложена на санкции и международна изолация, страната бързо ще капитулира пред Западния натиск, се реализираха единствено в мокрите сънища на едноклетъчните русофоби . В реалността Русия се справя чудесно, а международна изолация изобщо не съществува. Москва обърна поглед на Изток и разбра, че тази посока е също толкова перспективна, колкото и западната. Разбира се, Русия може отново да стане част от Г-8. Ако реши, че това й е нужно.      ", "date": "2019.08.27", "title": "Трябва ли й на Русия Г-8"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399233-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B5-%D1%80%D0%B0%D0%B7%D1%87%D0%B5%D0%BA%D0%BD%D0%B0", "text": "Орхан Мурад се радва на красива съпруга, която за възрастта си и като майка на две деца все още хваща окото, но дали се гордее от последните й изцепки? Преди няколко седмици ви разкрихме как Шенай Мурад позира пред обектива на дъщеря си Сузанита по къси, изрязани гащи, надупена над чешма, от която пие вода.      Снимката обиколи нета благодарение на палавата щерка, която разпространи майка си на стори в Инстаграм, развълнувана да сподели с всички колко сексапилно изглежда родителката й.      Историята отново се повтаря, но този път двете стигат доста по-далеч – Сузи пусна видео с Шени, на което жената е пременена по бански и върти дупето си пред очите на всички на плажа, включително и пред младежката компания на малката блоднинка, пише \"Хот Арена\".      Шенай редовно придружава Сузанита и приятелите й по морето, в отсъствието на мъжа си, и ако на духа й това се отразява добре, то вреди на репутацията й. Критиците вече са на мнение, че скандалното поведение на 16-годишната певица е продиктувано от това на собствената й майка. ... Макар че в интервютата си Орхан Мурад и Шенай редовно изтъкват, че са дали съвсем друго възпитание на щерка им, но тя твърдо е решила да поеме по лесния път...", "date": "2019.08.27", "title": "Майката на Сузанита се разчекна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399234-%D0%BC%D0%BE%D0%B4%D0%B5%D0%BB%D0%BA%D0%B0-%D1%81-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B0-%D0%B2%D0%B8%D0%B7%D0%B8%D1%8F", "text": "Какво ще се случи, ако се комбинира дейността на модел с рок енд рол духа? Лоурънс Бедард знае точния отговор. Лорънс е родена през 1993 г. в Квебек, Канада.      На 16-годишна възраст тя се влюбва в изкуството на татуирането, когато по-големият й брат за първи път нанася рисунка върху тялото си.      И с времето момичето също превърнала кожата си в платно, предпочитайки да носи картини върху себе си, а не да ги поставя на стената.      Девойката счита надписа „Ще го преодолея\" на корема си за най-значимата си татуировка.      Друг неин татус пък е за спомен от пътуване на яхта с баща си, под звуците на рок енд рол.      Но всичко това не й попречи да стане модел и да си сътрудничи с толкова голяма марка като Fashion Nova.      Благодарение на ефектния си и необичаен външен вид, Лоурънс успя да привлече 2 милиона фенове в Instagram.      Те определено не вярват, че татуировките могат да развалят женската красота и много от тях постоянно споделят, че тя е тяхната еротична мечта.        ", "date": "2019.08.27", "title": "Моделка с необичайна визия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399235-4-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%B2%D0%BB%D1%83%D0%B4%D1%8F%D0%B2%D0%B0%D1%82-%D0%B6%D0%B5%D0%BD%D0%B8%D1%82%D0%B5", "text": "Мнозина са чували думите, че за една жена външният вид на мъжа не е най-важното при подбора на партньор. Няма какво да се лъжем, това си е откровена измама.   Както има приказка „Те гледат, но и ние гледаме“. Естествено, че за да един мъж е повече от просто приятел за нас, той трябва да ни привлича физически.Има няколко части от мъжкото тяло, които обаче действат като афродизиак почти на всяка жена. Мъж, който ги притежава, може съвсем да е спокоен, че без усилия ще впечатли поне на първо време представителка на нежния пол.   Ето кои са тези 4 части, които просто подлудяват жените:   Широки и мощни рамене Мощните рамене привличат безкрайно всяка жена. Тя си прави асоциация със сила, мъжественост и се респектира. Нещо такова може наистина да я подлуди. Тясната талия Всичките врели некипели, че жените си падат по сладки бирени мъжки коремчета и не им пречи мъжът до тях да не се грижи за себе си са пълни измислици. Всеки човек е добре да се поддържа, а стегнатото коремче, дори и без плочки е много по-привлекателно от глобус с косъмчета по него, мисля, че всички ще се съгласим с това.      Тренирайте – спортът е здраве все пак, а явно и начин да спечелите мадамите. Чувствени и сочни устни Много жени си признават, че като видят притежател на сочни устни въображението им просто започва да разиграва какви ли не палави сюжети. Тези мъже са асоциирани от женското подсъзнание с перфектни любовници и зверове в спалнята. Спортно дупе Няма жена, която да не гледа дупето на хората от противоположния пол. Всяка място по един поглед при всяка възможност. Ако притежавате хубаво и спортно дупе, което е стегнато, то повярвайте ни, вашата дама ще е на седмото небе. Редно е да отбележим, че тук размерът не играе решаваща роля. Важно е физическото състояние на задните ви части. При мъжа бразилското дупе не е акцент, просто е важно да е спортно и стегнато.", "date": "2019.08.27", "title": "4 неща които влудяват жените"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399236-%D1%81%D0%B5%D0%BD%D0%B7%D0%B0%D1%86%D0%B8%D1%8F,-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%B2%D0%B0%D0%BD%D0%B3%D0%B0", "text": "Манастирски комплекс от малки църкви, разположен в близост до село Ангелци, в македонската община Василево, е изключително лековит.   Славата му се носи от уста на уста, разкриват местни медии. Комплексът се намира на 4 км северно от село Ангелци, по пътя, който води към селата Едрениково и Седларци. Районът, в който се намират манастирите, е известен като Чаушев Камен или Кайнаци.   Манастирите са в радиус от 50 метра, подредени един до друг. Те са девет на брой: манастирът „Св. Петка ”,“ Св. Троица “,„ Св. Пантелеймон ”,“ Св. Неделя “,„ Св. Йоан Кръстител ”,„ Св. Джорджи ”, “ Св. Леонций “,„ Св. Димитър ”и манастир, посветен на„ Тримата светии ”.   Комплексът разполага и с три кладенци, чиято вода е изключително лековита, както и с една камбанария.     Историята на манастирския комплекс датира от 1991 г., когато местен жител, който се борел от няколко години с различни болести, решил, че трябва да направи нещо за хора, които търсят покрив над главата си.  След известно време сестра му решила да помогне, за да може брат й да се излекува и да сбъдне мечтите си. Така през 1991 г. мъжът първо построил кладенец около лековитата вода, а след това издигнал и първия манастир, посветен на св. Петка.  Следва изграждането на манастирите „Св. Неделя, \"Света Троица\" и \"Искрена Богородица\", \"Св. Йоан Кръстител ”.    След време примерът на този мъж бил последван от друг жител на село Ангелси, който построил два манастира - близо до Чаузев Камен и още един, посветен на „Св. Пантелеймон “.     Според друг жител на селото манастирите са били издигнати заради Баба Ванга. Легенда в селото разказва, че тя посетила селото през 80-те години на миналия век и видяла, че манастирите ще бъдат издигнати, за да могат там да отсядат хора в нужда, а други да бъдат лекувани.", "date": "2019.08.27", "title": "Сензация, свързана с Ванга"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399237-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%B0%D0%B2%D0%B3%D1%83%D1%81%D1%82", "text": "Възможен е непредвиден обрат в сферата на любовта. Изглежда, че сте наясно с това, което се случва, но не всичко е толкова просто. Преструвайте се, че не сте разкрили тайната, нека избраникът ви малко да пострада. В материално отношение денят е добър, може да организирате пазаруване и да актуализирате гардероба си. Спортните занимания, отложете за след няколко дни. Днес трябва да стоите настрана от луди идеи. Вие не сте магьосник или шут, за да забавлявате другите. Приемете всички ситуации с достойнство и известен оптимизъм. Не са изключени приключения с любовен характер, при необвързаните. Внимателно шофирайте, в противен случай ще получите \"глоба\" или ще се контузите. Възможна е великолепна изненада, която още от сутрин ще подобри настроението ви. Изобилието от впечатления, ще наруши обичайния режим на работа, а също ще ви направи по-раздразнителни. За онези, които наскоро са се разделили с любим човек, временното уединение ще се превърне в приятно пристанище.   Днес прекарайте времето с близки и роднини. Този ден, както никой друг, е много подходящ за позитивна комуникация и ярки емоции. Отървете се от агресията по всякакъв начин, дори ако “ръцете ви сърбят”, да ударите някого. В портфейла парите ще започнат да се размножават, само ако не започнете да споделяте с всички за присъствието им. Днес ще имате много възможности да отхвърлите \"негативността\" в душата си и да станете по-оптимистични. Не се самообвинявайте заради дреболии, не си струва. Борбата с конкурентите не е толкова трудна, за да унивате. По-добре се погрижете за близките. Днес децата, роднините и дори домашните любимци, ще се нуждаят от вниманието ви. Ако още от сутринта изпуснете нервите си, целият ден ще премине стресиращо. Всичко ще се провали, затова се опитайте да се контролирате. Катализатор на нервното напрежение в работата, ще станете вие, ако не спрете да превключвате от една задача към друга. Ако ви предстои командировка, проверете документите. Днес се очакват непредвидими резултати, както в работата така и в любовта. Измислили сте си някаква невероятна история, сега не отстъпвайте от сценария. В бизнеса нямате приятели, така че не се хвалете с успехите и инвестициите си. От кавги и скандали стойте настрана. Не трябва да намалявате активността си, дори за минута. Изхода от събитията ще зависи изцяло от вас, както и от това колко добре инвестирате пари в проекти. Козметичните и терапевтични процедури, ще бъдат благоприятни. Само използвайте експерти, а не шарлатани и лечители. Любимият, ще покаже истинското си лице вечерта, след кратка кавга.   Трябва да бъдете по-дипломатични, за да елиминирате всички проблеми в живота. Необичаен резултат може да получите от личното хоби или бизнес, но не бързайте със заключенията. Ентусиазмът в любовта ще намалее, но това не е изненадващо. Ако отдавна имате партньор, време е да помислите за по-сериозни отношения. Битовите дела, довършете докрай. Днес ще узнаете истинската стойност на собствения си успех и заслуги. Оказва се, че въпросът не е в усърдието, а в творческия подход към работата. Ще се почувствате уморени, след разговор с шефа или дългогодишен приятел. Възможно е енергийните ви запаси да са изчерпани, време е да отидете на почивка. Във финансовия сектор, ще бъдете изправени пред големи разходи. Очаква ви активен ден, когато ще трябва да се борите за свободата си и да си правите конкретни изводи. Но вие сте свикнали, така че ще се справите перфектно. Във финансите трябва да бъдете бдителни! Не са изключени измами, кражби и интриги на недоброжелатели. Не бъдете твърде нервни, всичко не е толкова лошо, колкото си мислите.   Ще трябва да се приспособите към новите обстоятелства. Те ще дойдат толкова внезапно, че няма да имате време дори да реагирате. Затова пък ви очакват много перспективни оферти и запознанства с хубави хора! Ще бъде възможно да сключите доходоносен договор и дори да отидете в чужбина. В любовта, не преживявайте, чувствата на любимия са искрени.", "date": "2019.08.27", "title": "Дневен хороскоп 27 август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399238-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%BC%D0%B5%D0%B6%D0%B4%D1%83-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%80%D0%B0%D0%B4%D0%B5%D0%B2", "text": "Дни наред Борисов не обелваше и дума за прочулия се с терасата си Пламен Георгиев, а Радев си е прехапал езика за тихомълком напусналия шеф на НСО Данчо Дяков.  В същото време между двамата прехвърчат искри. Какво става?         На върха, отбраняван от българските опълченци „с тела, камъни и дървe\", президентът Румен Радев заяви: “Шипка не е мястото да коментирам интригите на министър-председателя”. Така каза, но все пак ги коментира. О, Шипка. Явно раздразнен от премиерските изявления, че шефът на НСО генерал-майор Данчо Дяков е напуснал ръководния пост на службата “заради огромните скандали в президентската институция”, държавният глава заяви: „Скандалите са в правителството, те са многомилиардни и унищожителни“, каза той пред микрофоните на журналистите, останали настойчиви в опитите си да получат коментар.     За разлика от него, премиерът Борисов не се дава толкова лесно - ако не желае да говори по определени въпроси, прото подминава журналистите. Пример: дни наред не отговаряше на нито един въпрос за бившия шеф на КПКОНПИ Пламен Георгиев и назначаването му за консул във Валенсия. Наместо това говореше само за Дяков, при това проявявайки завидно самообладание. \"Заради гафовете в президентството\" Впрочем, по сходен начин се държи и Радев - мълчи за шефа на НСО, но пък е словоохотлив за новоизлюпения консул. И дори пита „кое налага на министър-председателя да крие толкова далеч г-н Георгиев”. Казано накратко: до днес, когато най-после проговори, Борисов не обелваше и дума за прочулия се с терасата си Пламен Георгиев, а Радев пък си е прехапал езика за тихомълком напусналия Данчо Дяков. За напускането на генерал-майор Дяков се разбра на последното заседание на правителството. Министерският съвет (МС) одобри от 30 август той да бъде освободен като началник на Националната служба за охрана. По закон президентът назначава и освобождава шефа на НСО след съгласуване с правителството. Така че съобщението за овакантяването на поста трябваше да дойде от президентската институция. Но оттам се обадиха едва след като стана известна новината от МС - според Радев, генералът, който му е близък съратник и по-рано бе негов съветник по военната сигурност, помолил да бъде освободен поради “лични причини”, които той нямало как да не уважи. „Заради гафовете в президентството някой трябваше да поеме отговорност и той го понесе\", коментира на свой ред Борисов, без да уточнява за какви гафове става дума. В същото време медии замесиха името на президентската съпруга  , която пак пусна запомнящ се пост във Фейсбук, концептуално осмислен с песен. Включването ѝ в скандала с дебелашки намеци само му придава пикантерийност, но същинското състояние на нещата не е тъй лековато. Защо си тръгва Дяков? Каквито и да са версиите за напускането, те едва ли се побират в “личните причини”. Но кадровият офицер Дяков няма да разкрие истинските. Оттеглянето от НСО слага край на кариерата му, започнала от Военния факултет на ВИФ заедно с Цветан Цветанов (точно така, Цветан Цветанов) и преминала в армията, във Военна полиция и специализации в чужбина. Прокрадва се версия, че Дяков си отива, тъй като искал да ограничи кръга на “допълнително охраняваните лица” - персони извън изрично упоменатите в закона премиер, президент, вицепрезидент, главен прокурор и др. Кои да са “допълнително охраняваните” - това преценява тричленна комисия, състояща се от началника на НСО, главния секретар на МВР и шефа на ДАНС. При необходимост те могат да повикат и шефовете на военното разузнаване и на ДАР (Държавна агенция Разузнаване). Законът, приет през 2015 година, съдържа обтекаемата формулировка за тези лица като “свързани с националната сигурност, посегателството спрямо които би подронило, отслабило или създало затруднения на властта в Републиката”. Но държавните гардове не ги назовават. Когато журналисти изпратиха запитване дали сред тези лица е и депутатът от ДПС Делян Пеевски, НСО нито потвърди, нито отрече. Наскоро не е имало скандали с участието на НСО. Българска охрана бе спомената единствено в случая с македонския бизнесмен с български паспорт  . За милионера, разследван в Северна Македония за пране на пари, корупция и участие в организирана престъпна група, имаше медийни спекулации, че е разполагал с охрана, пратена му от България по заръка на Борисов. Тези твърдения бяха официално отхвърлени от българска страна. А сега? До края на септември президентът трябва да назначи с указ нов началник на НСО, съгласуван преди това с Министерския съвет, сиреч - с Борисов. След като се настъпваха “по мазолите”, сега на двамата ще им се наложи да преговарят, за да се споразумеят за нов шеф на НСО. Което очевидно не пречи на премиера да отправя обвинения в интриги, а на президента да твърди, че сегашното управление „закотви България на дъното на Европа\". О, Шипка...    ", "date": "2019.08.27", "title": "Какво става между Борисов и Радев?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399239-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BF%D0%B8%D0%BC%D0%B5%D0%BD-%D0%B2%D0%B5%D0%BB%D0%B8%D0%BA%D0%B8", "text": "  Преподобни Пимен се родил в Египет около 340 г. Бил съвременник на Паисий Велики, Йоан Колов и Памво. Още от младини той отишъл да се подвизава в пустинята с двамата си братя. Искреността на Пименовото отричане от света била така безгранична, че той се отказал дори от свиждане с майка си, когато тя дошла да навести децата си в малкия манастир. Само по силното настояване на братята Пимен дошъл до вратата, зад която стояла майка му, и й казал: “Мамо, какво повече предпочиташ: да ни видиш тук на земята или там – във вечността? Ако великодушно понесеш временната раздяла с нас, то в бъдещия живот непременно ще ни видиш. Тъй много ние се надяваме на Божието човеколюбие!” “Щом непременно ще ви видя там – отговорил добрата и благочестива майка, - то не желая да ви видя тук.” И утешена с тая надежда, тя си заминала от пустинята, без да прави вече опити да види децата си и да ги отвлича от подвига на избрания от тях живот.     По-късно преподобни Пимен също така отказал да приеме и управителя на египетската област, който бил чул много за подвижничеството му и пожелал да го посети. Преподобният отказал да го приеме, понеже смятал, че ако висши светски лица, започнат да го посещават, то мнозина и от простия народ ще нарушават неговото усамотение и тогава той ще се подложи на опасност да изгуби смирението и да падне в гордост. Преподобни Пимен се славел със строгия си живот и имал много ученици, които наставлявал с голяма мъдрост. “Един брат, който живее заедно с други братя – казвал той, - трябва да бъде като каменен истукан: оскърбяван – да не се сърди, прославян – да не се превъзнася.” “Злобата никога не изгонва злоба, но ако някой ти стори зло, ти му направи добро, и твоето добро ще победи неговата злоба!” Преподобни Пимен починал около 450 година.", "date": "2019.08.27", "title": "Св. преподобни Пимен Велики"}
{"url": "http://www.classa.bg/%D1%81%D0%B2%D1%8F%D1%82/item/399240-%D1%80%D1%83%D1%81%D0%B8%D1%8F-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%E2%80%9E%D0%B1%D1%80%D0%BE%D0%BD%D1%8F%E2%80%9C-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%81%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%82%D0%BB%D0%BE%D0%BC%D0%BA%D0%B8", "text": "Руската федерална космическа агенция (Роскосмос) е патентовала система за защита на спътниците от въздействието на частици от космическия боклук, съобщава РИА Новости. Космическият скрап е класифициран по размер в три категории: отломки под един сантиметър, от един до 10 сантиметра и над 10 сантиметра. Според Роскосмос в момента в пространството около Земята има между 600 000 и 700 000 космически отломки с диаметър повече от сантиметър. Докато въздействието на космическите отломки под един сантиметър не представлява значителна заплаха, тези от няколко сантиметра са не само най-многобройни, но и най-опасни: сблъсъците на орбитални скорости с тях могат да бъдат силно вредни за работата на сателитите. Устройството, наскоро патентовано от Роскосмос, се състои от предпазен щит с два слоя алуминий, стомана или мед, с много конусни елементи на повърхността, покрити с твърда сплав. Кухините между конусите са запълнени с композитен материал. След удара частиците от космическите отломки трябва да се разпръснат на по-малки фрагменти, като загубят част от енергията, а фрагментите трябва да се отклоняват в различни посоки. Понастоящем модулите на Международната космическа станция (МКС) и космическите кораби са защитени с антиметеоритни екрани с различен дизайн. През април руските учени също предложиха да се интегрира в МКС лазер, който ще позволява да се бори с космическите отломки.", "date": "2019.08.27", "title": "Русия разработва „броня“ за защита на спътниците от космическите отломки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399246-27-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1798 г.  - Обединени френски и ирландски сили разбиват английската армия и провъзгласяват Ирландия за република.     1813 г.  - Наполеон разгромява обединените руско-австрийско-пруски войски в Битката при Дрезден.     1859 г.  - В Пенсилвания (САЩ) е открит първият нефтен кладенец в света.     1883 г.  - Вулканът Кракатау в Индонезия започва последната си фаза на изригване.     1895 г.  - На Черни връх във Витоша започва основаването на Български туристически съюз под ръководството на писателя Алеко Константинов.     1896 г.  - Англо-занзибарска война: Състои се най-кратката война в историята - едва 38 минути между Обединеното кралство и Занзибар.     1908 г.  - Основан е белгийският футболен клуб Андерлехт.     1911 г.  - Основан е ПФК ЦСКА Москва под името ОЛЛС.     1916 г.  - Първата световна война: Румъния обявява война на Австрия, а Италия обявява война на Германия.     1916 г.  - Първата световна война: Българската армия осъществява втория етап на Леринската операция на Македонския фронт.     1928 г.  - В Париж шестнадесет държави подписват пакта Бриан-Келог, който отхвърля войната, като способ за решаване на международни конфликти; окончателно пактът е подписан от 62 държави, но той не допринася с нищо за световния мир.     1939 г.  - В Германия е осъществен първият в света полет на реактивен самолет.     1950 г.  - Би Би Си осъществява първото телевизионно предаване на живо.     1955 г.  - Излиза първият брой на книгата Световни рекорди на Гинес.     1959 г.  - С решение на Политбюро на ЦК на БКП е закрит концлагера Белене.     1962 г.  - НАСА изстрелва космическия апарат Маринър 2.     1977 г.  - В експлоатация е пусната АЕЦ в Чернобил.     1979 г.  - Бомба на ИРА убива Лорд Маунтбатън и още 3 души, докато са на почивка на яхта в Слайгоу, Ирландия; друга бомба в Северна Ирландия убива 18 британски войници.     1991 г.  - Европейската общност признава независимостта на Балтийските страни: Литва, Латвия и Естония.     1991 г.  - Молдова обявява независимостта си от СССР.     1999 г.  - Руският космонавт Сергей Авдеев поставя световен рекорд по престой в Космоса - 742 дни, прекарани в космическата станция Мир.     2000 г.  - Кулата Останкино в Москва се запалва, трима души загиват.     2003 г.  - Марс е в най-близка позиция до Земята за последните 60 000 години, като минава приблизително на 55 758 006 километра от Земята.  ", "date": "2019.08.27", "title": "27 август, историята в снимки"}
