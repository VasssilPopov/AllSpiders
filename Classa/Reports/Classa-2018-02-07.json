{"url": "http://www.classa.bg/%D1%82%D0%B5%D1%85%D0%BD%D0%BE/item/378348-%D0%BA%D0%B8%D1%82%D0%B0%D0%B9-%D0%BF%D1%83%D1%81%D0%BD%D0%B0-%D0%B1%D0%B5%D0%B7%D0%BF%D0%B8%D0%BB%D0%BE%D1%82%D0%B5%D0%BD-%D0%BC%D0%BE%D0%BD%D0%BE%D1%80%D0%B5%D0%BB%D1%81%D0%BE%D0%B2-%D0%B2%D0%BB%D0%B0%D0%BA", "text": "Китайската компания \"Чанчун рейлуей\" пусна в експлоатация нов безпилотен еднорелсов влак, изготвен от въглеродни влакна, предаде ТАСС. Транспортното средство от ново поколение е способно да издържа на екстремални метеорологични условия, включително и на температури от минус 40 градуса Целзий. При използването на въглеродни влакна влакът е с 25 процента по-лек от традиционните аналози и пести с 23 процента повече енергия от тях. През месец януари компанията съобщи, че ще произвежда и вагони за метрото от същия материал. По този начин ще се пести не само електричество, а също така ще се намали и износването на релсите. Въглеродните влакна са устойчиви на корозия, на износване от метали и на ултравиолетовата светлина. Животът на влакове с такива материали ще бъде удължен с 30 години над този на традиционните метални композиции.", "date": "2018.02.07", "title": "Китай пусна безпилотен монорелсов влак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378343-%D0%B8-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D1%81%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "          Утвърдени български специалисти в различни области на медицината излизат с открито писмо до премиера, председателя на парламента и президента, в което призовават Народното събрание да не ратифицира т.нар. Истанбулска конвенция, предава Дарик.     Основният им мотив е, че навлизането на джендър идеологията, залегнала в документа, ще задълбочи още повече демографската криза в страната. Пред Дарик професорът по клетъчна биология д-р Георги Чалдъков заяви, че според официалните статистически данни в България на ден умират по 294-ма души.   Джендър образованието ще деформира сексуалната идентификация на децата ни. На фона на високата смъртност и ниската раждаемост, това ще задълбочи и без това негативните демографски процеси, убеден е д-р Чалдъков.   По данни на Световната здравна организация България е на първо място в света по смъртност от мозъчни инсулти, миокардни инфаркти и рак. Според официалната статистика у нас от тези и други болести през 2016 г. са починали 107 580 българи, а са се родили значително по-малко деца 64 984. Т.е. на ден умират 294-ма души.   Данните са изключително тревожни и изискват спешни мерки от българските политици, за да бъде преодоляна демографската криза. Приемането на т.нар. Истанбулска конвенция ще влоши ситуацията още повече, убеден е д-р Чалдъков, един от лекарите, поставили подписите си под отвореното писмо. Джендър идеологията ще доведе и до морална криза, убедени са още лекарите, подписали се под откритото писмо с призив Народното събрание да не ратифицира Истанбулската конвенция.", "date": "2018.02.07", "title": "И лекарите се обявиха срещу Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378345-%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%B4%D0%B0-%D0%BF%D1%80%D0%B8%D0%B5%D0%BC%D0%B5%D0%BC-%D0%BC%D0%B5%D0%B3%D0%B0%D0%BB%D0%BE%D0%BC%D0%B0%D0%BD%D0%B8%D0%B8%D1%82%D0%B5-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D1%81-%D1%83%D1%81%D0%BC%D0%B8%D0%B2%D0%BA%D0%B0-%D0%BD%D0%B5-%D1%81%D1%8A%D1%81-%D0%B7%D0%BB%D0%BE%D0%B1%D0%B0", "text": "В модерната балканска история България е много повече коментирана, отколкото гърците. Приблизително от 1885 до 1915 година България е звездата на Балканите в европейската преса. Английският посланик в Атина се оплаква в Лондон, че България е станала „вест     - Съзнанието за принадлежност е по-значимо от името. Аз и не се сещам, че името ми може да напомня руснак или грък, откъдето идва. Толкова ли е важно името? Исус европейско име ли е било?Та и четирите  световни религии днес не са заченати в Европа. Французите не се нервират от това, че носят име на германско племе, а никой не смята румънците за римляни. Това е общ спазм на балканската комплексарска недостатъчност, особено спрямо исторически приоритети и заслуги. Все някой ден и това ще мине като модата за кърпички на саката.      Нека напомня фразата на Гладстон спрямо Ирландия: „По-добре да се разделим като приятели, отколкото като врагове.” А раздялата в случая  е неизбежна. Нима не виждаме, че в европейската политическа динамика доминира фрагментация, а не интегритет, който прави държавите независими? Но тук виждаме един общ теоретичен въпрос - дали историческият произход носи същностно предимство или недостатък. Дали има „белези” по рождение, които осигуряват качествено предимство. Но ако е така, Гърция отдавна трябваше да е съвременен рай на демокрацията и Англия да е постоянен световен шампион по футбол. ”Славно” минало винаги ли означава славно настояще?       - Е, можем да им завиждаме и за това че казаха „охи” на Хитлер, разбирайки, че ще бъдат премазани от Италия и после от Германия. За жалост, следва да приемем, че пред очите на света гърците имат повече позитивен имидж, отколкото нас. Независимо какво са ни сторили, а и ние на тях. И това не е само защото говорят на език, близък до този на Омир, нито, че са наследници по мъдрост до Аристотел и Платон.      Нито от очарованието на „байроновите общества” и преди това и от самия лорд. А навремето Европа бе силно разочарована от гръцката действителност след възстановяването на гръцката държава. Нейните близки до нашите нрави и дебелащини, диктатура и примитивизъм изненадва всички, защото се е очаквало от гърците много повече като реализация на античен исторически приоритет.       - Нека напомня, че когато идват тук, турците заварват едно взаимно враждебно християнско население. След като си отиват, само след няколко години те отново се хващат за гушата. Без да е Великата френска революция в балканската дипломация, този договор е позитив, макар и със закъснение.   Той се тълкува различно от двете страни, което е тревожно. Когато е достатъчно стойностна и позната, чужда история не може да се „краде”. Македонците търсят идентитет и затова всякакви комични мегаломании трябва да приемаме с усмивка, а не със злоба. Нали знаете как фирмата „Ролс Ройс” обяснява защо не участват в ралита - „Ние няма какво да доказваме.”   Шеговито усещаме, че това е най-убедително свидетелство, че македонците са българи. Въпрос на въображение и мащаби. Но и ние понякога достигаме комични висоти като фактор в историята, което е част от потвържденията за нашето братство с тях. Трагична е съдбата на македонските българи – тя следва да бъде обяснявана, а не заклеймявана. Те са повече жертви, отколкото виновници. С нашите умопомрачителни съюзи в решителни времена, ние обричахме българите там на съдба на емигранти без придвиждане. Минават войни, нас ни обявяват за агресори спрямо родните си земи, плащаме с териториални ампутации материални контрибуции. „Македонците” никой не ги е питал срещу кого и заедно с кого да воюваме.      Минават години, при които те са бежанци, емигранти в собствената си земя. Минават години и конюнктури. Те живеят там. Те учат или си изкарват прехраната. Пътуват до Любляна, Загреб, Ниш и Белград. Какво да правят тези хора? Та това не е за месец и дори година. Какво биха направили нашите македонстващи патриотари в такава ситуация. Онези, които отказаха дебългаризацията бяха избити или преследвани. Останалите принудително привикват с този битов език от 1919 г. и не непременно от страх от Коминтерна.  Един диалект може да стане език при определени исторически обстоятелства, изкуствен сепаратизъм. Кой ги е набутал в такава невъзможна среда? Нашата политика, а не тяхното безродие. Отдавна вече няма Коминтерн, УДБА (б.а. Сръбската Държавна сигурност), на сърбите им се е запалила главата, титовите „колаборационисти” никой не ги пита за нищо. Тогава защо нямаме онова влияние, което би било естествено и обяснимо?     - Не вярвам,че НАТО жадува за съюзничество със Скопие. Но някои хора се стараят. При обсъждането на нашето членство там, много леви депутати твърдяха, че от това партньорство ще потече мед и масло. Откъде се пръкна това понятие Западни Балкани? Къде са Източните? В Румъния не обичат да ги прикачват към Балканите. Западните Балкани бяха Хървания, Словения и част от Западна Босна, която през 1908 г. бе анексирана от Австро-Унгария.     - Като многопластова материя, историята е трудна за преподаване пред деца. Но тя не следва да проповядва ненавист дори и на битова и ситуационна атмосфера. Когато разказваш за априлските кланетата, не следва да гледаш злобно учениците-турчета в час. Същото е и за социализма – бабини или бащини спомени са по-впечатляващи от тенденциозната статистика. Не бива да се захвърляме с костите на предците си, дори и когато те не са били толкова честни и праведни.     - Този съд при цялата му пристрастност е част от следвоенно устройство на Европа, което навсякъде не е осъществено от ангели с бели ръкавици. Пиер Лавал бе екзекутиран, а маршал Петен помилван поради старост. Примери и числа много. Богдан Филов не е убит, защото е европейски археолог. И Александър  Станишев не е убит, защото е световен хирург. Това не е одобрение за присъдите, а обяснение. Ако не сме били фашистка страна, защо да не поискаме сега компенсации за тежките щети при бомбардировките. И то от сегашните ни съюзници! Ще кажа, че са били мерзки и героични времена, че са загивали невинни хора и от двете страни, че следва потомците им да си протегнат ръка - но тук мисията май засега е невъзможна     - От тази гледна точна потвърждавам скромното си впечатление, че всичките уроци на историята остават ненаучени. Май само американците след Виетнам разбраха,че трябва да се бият само от въздух. Германия е милитаризирана, Япония тръгва натам, нито един спорен териториален въпрос не е успокоен.    Това, което назовахме глобализация, не може да няма контра действие, особено когато тази глобализация е предимно чиновническа. А нашият собствен урок е, че не можем да си позволим повече от един враждебен съсед. През 1913 г. воювахме с всички съседи, дори и формално с Черна гора. Заканваме се днес да блокираме Турция, Сърбия, Македония в Европейския съюз. Сещам се за фразата на коминджията и един негов орган. Има исторически ситуации и съвременни дискусии, при които възпроизвеждаме същите беди, от които се оплакваме, съдейки само другите!   Но в модерната балканска история България е много повече коментирана,отколкото гърците. Нека напомним, че Джеймс Баучър е акредитиран на Балканите с резиденция Атина, но той предпочита София. Приблизително от 1885 до 1915 г. България е звездата на Балканите в европейската преса. По времето на Стефан Стамболов английският посланик в Атина Едуард Монсон се оплаква в Лондон, че България е станала „вестникарска сензация” за сметка на Гърция. Но това е кратък звезден миг.  ", "date": "2018.02.07", "title": "Проф. Андрей Пантев: Да приемем мегаломаниите на македонците с усмивка. Не със злоба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378346-%D0%B2%D1%81%D1%81-%D0%B1%D0%BB%D0%B0%D0%BC%D0%B8%D1%80%D0%B0-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2", "text": "Съдийската колегия на Висшия съдебен съвет - ВСС отказа да освободи от поста заместника на административния ръководител на Върховния касационен съд и председател на Гражданската колегия по настояване на председателя на съда Лозан Панов, а Красимир Влахов сам депозира оставката си в деловодството на съвета.. Съдия Влахов подчертава, че не е предприел тази стъпка под натиск. \"Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Това, което депозирам пред Вас, е моята собствена оставка, в основата на която са поставени моите, а не чужди мотиви\", съобщава зам.-председателят на ВКС. Съдия Влахов заявява още, че единството и отношенията между магистратите във ВКС е по-важно за него от заемането на една административна длъжност.", "date": "2018.02.07", "title": "ВСС бламира Лозан Панов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378347-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B5%D1%81-%D1%82%D1%83%D1%80%D1%86%D0%B8%D1%8F", "text": "На 26 март ще се проведе среща на върха ЕС-Турция в българския пристанищен град Варна. На срещата ще участва и президентът на Турция Реджеп Ердоган. До днес не беше ясно кога точно ще се проведе срещата. Преди няколко дни Турция открито заяви, че иска среща с ЕС. Говорител на ЕС обяви, че председателят на Европейския съвет Доналд Туск, председателят на Европейската комисия Жан-Клод Юнкер и българският премиер Бойко Борисов, чиято страна е ротационен председател на съюза, ще се срещнат с Ердоган, за да \"обсъдят отношенията между ЕС и Турция, както и регионални и международни въпроси\". В съобщението на Брюксел се пояснява, че срещата ще е работна вечеря на ниво лидери.", "date": "2018.02.07", "title": "Среща на върха ЕС-Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378338-%D0%BA%D0%B0%D0%BB%D1%84%D0%B8%D0%BD-%D0%BD%D1%8F%D0%BC%D0%B0-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D0%B5-%D0%B4%D0%B0-%D0%BE%D1%82%D0%BB%D0%B0%D0%B3%D0%B0%D1%82-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B8-%D0%B2-%D1%88%D0%B5%D0%BD%D0%B3%D0%B5%D0%BD,-%D1%82%D0%BE%D0%B2%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B2%D1%8A%D0%BF%D1%80%D0%BE%D1%81", "text": "„Няма основание да отлагат влизането ни в Шенген. Заради България и Румъния това се превърна в политически въпрос, а никога не е било такъв. Това е технически въпрос\", заяви в „Здравей, България\" по „Нова телевизия\" бившият министър на външните работи и евродепутат Ивайло Калфин.     Вчера премиерът Бойко Борисов се срещна с холандския си колега Марк Рюте в опит да преодолее последната пречка пред влизането ни в Шенген, а именно - резервите на Холандия. Рюте заяви, че страната подкрепя присъединяването ни, но работата по въпроса все още не е приключила.   „България си има своите проблеми и си ги решаваме. Такива има всяка една страна-членка. Шенген по никакъв начин не може да бъде свързан с тях\", заяви още Калфин.   „Не виждам с какъв аргумент България може да бъде държана извън Шенген. Влизането ни там е политически важно за нас, но не би трябвало да е приоритет. Не си представям, особено в тази ситуация с миграцията, докато не се успокои трайно, да премахнем паспортните проверки\", допълни той.   Бившият външен министър допълни, че не е разбрал какво точно Марк Рюте очаква да промени България, за да се присъедини към Шенген.", "date": "2018.02.07", "title": "Калфин: Няма основание да отлагат влизането ни в Шенген, това се превърна в политически въпрос"}
{"url": "http://www.classa.bg/%D1%81%D0%B2%D1%8F%D1%82/item/378339-%D1%80%D1%83%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B2%D0%B7%D0%B5-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D0%B4-%D0%BF%D1%8A%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB", "text": "    позовавайки се на американското разузнаване, миналата седмица във Вашингон, освен главата на Службата за външно разузнаване Сергей Наришкин и директора на Федералната служба за сигурност на Русия Александър Бортников, които се срещнаха с директора на ЦРУ Майк Помпео, e пристигнал и началникът на ГРУ към Генералния щаб на ВС на Русия Игор Коробов.       «Събитието е безпрецедентно. Никой не си спомня едновременно посещение на трима ръководители на водещи спецслужби на Русия.     — съвместна борба на спецслужбите на Русия и САЩ срещу терористите в Сирия. Както виждаме, терористите се разполагат в много региони по света и този процес може да бъде спрян само със съвместни усилия.    — ядрената програма на КНДР.   Тук трябва да се търси политически решение. КНДР е ядрена държава. Това трябва да се признае. Съответно, трябва да се търси регионален компромис с отчитане на този фактор.    — нови данни относно тези процеси, които се случват както на Земята, така и в околоземното пространство.   Видимо, присъствието на неопознаваеми предмети и представители на извънземни цивилизации и станало толкова явно и дори се е фиксирало с обикновени средства за видеонаблюдение, че ситуацията изисква ново ниво на действия, за да може човечеството да не изпадне в шок от новата реалност.    — именно чуждоземният фактор може да подтикне представителите на двете спецслужби да започнат сътрудничество, очевидно стоящите пред човечеството призиви са значително по-сериозни от глобалния тероризъм. Е, от демонократическата партия на САЩ вероятно ще чуем, че руснаците са взели под пълен контрол спецслужбите на САЩ, а не просто са поставили на власт Тръмп.   Дори можем да чуем тези дни, че Вашингтон направо работи за Москва.   Това, разбира се, е шега, но администрацията на Тръмп по същество сведе до нула патоса около руския доклад, а това означава, че Русия най-накрая взе под контрола си спецслужбите на САЩ   Е, тогава сега вече можем да започнем конструктивни разговори по цялата палитра от проблеми.", "date": "2018.02.07", "title": "Руското разузнаване взе Вашингтон под пълен контрол"}
{"url": "http://www.classa.bg/%D1%81%D0%B2%D1%8F%D1%82/item/378340-%D1%82%D1%80%D1%8A%D0%BC%D0%BF-%D1%89%D0%B5-%D1%83%D0%B1%D0%B8%D0%B5-%D0%B4%D0%BE%D0%BB%D0%B0%D1%80%D0%B0,-%D0%B7%D0%B0-%D0%B4%D0%B0-%D1%81%D0%BF%D0%B0%D1%81%D0%B8-%D0%B0%D0%BC%D0%B5%D1%80%D0%B8%D0%BA%D0%B0", "text": "      Можем да се съгласим с американските журналисти, но по никакъв начин не бива да твърдим, че това е изненада за тези, които внимателно следят американската икономика, а не само американската пропаганда.   На форума в Давос най-влиятелните фигури от икономическия блок на президентската администрация, главата на финансите на САЩ Стивън Мнучин и министърът на търговията Уилбърс Рос, открито заявиха, че на Америка на Тръмп й е изгоден слабият долар, отколкото да провокират падане курса на американската валута на международните пазари.       Самият Тръмп, явно ядосан от подобна рязка реакция, се постара да запази ледено лицето си и подчерта, че в края на краищата в някакво светло и неопределено бъдеще той иска да види долара силен.   Но пазарите на този етап не му вярват.       Действията на администрацията на Тръмп на валутния фронт са продиктувани от самата логика на неговата президентска програма. Силният долар обезсмисля всякакви опити да се върне в САЩ производството на стоки и услуги, които трябва да се конкурират на световния пазар, защото те там просто няма да бъдат нужни на никого заради твърде голямата си стойност.   Разбира се, против евтиния импорт могат да се вкарат забранителни тарифи, но ответните мерки на ЕС, Китай и други страни ще нанесат симетрична вреда на американските експортьори.   Освен това, повишаването на доларовите процентни лихви на Федералната резервна система на САЩ, т.е. на главния драйвър на ръста на долара по отношение на другите валути, напълно може да провокира нови балони на американските финансови пазари, а също да предизвика сериозни проблеми за американските корпорации, които все още имат производство в САЩ и вече са свикнали с много ниските доларови кредити.        ", "date": "2018.02.07", "title": "Тръмп ще убие долара, за да спаси Америка"}
{"url": "http://www.classa.bg/%D1%81%D0%B2%D1%8F%D1%82/item/378341-%D0%B7%D0%B5%D0%BC%D1%8F%D1%82%D0%B0-%D0%B5-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D1%8A%D0%BC-%D1%81-%D0%B5%D0%B4%D0%B8%D0%BD%D0%BD%D0%BE-%D1%81%D1%8A%D0%B7%D0%BD%D0%B0%D0%BD%D0%B8%D0%B5", "text": "    Колективното поведение на животните е коренно различно от поведението на отделните индивиди. На ятата, рояците или популациите им е присъща неразбираемо за нас свойство, което се нарича „обща воля“ или „властен порив“, чрез които се подчиняват на определени особи. Гледайки ятата на мигриращите птици или облаци от скакалци, се оказва, че те в унисон спазват строго определени маршрути. Учените все още не може да отговорят на въпроса – какво ги кара да се движат по този начин?           Ятата безпогрешно намират своя път през пустинята и пясъка към зелените долини, там, където има храна. Това може да бъде обяснено с генетична памет, или инстинкт, но странно нещо: ако се отдели от стадото или ятото отделен индивид, той незабавно губи ориентация и започва да се движи хаотично в една или друга посока.     Но откъде тогава е известно това на ятото? Проучване на годишните миграции на птиците, кара учените да издигнат хипотезата, че тяхното направление се ръководи от стари и опитни членове на ятото.  Хипотезата не е била поставяна под съмнение, докато японският орнитолог професор Ямамото Хуроуко установява, че мигриращите ята никой не ги води. Той открива, че по време на полет най-отпред са почти пиленца. От десет случая, в шест от тях начело са  млади птици, излюпени през лятото…     Някои учени смятат, че рибите също „поумняват“ като попаднат в ято. Това се потвърждава от експерименти, в които риба е трябвало да плува за да намери изход през лабиринт. Оказва се, че групи риби намирали правилната посока по-бързо от тези, които са сами. Френският изследовател Луис Томас, в продължение на много години, участващ в проучване на термити, пише: „Вземете два или три -те не се променят, но ако се увеличи техния брой до определена критична маса, става чудо. Сякаш получили заповед, термитите започват да създават работни екипи.   Те започват да събират малки парченца от всичко, което намират, правят колони, които след това свързват със свод. Докато не се получи стая, която прилича на катедрала. “   По този начин познаването на строителството като цяло, възниква само когато е налице определено количество насекоми. С термити е правен следният експеримент: в строящия се термитник били поставени прегради, които разделяли термитите на отделни бригади. Въпреки това работата продължавала и всеки проход, вентилационни помещения или помещение, които са били разделени от преграда, били точно стиковани едно с друго.     „Рояците, – пише известният френски изследовател Реми Шовен, – огромен облак с червеникав цвят, се спускат и издигат, като че ли по команда.“ Какъв е непреодолим импулс, който движи тази гъста мъгла с тегло няколко тона, която не може да бъде спряна?   Лети около препятствия, пълзи през стените, втурва се във водата и продължава да се движи безконтролно в избраните посоки.   Толкова  неудържими са и полските мишки по време на тяхната внезапна миграция. Срещайки на пътя ров, те не се обикалят около него, не търсят друг път, а като жива вълна го заливат, изпълват догоре с телата си, върху които стотици хиляди други продължават да се движат денонощно. Стъпкани, смачкани, задушени в дълбокия ров, преди да умрат те не правят и най-малкият опит да избягат, създавайки този мост за тези, които минават по тях. Мощният инстинкт за оцеляване е потиснат и напълно заглушен.   Изследователите неколкократно отбелязват, че по време на миграция в Южна Африка на газели, лъв, който бил погълнат от техния поток, бил напълно безсилен да се измъкне от него. Без всякакво чувство на страх, газелите скачали и преминава около лъва като около неодушевен предмет.     „Волята на популацията, която изумява учените, се проявява и в друго. Обикновено, когато броят на определен животински вид започне да превишава някакво неизвестно засега критично ниво, животните сякаш подчинявайки се на неизвестна цел, престават да се възпроизвеждат.   Това, например, пише д-р Р. Лос от  Университета в Кеймбридж, в продължение на много години изучавал живота на слоновете. Когато броят им нараствал, или у женските изчезвала способността да се възпроизвеждат, или пък половата зрелост у мъжките възниквала много по-късно.   Експерименти са проведени с плъхове и зайци. Веднага след като се окаже, че са твърде много, въпреки изобилието на храна и други благоприятни условия, започвал с нищо обяснима фаза на повишена смъртност. Без никаква причина настъпили отслабване на тялото, намаляване на съпротивителните им сили, болести. И това продължавало докато броят на дадената популация не се сведе до оптималния.   Освен академичен интерес, въпросът за произхода на сигнала, който оказва влияние върху поведението на даден вид и броя им, е от голямо практическо значение. Ако би могло да се разгадае неговият код, ще  може да бъде успешна борбата с вредители, които унищожават земеделски култури:  колорадски бръмбар, охлюви, плъхове и др.     Законът за саморегулациите мистериозно запазва баланса на съвкупността от жените и мъжете въпреки, че биологичното зараждане  на мъжки и женски индивиди да е с еднаква вероятност. Въпреки това, ако сред населението са  малко жените, сред кърмачетата започват да  доминират женските, ако са малко мъжете – те са тези, които започват да се раждат по-често.   Това явление е добре известно в човешката общност, а демографите го наричат „явлението на военните години“. По време на войни и след тях в страните жертвите сред мъжкото са по големи сред населението и там е внезапно започват да се раждат повече момчета.   Пример за преминаване от количеството към качеството? В.И. Вернадски въвежда понятието „биосфера“ – набор от цялата маса на живи същества, които обитават Земята. Тази комбинация според него, трябва да се приема като единен планетарен организъм.“   Много учени са съгласни с това, че например известният немски физик Фехнер вярвал, че Земята трябва да има някакво общ колективно съзнание. Точно както човешкият мозък се състои от много отделни клетки, съзнанието на планетата, според него, се състои от индивидуалното съзнание на живите същества, които го обитават. Да се докаже, че им „свръхорганизми“, които обитават Земята и  образуват съвкупност за достигане на следващата по-висока цел, все още никой не е успял, както и да опровергае тази хипотеза.   Нейно безспорно предимство от това, обаче, е, че не само до известна степен обяснява „волята“ на едно или съобщество, но също така предлага един модел на възприятие на света, без приятели и врагове, които са свързани през целия си живот, взаимозависими са и взаимно се допълват.  ", "date": "2018.02.07", "title": "Земята е гигантски организъм с единно съзнание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378342-%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%B4%D0%B0-%D0%BA%D0%B0%D0%B6%D0%B5-%D0%BA%D0%B0%D0%BA%D0%B2%D0%BE-%D0%BC%D0%B8%D1%81%D0%BB%D0%B8-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "        „Ако Патриотите си мислят, че ще имат различна съдба от Реформаторите, много се лъжат. По всичко личи, че ще се случи\"\", заяви лидерът на столичните социалисти Калоян Паргов от БСП пред Канал 3.       Той коментира и темета с Истанбулската конвенция. \"От началото на годината това стана основен дебат, както вътре в самите партии, така и в цялото общество, намеси се и Българската православна църква, намеси се и академичната общност. Очевидно тук има някакъв голям залог, тъй като г-н Борисов винаги, когато е усетил мнението на хората, винаги е гледал да се качи на тази вълна и досега винаги успешно.    Тук обаче изглежда е притиснат от някакви обстоятелства, които разделят Европа на европейци и на неевропийци, но Европа е единна в разнообразието си, което означава, че всяка страна членка има своите особености, които трябва да бъдат зачетени в общото европейско законодателство. България и законодателите, ако имат желание по отношение на жените и насилието над жени, могат да направят редица законодателни предложения и инициативи, ние вече имаме такива. Може да се засили и контрола.\", продължи той и добави, че тази седмица ще предложат в Общинския съвет в София да се създаде кризисен център.   \"След като излезе обяснителната записка към Истанбулската конвенция хвърли в шок цялото общество. Няма как да приемем нещо, само защото сме членове на ПЕС, има европейски страни, които няма да приемат тази конвенция, отчитайки своите особености и народопсихология. Не мисля, че има опасност да бъдем изключени от европейските социалисти, насажда се изкуствено напрежение.    Тук самият Борисов трябва да излезе и да каже какво прави той, какво е неговото мнение. Много изкусно станаха скандали вътре в партиите – между Валери Симеонов и Красимир Каракачанов, между Корнелия Нинова и Сергей Станишев т.с всички малко се наиграхме, но да седнем и да си говорим сериозно и да не се правим на хитри. Да сложим въпроса на масата - ратифицираме ли го или не, ако не го ратифицираме, поемаме ли тази отговорност\", каза още социалистът.", "date": "2018.02.07", "title": "Калоян Паргов: Бойко Борисов да излезе да каже какво мисли за Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/378336-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%B7%D0%B0-%D1%83%D1%81%D0%BF%D0%B5%D1%85-%D0%BD%D0%B0-%D0%B4%D0%B6%D0%B0%D0%BA-%D0%BC%D0%B0", "text": "Джак Ма, президент и основател на платформата за електронна търговия Alibaba, разкри някои от тайните на успеха пред група млади лидери, поканени на последната годишна среща на Световния икономически форум в Давос (Швейцария).   Навремето той, който сега е най-богатият човек в Китай, се кандидатирал за повече от 30 работни места и бил отхвърлен за всички от тях. Например, от 24 души, интервюирани за работа в KFC, 23 били приети. \"Аз бях единственият отхвърлен\", спомня си той.   Ма вярва, че „в днешно време няма значение колко сме постигнали, а колко трудни дни и грешки сме преминали\". Ето защо, \"ако искате да успеете, учете се от грешките на другите, а не от успешните истории\", казва той.   Бизнесменът изброи и аспектите, върху които по негово мнение младите хора трябва да се съсредоточат, през различните десетилетия от живота си, за да бъдат успешни.   Когато сте на възраст между 20 и 30 години, трябва да имате \"добър шеф\" и да се присъедините към \"добра компания, за да се научите как да правите нещата правилно\", съветва магнатът.   Когато сте на възраст между 30 и 40 години \"ако искате да направите нещо сами, просто го направете, защото все още можете да си позволите да загубите, да се провалите\". Скоро след това, обаче, Ма препоръчва да се започне да се дава приоритет на стабилността, семейството и бъдещите поколения.   Когато сте на възраст между 40 и 50 години, \"трябва да вършите неща, в които сте добри, вместо да потънете в ново поле или тема в последните години от кариерата си\", твърди милиардерът.   Когато сте на възраст между 50 и 60 години, \"отделете време да обучавате млади хора, за следващото поколение\", казва Ма.   Когато сте навършили 60 години, \"по-добре е да останете с внуците си\", заключава той.", "date": "2018.02.07", "title": "Магическата рецепта за успех на Джак Ма"}
{"url": "http://www.classa.bg/%D1%82%D0%B5%D1%85%D0%BD%D0%BE/item/378344-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BF%D0%BE%D0%B4%D0%B5%D0%BB%D1%8F%D1%82-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%BE%D0%BD%D0%BB%D0%B0%D0%B9%D0%BD", "text": "Близо 50% от българите, ползвали интернет, са били склонни да предоставят обща лична информация за себе си онлайн, сочи проучване на Евростат за нагласите на интернет - потребителите в ЕС през 2016 година. Анализът показва, че едва около 20% от българите са споделили лични данни, а само 9 на сто, са се възползвали от плащане по интернет. Средно между 75 и 80 на сто от сънародниците ни са използвали интернет за видео или телефонни разговори, участие в социални мрежи, изпращане на електронна поща и четене на новини. Проучването сочи още, че делът на потребителите на интернет в Евросъюза, предоставили лична информация в мрежата варира от 30 процента \"предпазливост\" в Румъния, до 90 процента \"либералност\" в Люксембург. Едва 3 на сто от потребителите на Интернет в ЕС са се сблъскали със злоупотреби с лична информация или други нарушения на неприкосновеността на личния живот. Такъв е и процентът на потребителите, претърпяли финансови загуби от получаване на измамни съобщения или пренасочване към фалшиви уеб сайтове, отчита Евростат.", "date": "2018.02.07", "title": "Българите споделят лични данни онлайн"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378328-%D0%B1%D1%80%D1%8E%D0%BA%D1%81%D0%B5%D0%BB-%D0%B8-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B5%D0%B4%D0%BD%D0%B0-%D1%82%D1%80%D1%83%D0%B4%D0%BD%D0%B0-%D0%BB%D1%8E%D0%B1%D0%BE%D0%B2", "text": "Очаквахте една математика за „добре дошли\" ли? Само че налице е душ със студена вода. Новата стратегия на Европейската комисия за Западните Балкани разкрива перспективата, че две страни от региона, Сърбия и Черна гора, биха могли \"потенциално\" да бъдат готови да се присъединят към ЕС до 2025 г. Също така предлага засилена подкрепа за останалите четирима бъдещи членове от региона, който беше погълнат от война и граждански конфликти през 90-те години на миналия век.            Но ясно е ясно, че политиците във всичките шест страни - Албания, Босна и Херцеговина, Косово, Македония, Черна гора и Сърбия - ще трябва да наблегнат на установяването на върховенство на закона, да спрат корупцията, да уредят двустранни спорове и да предприемат редица други демократични промени. \"Присъединяването към ЕС е далеч повече от технически процес. Това е генерален избор, основан на базови ценности, които всяка страна трябва да прегърне по-активно, от тяхната външна и регионална политика, точно до това, на което децата биват обучавани в училище \", гласи новата стратегия, получена от POLITICO преди нейното одобрение от Комисията във вторник.    Една анкета на Regional Cooperation Council показва различността на настроенията сред потенциалните кандидати за еврочленство. В Косово подкрепата е 90%, 6% - нито добро, нито лошо, и останалите се делят между „не зная\" и отрицание на членството. в Албания 81% са „за\", 14% не знаят дали е добре или зле, 5% смятат, че ЕС не е добра компания, а 1% не знаят какво да кажат. Македония – 54% „за\", 33 % не знаят дали е за добро или зло, 11% са против, 2% не знаят. Колкото по-нататък се върви по списъка на страните кандидати, толкова по-малко става подкрепата. В Черна гора 44% искат да станат член на ЕС, 29% не могат да преценят дали това ще е за доброто на страната или не, 22% са против, а 6% не знаят или не искат да кажат мнението си. Резултатите от анкетата в Босна и Херцеговина показват несигурността и разделението в страната, която все още е протекторат.   „За\" еврочленство са около една трета – 31%, тези, които не могат да преценят са 46%, 18% са против, а 4 на сто нямат или не искат да изразят мнението си по въпроса. Най-любопитно е положението в Сърбия, сочена от всички европейски чиновници, като се тръгне от Жан-Клод Юнкер надолу за една от двете водещи кандидатки за еврочленство . Едва 26% искат да бъдат европейци. 37% не знаят какво би им донесло потенциалното членство. 30% са против, а 6% не знаят. ) Стратегията има за цел определянето на пътна карта, след като президента на Еврокомисията Жан-Клод Юнкер през септември миналата година даде сигнал за подновяване на отвореността за разширяване на ЕС в своето обръщение „Състоянието на съюза\". Преди това ЕС беше охладнял към приемането на нови членове след реакция в по-старите държави-членки заради засилената имиграция от по-бедните нации, които наскоро се присъединиха към блока.    Юнкер и други лидери на ЕС проявиха нов интерес към Западните Балкани, отчасти поради притесненията за засиленото влияние на Русия, Китай и Турция там. Кризата с бежанците през 2015 г., при която стотици хиляди мигранти се насочиха към Западна Европа по Балканския маршрут през Западните Балкани, също така подчерта значението на региона за стабилността в ЕС. \"Страните от Западните Балкани имат историческа възможност да обвържат твърдо и недвусмислено бъдещето си с Европейския съюз. Те ще трябва да действат решително \", гласи стратегията, която ще бъде представена от ръководителя на външната политика на ЕС Федерика Могерини и комисаря по разширяването Йоханес Хан. Като част от новия тласък в тази посока Юнкер трябва да посети Западните Балкани за една седмица в края на този месец, като започне в Скопие на 25 февруари, заяви дипломат от ЕС, запознат с плана.    Освен подновената кампания на Комисията за задълбочаване на връзките с региона, България превърна Западните Балкани в приоритет като настоящ ротационен председател на Съвета на ЕС. София ще бъде домакин на среща на върха на лидерите на ЕС и Западните Балкани през май. В неотдавнашно интервю с \"ПОЛИТИКО\" българският външен министър Екатерина Захариева заяви, че подобни срещи трябва да станат много по-чести, отбелязвайки, че последната среща на върха между ЕС и Западните Балкани в Солун, Гърция, се състоя през 2003 г. \"Петнадесетте години са твърде много\", каза Захариева, като предполага интервал от две години между срещите на върха в бъдеще.    Захариева призна, че поставянето на Западните Балкани толкова високо в дневния ред на ЕС носи риска, че позицията на блока в региона може да пострада, ако не се реализират надеждите на гражданите за членство в ЕС. На срещата на върха през 2003 г. ЕС предложи \"недвусмислена подкрепа\" на бъдещите членове от Западните Балкани и им съобщи, че тяхното бъдеще е в рамките на Европейския съюз. Но 15 години по-късно само един от тях - Хърватия - се присъедини към блока и изглежда, че ще минат поне още седем години, преди може би още двама да станат членове. „Разбира се, има такава опасност\", - каза Захариева. \"Ето защо не трябва да създаваме очаквания, които не можем да изпълним.\" Захариева заяви, че повечето държави от Западните Балкани не са се присъединили към ЕС, защото блокът се е забъркал в различни извънредни ситуации - като например кризата в еврозоната и миграционната криза - и регионалните правителства не успяха да предприемат необходимите реформи. Новата стратегия на Комисията предлага по-голяма подкрепа от страна на ЕС за региона в редица области - от изпращането на консултанти на Европол за повишаване на сигурността до поемане на нови инвестиционни ангажименти в области от стартиращи фирми до транспортна инфраструктура.    През 2018 г. общите инвестиции на ЕС в региона се предвижда да възлязат на 1,07 млрд. евро - малко повече от средното за последните 10 години. Стратегията, озаглавена \"Перспектива за разширяване на ЕС и засилената ангажираност на ЕС със Западните Балкани\", не спира да описва текущото състояние на бъдещите членове на ЕС, заявявайки, че лостовете на властта във всичките шест страни често са в ръцете на престъпни мрежи и политически кланове.   \"Днес страните показват ясни елементи на завземане на държавата, включително връзки с организираната престъпност и корупцията на всички нива на правителството и администрацията, както и силно преплитане на публични и частни интереси\", пише в документа.    \"Никоя страна от Западните Балкани понастоящем не може да се счита за функционираща пазарна икономика\", е заявено също така категорично. Горчиви хапове Въпреки че Сърбия и Черна гора бяха определени за водещи за членство от страна на Комисията, в документа се казва, че присъединяването им към 2025 г. е \"изключително амбициозно\". Става ясно, че лидерите в Белград в частност ще трябва да поглъщат някои горчиви хапчета по пътя до Брюксел. Става ясно, че Сърбия ще трябва да сключи и приложи правно обвързващо споразумение за нормализиране на отношенията с Косово, предимно етническата албанска територия, обявена за независима от Сърбия преди 10 години, преди да може да се присъедини към ЕС.    В програмата също така се казва, че бъдещите членове трябва да демонстрират \"пълна хармонизация\" с външната политика на ЕС - сигнал, който не е прекалено завоалиран и казва, че Белград не би могъл да продължи да провежда толкова близки отношения с традиционния съюзник Русия, както в момента. Стратегията обаче съдържа и разочарование за Косово, което не е признато от пет държави-членки на ЕС и не е конкретно споменато като евентуален кандидат за членство в ЕС в документа. Сърбия и Черна гора, от друга страна, вече са започнали преговори за членство и Комисията заяви, че е готова да препоръча присъединителни преговори за Албания и Македония, ако отговарят на определени условия. Босна и Херцеговина \"би могла\" да стане кандидат за членство, се казва в документа.    Словения и Хърватия, забъркани в дългогодишния граничен спор въпреки членството в ЕС, се казва в стратегията, всички такива разногласия вече трябва да бъдат решени, преди страните да се присъединят към блока. \"ЕС няма да приеме да внася тези спорове и нестабилността, до които те биха могли да доведат\", се казва в документа. \"Трябва да се намерят и изпълнят окончателни и обвързващи решения, преди да се присъедини една страна.\" Комисията също така се надява перспективата за нови пристигащи да накара настоящите страни-членки да реформират начина, по който работят.    \"Самият ЕС трябва да гарантира, че ще бъде готов институционално да приветства новите държави-членки, след като изпълнят поставените условия\", се казва в текста, лобирайки за по-широко използване на гласуването с квалифицирано мнозинство в Съвета - вместо да взема единодушни решения, които дават право на вето на отделните правителства. Активистите на либералната демокрация на Балканите обвиниха ЕС, че е прекалено мек по отношение на регионалните лидери, които те определят като авторитарни със съмнителен ангажимент към ценностите на ЕС. Новият документ не се занимава с подобни глезотии и би могъл да се чете като определянето на закона за политическите лидери, като в същото време насърчава активистите и гражданите да оказват натиск върху тях.    \"Правителствата трябва да осигурят по-приобщаващи процеси на реформи, които да привлекат всички заинтересовани страни и обществото като цяло. Най-същественото е, че лидерите в региона не трябва да оставят съмнение в стратегическата си ориентация и ангажираност. Те в крайна сметка трябва да поемат отговорността да превърнат тази историческа възможност в реалност \", се казва в програмата. ", "date": "2018.02.07", "title": "Брюксел и Западните Балкани: Една трудна любов"}
{"url": "http://www.classa.bg/%D1%81%D0%B2%D1%8F%D1%82/item/378329-%D0%B8%D0%BD%D0%B4%D0%B5%D0%BA%D1%81%D1%8A%D1%82-%D0%B4%D0%B0%D1%83-%D0%B4%D0%B6%D0%BE%D1%83%D0%BD%D1%81-%D1%81%D0%B5-%D0%BF%D0%BE%D0%B2%D0%B8%D1%88%D0%B8", "text": "Американските   след пореден бурен ден на внезапни покачвания и спадове, предаде Асошиейтед прес.  Промишленият индекс  , възстановявайки близо половината от загубените 1175 пункта предишния ден.    приключи на нива от 24 912 пункта. Преди Дау Джоунс да достигне тези стойности, по-рано през деня  като при отварянето на пазарите имаше понижение от 567 пункта - по случайност точно толкова, с колкото се повиши до затварянето.  Индексът  и достигна 2695 пункта.  се повиши със  до 7115 пункта.   Резки  . Към днешния ден обаче той отново беше   Финансовият заяви, че  но по думите му че  По време на свое изслушване в Конгреса все пак той е следял представянето на пазара.  \"По принцип не бих поглеждал към айфона си, но с оглед на движенията на пазара, го проверявам\", каза той пред конгресмените от комисията по финансовите услуги в Камарата на представителите на САЩ. \"Вече се е повишил със 187 пункта, така че днес вече отново имаме покачване.\" Мнучин заяви, че не е \"извънредно обезпокоен от променливостта на пазара. Мисля, че основите са доста силни\".  Мнучин каза, че се е по-рано днес и е получил уверения, че по време на големите спадове в понеделник     ", "date": "2018.02.07", "title": "Индексът Дау Джоунс се повиши"}
{"url": "http://www.classa.bg/%D1%81%D0%B2%D1%8F%D1%82/item/378330-%D0%BA%D0%BE%D0%BB%D0%BA%D0%BE-%D0%B7%D0%BB%D0%B0%D1%82%D0%BE-%D0%B8-%D0%BE%D1%82-%D0%BA%D0%BE%D0%B9-%D1%81%D0%B5-%D0%BA%D1%83%D0%BF%D0%B8-%D0%BF%D1%80%D0%B5%D0%B7-2017-%D0%B0", "text": "Cвeтoвнoтo тъpceнe нa злaтo пpeз минaлaтa 2017 гoдинa, нeзaвиcимo oт oживлeниeтo пpeз чeтвъpтoтo тpимeceчиe, e cпaднaлo cъc 7 пpoцeнтa. Oбeмът нa cдeлĸитe c цeнния мeтaл e 4 071,7 тoнa, cтaвa яcнo oт oтчeтa нa Wоrld Gоld Соunсіl (WGС).   Πpитoĸът нa злaтo в ЕТF (ехсhаngе trаdеd fundѕ - бopcoви инвecтициoнни фoндoвe), мaĸap и дa e ocтaнaл пoлoжитeлeн, ce cъĸpaтил знaчитeлнo (c 63%) в cpaвнeниe c 2016 гoдинa дo 202,8 тoнa. Oт тeзи пocтъплeния oĸoлo 73% ca ocигypили eвpoпeйcĸитe фoндoвe (148,9 тoнa).     Pязĸo e пaднaл oбeмът нa дpeбнитe инвecтиции в цeнния мeтaл в CAЩ - дo 10-гoдишeн минимyм oт 39,4 тoнa. Toвa e cpeд ocнoвнитe пpичини зa cъĸpaщaвaнe нa cвeтoвнoтo тъpceнe нa мoнeти, cлитъци и ĸюлчeтa c 2% - дo oбщ paзмep oт 1029,2 тoнa.   Πoĸyпĸитe oт cтpaнa нa цeнтpaлни бaнĸи cъщo ca ce пoнижили - c 5% , дo 371,4 тoнa. Cpeд нaй-aĸтивнитe ĸyпyвaчи пpeз минaлaтa гoдинa ca били Pycия и Typция.   Bъзcтaнoвeнoтo тъpceнe нa бижyтepcĸи издeлия oт блaгopoдния мeтaл e дoвeлo дo ĸyпyвaнe нa 2035,5 тoнa злaтo - pъcт oт 4 нa cтo. Πo тpaдиции нaй-гoлeмитe пoтpeбитeли нa злaтo зa тaĸaвa цeл ca Индия и Kитaй - зaĸyпили cъoтвeтнo 562,7 тoнa (pъcт 12%,) и 646,9 тoнa (+3%).   B cъщoтo вpeмe шиpoĸoтo изпoлзвaнe нa злaтoтo в cмapтфoнитe и дpyгa пoдoбнa тexниĸa e дoвeлo дo pъcт нa пpoмишлeнoтo тъpceнe нa жълтия мeтaл - c 3% дo 332,8 тoнa. Πo тoзи нaчин тъpceнeтo нa злaтo зa тexничecĸи нyжди пoĸaзвa динaмиĸa зa пъpви път oт 2010 гoдинa.   Πpeдлaгaнeтo нa cвeтoвния пaзap нa злaтo ce e cъĸpaтилo пpeз 2017 гoдинa c 4%, дo 4398,4 тoнa. Дoбивът нa цeнния мeтaл e дocтигнaл peĸopднитe 3268,7 тoнa. Дoĸaтo втopичнoтo peциĸлиpaнe e cпaднaлo c 10 пpoцeнтa - дo 1160 тoнa, нo нa фoнa нa нeoбичaйнo виcoĸия oбeм нa пpepaбoтĸaтa нa тaĸъв cĸpaп пpeз 2016 гoдинa.   Oжecтoчeнитe eĸoлoгични изиcĸвaния в Kитaй - нaй-гoлeмият cвeтoвeн пpoизвoдитeл, дoвeдe дo нaмaлявaнe нa дoбивa в cтpaнaтa c 9 пpoцeнтa.   Cвeтoвният xeдж-пopтфeйл в злaтo ce e cъĸpaтил пpeз минaлa гoдинa c 30,4 тoнa, зa пъpви път oт 2013 гoдинa нacaм.", "date": "2018.02.07", "title": "Колко злато и от кой се купи през 2017-а"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378331-%D0%BA%D0%BE%D0%BB%D0%BA%D0%BE-%D0%BA%D0%BE%D0%BC%D0%B0%D1%80%D0%B0-%D1%81%D0%B5-%D0%BF%D0%BE%D0%B1%D0%B8%D1%80%D0%B0%D1%82-%D0%BE%D0%BA%D0%BE%D0%BB%D0%BE-%D0%B5%D0%B4%D0%BD%D0%B0-%D0%BA%D1%80%D1%8A%D0%B3%D0%BB%D0%B0-%D0%BC%D0%B0%D1%81%D0%B0", "text": "Новината, че Антикорупционният фонд се е заел с прочутия проект на дунавските общини за преброяване на комарите, не ме докосна кой знае колко, но ме накара да се замисля за първи път по-сериозно (доколкото съм способен на това). Въпросът „Колко комара подлежат на напръскване от двете страни на Дунав?\" по своята философска загадъчност си е направо съвременна редакция на средновековния схоластичен въпрос „Колко ангели (или дяволи) могат да се съберат на върха на игла?\".         Да, разбирам, че организирано пръскане не може да се проведе, без да се познава числеността на противника и затова подобни проекти са необходими, но за милион и половина, колкото са взели българската и румънската НПО, не е ли по-лесно да се наемат безработни роми, с каквито разполагат в изобилие и двете държави, които с мухобойки да плякат комарите един по един?     Стана ми любопитно и реших да разбера каква е тази ГИС, но единствената информация, до която се добрах (признавам, без особено вживяване и задълбочаване), гласи: „ \"...   Но пък научих, че освен карта на местата с комари, която ще създаде като краен продукт ГИС, програмата, чието официално име е „ \", включва също две социологически проучвания, седем кръгли маси и информационна (рекламна) кампания, като само социологията и рекламата се финансират допълнително с още близо половин милион над вече споменатия милион и половина.   Разбирам, че целта на всичко това е „ \", но продължавам да съм крайно любопитен какви теми са се разисквали на седемте кръгли маси и какви въпроси са били зададени на анкетираните в двете социологически проучвания: Хапят ли ви комари?; По коя част на тялото обикновено ви хапят?; Чешете ли се?...     Може би: „Ако привечер отидете да се къпете на реката и ви изпохапят - това са комари!\" или просто: „А теб колко комара те ухапаха днес? Преброи ли ги, а?\".   Не знам само колко време ще бъдат актуални данните от проучването, при положение, че един комар живее до няколко седмици, а на всеки 5-6 дни се излюпва ново поколение. Не знам също и как някакви нещастни частни фирмички успяват да пръскат мазетата на сградите против хлебарки, без да са ги преброили преди това...     Европейските фондове би трябвало да съществуват и да отпускат финансирания с една единствена цел - да се изравни нивото на развитие на страните в Съюза. Сигурно и броенето на комари е важна стъпка в тази посока, но когато говорим за него, не мога да не се сетя за малкия и среден бизнес, който също разчита на финансиране от въпросните фондове.   Желаещият да бъде предприемач, да разкрива работни места и да създава принадена стойност е подложен на процедури и изисквания, често граничещи с извращения. Смазан е от нелоялната конкуренция на корпорациите и на субсидираните сектори, включваща даже и дъмпинг, който по принцип е незаконен. Изправен е пред тежък кадрови проблем, защото колкото е да се вайкаме, че има безработица, толкова е и трудно да се намерят работници за много и различни производства.     Предприемачът е подхвърлен и на гавра от страна на администрацията, която направо го задушава с всичките си разрешителни режими, необходими документи, системи от такси, санкции и глоби, десетки видове контролиращи органи (често подкупни рекетьори) и все нови и нови стандарти и нормативи, които бедният предприемач е принуден да покрива, за да оправдае съществуването на някой чиновник. Но най-големият проблем на предприемача е финансирането.   Ако има собствени свободни средства да инвестира в бизнеса си, няма какво да го мислим и да се занимаваме с него. Но ако няма, често се съблазнява и кандидатства за финансиране от фондовете.   Ако спечели, то в почти всички случаи от него ще се иска първоначално да вложи свои пари, пък после да си ги прихване, след като разбира се докаже, че си е изпълнил проекта във всичките му бюрократични подробности. И понеже, както видяхме, човекът няма свободни пари, обръща се за помощ към банката.     Човекът се съгласява. Оперативните програми обаче често бавят плащанията с по няколко месеца, което банката изобщо не я интересува - тя си чака ежемесечната вноска с лихвата. Накрая много често от Оперативната програма идват на проверка и глобяват предприемача (т.нар. „корекция\") било защото е с шапка, било защото е без шапка. Така гордият бенефициент задлъжнява още повече на банката и често може да стигне дотам, че да загуби жилището си.   Ето защо все повече хора гледат да станат чиновници в правителствения или неправителствения сектор, а не предприемачи, защото второто си е голямо главоболие. Пък и никой не те уважава. Едно време да си „бизнесмен\", „фирмаджия\", „частник\" звучеше гордо.     Той е виновен пред всички, затова че печели (когато успее), и най-вече пред работниците си, представлявани от всякакви инспекции по труда, трудови медицини, синдикати и пр. Частният предприемач има едно единствено задължение - да плаща на обществото данъци и такси, за да може обществото да брои комари.   Вярно, частните предприемачи са опасни, защото са свободни и по-трудно могат да бъдат контролирани в сравнение с чиновниците и НПО деятелите, на които във всеки един момент може да им секне кранчето. Но пък частните предприемачи са хора, които са полезни за обществото, защото не само не чакат да получават от него, но са готови и да дават.   Мисля, че заради това заслужават повече уважение. Освен това мисля, че Картаген трябва да бъде разрушен заедно с всичките си комари, колкото и да се окажат те на брой.", "date": "2018.02.07", "title": "Колко комара се побират около една кръгла маса?"}
{"url": "http://www.classa.bg/%D1%81%D0%B2%D1%8F%D1%82/item/378332-%D0%BC%D0%B5%D1%81%D0%BE%D1%8F%D0%B4%D0%BD%D0%B8-%D0%B1%D0%B0%D0%BA%D1%82%D0%B5%D1%80%D0%B8%D0%B8-%D0%BD%D0%BE%D1%81%D1%8F%D1%82-%D1%81%D0%BC%D1%8A%D1%80%D1%82-%D0%BD%D0%B0-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%83%D1%80%D1%83%D0%B3%D0%B2%D0%B0%D0%B9", "text": "Този летен сезон на плажовете на Уругвай са загинали трима души от опасна бактерия. Това е \"Vibrio vulnificus\", която предизвиква симптоми на диария, повръщане, болки в стомаха и треска. Освен това, когато симптомите се влошат, тя може да генерира кожни лезии.   Всички жертви са възрастни, които са имали някаква незарастнала рана по време на контакта с морската вода. По тази причина уругвайското Министерство на здравеопазването призова населението да \"предотврати влизането в морето на всеки, който страда рани или прорези на кожата\" по плажовете на Малдонадо, Монтевидео и Канелонес.   Заболяването се проявява след три до седем дни и като цяло \"причинява висока температура, втрисане, болка, подуване и зачервяване на кожата (обикновено до нараняването),\" се казва в изявлението. В допълнение, се появява бързо прогресиращ болезнен целулит) и се развива в някои случаи некротизиращ фасциит и септичен шок\".   \"Vibrio vulnificus \" е известен като \"месоядна бактерия\". Има два начина за заразяване: най-често срещаното (в 90% от случаите) е консумацията на лошо приготвени или сурови продукти от морски дарове. А в един от десет случая навлизането на бактериите става чрез рани (съществуващи или придобити в морската среда) чрез контакт с морска вода.   През 2017 г. двама души са загинали от същия тип инфекция и в продължение на няколко години има средно по десет случая всяко лято.", "date": "2018.02.07", "title": "\"Месоядни\" бактерии носят смърт на бреговете на Уругвай"}
{"url": "http://www.classa.bg/%D1%81%D0%B2%D1%8F%D1%82/item/378333-%D0%B1%D0%B8%D1%82%D0%BA%D0%BE%D0%B8%D0%BD-%D0%BF%D0%B0%D0%B4%D0%BD%D0%B0-%D0%BF%D0%BE%D0%B4-$-7,000", "text": "Биткоин продължава своя спад за пети ден, достигайки в понеделник котировка под $ 7000 за първи път от ноември насам, съобщава Bloomberg.   Най-популярната дигитална валута се срина вчера следобед с 22 процента, достигайки $ 6702, което се случи, когато Lloyds Banking Group, която включва Halifax, MBNA и Bank of Scotland, забрани на своите клиенти да купуват биткоин с нейните кредитни карти.   След рекордната цена от $ 19,511, записана през декември миналата година, биткоин вече загуби почти 65% от стойността си, съобщават медиите. Други криптовалути, като Ripple, Ethereum и Litecoin, също пострадаха в понеделник.", "date": "2018.02.07", "title": "Биткоин падна под $ 7,000"}
{"url": "http://www.classa.bg/%D1%81%D0%B2%D1%8F%D1%82/item/378335-%D0%BD%D0%B0%D0%B9-%D0%BC%D0%BE%D1%89%D0%BD%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B8%D0%B7%D0%BB%D0%B5%D1%82%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Основателят на SpaceX, Илън Мъск, потвърди старта на ракетата Falcon Heavy. Космическият кораб се смята за най-мощната ракета в света днес и втората най-мощна в историята, след Сатурн V на НАСА. В допълнение, той лети в космоса, натоварен с луксозен електрически автомобил Tesla Roadster.   Бизнесменът потвърди, че Falcon Heavy бе изстрелян вчера в 13:30 часа, местно време (18:30 GMT) и публикува на своя Instagram снимката на манекен в червения родстер. В същото време стана известно, че Федералната авиационна администрация е одобрила лиценза за изстрелване на Falcon Heavy на SpaceX.   Ракетата излетя от платформа 39A на космическия център Джон Ф. Кенеди във Флорида. Според космическия портал стартирането е значително важно и заради нещо, което никога преди не е правено: кацането на трите двигателя на първата степен на ракетата.   Два от тях се очаква да се спуснат в зоните за кацане в Кейп Канаверал след отделяне от централното ядро и да останат достъпни за бъдещо повторно използване, като същевременно ще се направи опит централното ядро да кацне на безпилотен кораб в Атлантическия океан. Според SpaceX, Falcon Heavy е способен да превози до орбита товар от почти 64 метрични тона, което е два пъти повече от товара на най-близкия му конкурент - Delta IV Heavy.", "date": "2018.02.07", "title": "Най-мощната ракета в света  да излетя в космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378327-%D0%BF%D0%B5%D1%82-%D0%BF%D0%B0%D1%80%D1%82%D0%B8%D0%B8-%D1%81%D0%B0-%D0%BF%D1%80%D0%B5%D0%B4-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BF%D0%BE%D0%B4%D0%B0%D0%B4%D0%B5%D0%BD%D0%B8-%D0%BE%D1%82%D1%87%D0%B5%D1%82%D0%B8-%D0%BF%D1%80%D0%B5%D0%B4-%D1%81%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0", "text": "Пет политически партии за втора поредна година не са подали своите годишни финансови отчети пред Сметната палата. Това обяви председателят на Сметната палата Цветан Цветков пред БНТ, като обаче не уточни кои точно са въпросните политически субекти.   „Ние ще предоставим тази информация на прокуратурата, а тя от своя страна ще сезира Софийския градски съд и той е упълномощен тези партии да бъдат закрити,\"допълни Цветков.     „Четири партии пък не са подали годишни финансови отчети тази година пред Сметната палата. И ако това се случи и следващата година, към тях ще бъдат приложени същите процедури за закриване\", уточни той.   „72 партии от 149, които са подали отчети, са посочили нулеви финансови отчети, т.е. нулева стойност на приходите и разходите. Това са партии, които нямат активна дейност. Имат обаче регистрации и подават годишни финансови отчети. Те продължават своето съществуване само на хартия\", съобщи шефът на Сметната палата.   „През декември в имуществените декларации на 275 политици и висши държавни служители беше установено несъответствие за тяхното финансово и имуществено състояние. Тази информация е предадена на НАП и в момента се извършват проверки или ревизии за това дали имат недекларирани данъчни задължения. Когато тези проверки или ревизии приключат, от НАП предоставят информацията на Сметната палата и тя се публикува на сайта\", обяви още Цветан Цветков.   Той каза още, че Законът за противодействие на корупцията и отнемане на незаконно придобито имущество влезе в сила на 23 януари. В момента тече техническо прехвърляне на регистъра от Сметната палата към новата комисия. Той все още е на нашия сайт, но ще бъде прехвърлен на сайта на Комисията за противодействие на корупцията и за отнемане на незаконно придобитото имущество (КПКОНПИ).   „Така лицата, които заемат висши държавни длъжности ще могат да подадат декларация пред комисията. Това прехвърляне ще трябва да стане към 9 февруари. Дирекция \"Публичен регистър\" към Сметната палата се влива в КПКОНПИ компактно. Служителите, които приемаха и регистрираха декларациите и ги проверяваха за съответствие, същите се вливат в КПКОНПИ\", обясни още председателят на Сметната палата.", "date": "2018.02.07", "title": "Пет партии са пред закриване заради неподадени отчети пред Сметната палата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378326-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%B5%D1%86", "text": "    Този любопитен цитат на проф. Божидар Димитров е във връзка с предстоящото учредяване на неговото „надпартийно“ движение „Кан Кубрат“. По думите на Димитров той и Слави Трифонов, който в момента набира кандидати за своя собствен политически проект чрез публично излъчван кастинг, нямало да си „пречат“. Можело дори да си сътрудничат.     Сърцата ни трепнаха след обявяването на такава важна спогодба за подялба на интелектуалния елит на страната. В главите ни обаче изскочиха редица въпроси.     „Интелектуалците\" са едно от най-характерните изобретения на модерната световна култура. Те не са само специалисти в своята област - литература, изкуства или история, но и хора, които обсъждат всеобщи човешки теми. От интелектуалците се очаква да бъдат морални водачи на обществото по всеобхватни социални и политически проблеми.   Но дори в самата Франция - люлката на интелектуализма, интелектуалците са в криза. Съвременната френска интелектуална продукция не чертае нови пътища пред обществото в страната и по света, а вместо това е  . Покрай това популизмът процъфтява.   У нас положението не е кой знае колко по-различно. Етикетът „интелектуалец“ или си го лепваш сам (и ти се смеят), или то го лепват, когато се появиш в ефир, искайки да те обидят по относително лек начин.   Думата „интелектуалец“ в България кара мнозина да мислят, че някой се опитва да се постави над тях и да им обяснява „как стоят нещата“ по сложен начин.     На този фон проф. Божидар Димитров е тръгнал да дели със Слави интелектуалците в страната (и извън нея). Нека видим все пак как двамата бъдещи лидери набират „войници“ за своите каузи – всеки според сферата си.   Според Божидар Димитров научните среди могат да захранят каузата му с „добри специалисти“ около 20 000 професори, доктори, член-кореспонденти и академици. За съмишленици Божидар Димитров посочва проф. Михаил Константинов (математик), акад. Георги Марков (историк), Коцето Калки (певец), Христо Бойчев (драматург) и др.   Чакал и потвърждение от Кубрат Пулев (боксьор), с когото брат му Тервел бил „говорил“, макар самият Тервел да казва, че не знае за това. Дано поне другите „съмишленици“ на професора знаят.   Интелектуалци ли са тези хора? Всеки един от посочените вероятно е специалист в своята област. Частта с „моралните водачи“ обаче малко се губи. Но може би и самият проф. Димитров не е наясно какво точно търси...   Слави обяви критериите за кастинга си още през септември миналата година: „Ако сте добър професионалист във вашата област, ако сте образовани и наистина искате да промените страната, без да сте зависими от някого, покажете се“.     Колкото до „добри професионалисти“, такива изглежда, се намериха. Според Трифонов интерес са проявили „българи завършили Йейл, Харвард, Кеймбридж“, такива с успешен бизнес по света, от всички университети в България и от целия обществен, политически, професионален и културен живот. Общо над 3700 кандидат-политици.   Впечатляваща група, от която не разбрахме кой и как преся около 10 процента – тези, които стигнаха до трите дни на целодневни кастинги в началото на февруари. През ситото, пораждайки недоволството на Слави, някак бяха минали и партийни функционери. Ама що за български политик ще си, ако не можеш да се набуташ неканен на кастинг за... политици.   Все пак прави впечатления, че Божидар Димитров и неговото „надпартийно“ движение „Кан Кубрат“ се появяват на сцената в удобния момент, в който плановете на Трифонов, обявени още преди 4 месеца, започват да придобиват форма.     Също като Слави, който има потенциалът да „граби“ избиратели от всички партии. Знаем за масовия фетиш у нас към месии, все пак. Появява се през няколко години.   Не можем да пропуснем и други сходствата между проекта на Слави и движението на Димитров. И двете говорят за „промяна“ в политическата система на страната. Нещо друго - една от темите, по които Слави препитваше кандидатите си, беше образованието като най-важна част за „възхода на нацията“. Димитров пък обяви, че неговото движение щяло да преследва двете главния В-та – Възход и Величие за България. Колко по-лесно щеше да е с \"Възвишение\".   Популизмът и в двата проекта е на достатъчно ниво, чак леко да те заболи глава. Но през последните години популизмът вирее и из останалата част от Европа, че и в Щатите. Глупаво би било да мислим, че у нас той ще отслабва, вместо да става все по-масов. Все пак слушането на приказките на „онези от телевизора“ са по-лесни от прочитането на която и да е предизборна програма/платформа.   Но в крайна сметка партиите, коалициите, движенията и проектите си ги мерят само на избори, а до такива има поне една година време. От обяснението на бившия директор на НИМ става ясно, че той и Слави ще си „помогнат с каквото могат“. Как точно ще стане това, след като двамата били   не ни е ясно.   А е хубаво и самият Слави да се изкаже дали е съгласен с подобна „обща работа“ и дали изобщо знае за това. Защото покрай неговият политически проект ще се намерят доста, които искат да „работят“ с него.   Поне едно нещо е сигурно - ако Вие се определяте като интелектуалец, вече можете да сте спокоен. Търсят ви! Въпросът е дали искате да бъдете намерен.", "date": "2018.02.07", "title": "Борбата за българския интелектуалец"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378322-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%C2%AB%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5%C2%BB-%D1%82%D0%B5%D1%86", "text": "    “С ЕК върви комуникация за прекратяване на тези договори, а ангажимент на правителството е да забърза тези разговори и в сравнително кратък срок договорите да бъдат прекратени и те да продават на свободния пазар”, каза Добрев. На срещата представители на големите работодателски организации се договориха с премиера Борисов за  намаляване на цените на тока за бизнеса и оттеглиха искането си за оставка на енергийния министър Теменужка Петкова.   Под ръководството на премиера се разбрахме за дълбоки реформи в енергетиката, подчерта след срещата Добрев.   “На свободния пазар ще излязат топлофикациите, когенерациите, заводските централи и производителите на ток от възобновяеми енергийни източници над 5 мегавата”, каза той.   Законодателните промени ще бъдат готови до началото на март, а се очаква да влязат в сила от първи юли. Това ще увеличи ликвидността на свободния пазара ще даде реална, пазарна цена на тока, подчерта той. Дружествата в енергетиката ще предлагат на свободния пазар на дневна и нощна цена. Досега тези дружества предлагаха тока на 24-часови профили, а сега ще го правят на 12-часови профили – дневни и нощни, уточни Добрев, цитиран от БТА.   Така фирмите, които имат нужда само от нощна енергия, ще купуват само такава.   Следващата промяна, която се подготвя, е електроразпределителните дружества да изкупуват технологичните загуби на електроенергия също на свободен пазар. Промените почти напълно ще либерализират свободния пазар на електроенергия без това да засяга домакинствата по някакъв начин.   Моделът не предвижда промени в цените на тока на регулирания пазар. Целта е да има ликвидност на свободния пазар, където ще има не трима, а триста производители на ток и цената ще бъде пазарна.  ", "date": "2018.02.07", "title": "Държавата прекратява договорите с «американските» ТЕЦ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378323-%D0%BF%D0%B5%D0%B5%D0%B2%D1%81%D0%BA%D0%B8-%D0%B8%D1%81%D0%BA%D0%B0-%D0%BE%D1%81%D0%B2%D0%B5%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5", "text": "Депутатът от ДПС Делян Пеевски внесе проектозакон, който може да накара всички собственици на медии да декларират информация за \"всяко получено финансиране в предходната календарна година, неговия размер и основание, както и данни за лицето, предоставило финансирането\".   Текстът на проекта е внесен от Пеевски, заедно с депутатите от ДПС Йордан Цонев, Хамид Хамид и Велислава Кръстева. Поправките се правят през Закона за задължителното депозиране на печатни и други произведения, който досега задължаваше всички издатели на вестници и списания да декларират в Министерството на културата кой е реалният собственик на медията. Така например самият Пеевски беше обявен като издател на вестниците \"Монитор\" и \"Телеграф\" през дружеството \"Интръст\" ЕАД.     Предложенията на ДПС обаче надхвърлят обхвата на действащия досега закон, като засягат и телевизиите, радиата, информационните агенции и онлайн-медиите като част от общото понятие \"Доставчици на медийни услуги\".   \"Създаването на законово задължение за разкриване на действителния собственик на доставчиците на медийни услуги и на начина на финансиране ще доведе до максимална прозрачност на медийния пазар в страната, както и до информираност на обществото относно редакционната политика на медиите, които се издържат по непазарен начин, и ще сведе до минимум възможностите за манипулиране на общественото мнение от медии, съществуващи не заради приходите си от дейността, а благодарение на безвъзмездно корпоративно или чуждестранно финансиране\", се казва в мотивите към проектозакона.   В тях се посочва още, че \"предлаганото изменение ще доведе и до разкриване на действителните собственици на онлайн-новинарските медии в България, които формират значителна част от информационния поток и съответно от нагласите на потребителите на медийни услуги, но собствеността в по-голямата част от които остава напълно анонимна\".   Досега онлайн медиите не са подлагани на регулация извън обичайната за всяка търговска дейност, както и специалния режим за публикуване на политическа реклама по време на предизборна кампания.   Законът на Пеевски, Цонев, Хамид и Кръстева предвижда още \"задължително разкриване на информация, идентифициращи лицата, разпространяващи и/или продаващи печатни издания и броя на използваните от тях крайни точки за продажба\".   Според вносителите - информацията \"се явява от съществено значение за правото на свободен достъп до съответното издание\", а оттам ще се създадат и гаранции, че този достъп няма да бъде неоснователно преустановен поради причини, свързани с евентуален личен интерес на собственика на съответния разпространител и/или продавач на печатни издания. Въвежда се и задължение министърът на културата да информира Комисията за защита на конкуренцията, ако едно и също лице притежава над 1/3 от всички декларирани крайни точки за продажба на дребно на печатни издания.", "date": "2018.02.07", "title": "Пеевски иска осветяване на финансите на медиите"}
{"url": "http://www.classa.bg/%D1%81%D0%B2%D1%8F%D1%82/item/378324-%D1%81%D1%83%D1%80%D0%BE%D0%B2%D0%B8%D0%BD%D0%B8-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BC%D0%B8%D0%BD%D0%BE%D0%B4%D0%BE%D0%B1%D0%B8%D0%B2", "text": "    Представители на водещи университети, иновационен бизнес и държавни и частни институти за развитие приеха това решение след дълги обсъждания, съобщи  .   В дневния ред присъстваха въпроси, свързани със създаването на жироскопски лунен робот-мелница, ефективни методи за добив на вода от лунния грунт, както и необходимостта да се разработи руско законодателство, позволяващо на местни частни фирми да добиват полезни изкопаеми на спътника на Земята.         Според международни експерти усвояването на космическата суровинна база би могло да увеличи обема на международния пазар в областта на космическите дейности и услуги до $3 трилиона. Освен това използването на суровини от Космоса и продукти от тяхната преработка непосредствено в орбита или на природни космически обекти принципно ще промени парадигмата на създаване на космическа техника.   От друга страна международното законодателство в сферата на използването на космическото пространство в момента забранява търговската употреба на суровини от космическата база. Ето защо научно-техническата политика на Русия до момента не поощрява разработки в това направление и съответно инвестиции в този отрасъл на практика няма.         Ситуацията обаче се променя с бързи темпове: САЩ и Люксембург през последните две години подписаха актове за космическа конкурентоспособност, регулиращи добива на полезни изкопаеми на астероиди.   Ето защо в момента руски учени и бизнесмени подписаха меморандум, в чийто текст колегиално се изразява “необходимостта, целесъобразността и своевременността на създаването на благоприятни условия в рамките на научно-техническата политика за развитие на добива на полезни изкопаеми в Космоса”. Включително и създаването на съответната законодателна база, се посочва в официално  .   Съвременният научно-практически опит на руските университети, работещи в тази сфера, позволява успешно да се адаптират технологиите, използвани в традиционната минопреработвателна промишленост, към изискванията на Космоса.   “На Запад след приемането на съответните правила започнаха активни инвестиции в космическото минно дело”, отбелязва генералният директор на научно-образователния център “Иновативни минни технологии” към НИТУ “МИСиС” Павел Ананиев. “Русия също трябва да създаде своя нормативна база, която от една страна да не нарушава съществуващите забрани за добив на космически полезни изкопаеми, а от друга да позволи на нашите специалисти да развиват практически технологии в областта на добива и орбиталното производство”.   Според специалистите от гледна точка на икономическата целесъобразност на доставките, от Луната има смисъл да се добива единствено химическият елемент хелий-3. Той е безпрецедентен източник на енергия – 20-30 т от него са достатъчни да осигурят целите енергийни нужди на Земята за година.   Всички останали ресурси – слънчева енергия, вода, газ и др. – трябва да се използват непосредствено в Космоса за функционирането на лунните бази и орбиталните лаборатории, смятат учените.   Те вече са представили редица практически разработки за добив на полезни изкопаеми в Космоса. Сред тях е например проект за създаване на лека и компактна роботизирана жироскопска мелница за извличане на редки елементи. Подобен робот с височина 1 м и диаметър 0,8м може да осигурява 1 т вещество на час при разход на енергия от само 1 киловат в час (той ще се захранва със слънчеви батерии).", "date": "2018.02.07", "title": "Суровини от Космоса: Русия започва космически минодобив"}
{"url": "http://www.classa.bg/%D1%81%D0%B2%D1%8F%D1%82/item/378325-%D0%B2%D0%B7%D1%80%D0%B8%D0%B2-%D0%BD%D0%B0%D0%B4-%E2%80%9E%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD%D1%81%D0%BA%D0%BE%D1%82%D0%BE-%D0%B1%D0%BB%D0%B0%D1%82%D0%BE%E2%80%9C", "text": "        В петък сутринта президентът Доналд Тръмп разсекрети записка, подготвена от Разузнавателната комисия в Конгреса. Документът първоначално е класифициран с гриф „строго секретно“. Разбира се, в тази записка няма нищо ново за запознатия читател. Всичко, което е описано в нея, отдавна е обсъждано нашироко в Америка. Никой от участниците в дискусиите досега обаче нямаше никакви доказателства.       В резултат на това вече знаем как изглежда веригата от събития, свързани с „престъпното съглашателство с Путин“ (твърденията, според които руските служби контролират Доналд Тръмп чрез компромат, изготвен по време на посещение на милиардера в Москва, бел. пр.):   1. По време на първичните избори в Републиканската партия политическите опоненти на Тръмп наемат фирмата Fusion GPS, специализирана в събирането на разузнавателна информация, със задачата да търси компромати срещу Доналд Тръмп.   2. След като Тръмп печели номинацията за президент на републиканците, Fusion GPS губи клиента си, но само за кратко.       5. За да добави международно измерение, Fusion GPS наема подизпълнител – бившия служител на британското разузнаване в Москва Кристофър Стийл, известен със своите открити позиции срещу Тръмп.   6. Кристофър Стийл наема бивши агенти на руските разузнавателни служби (срещу които някога се е борил по време на Студената война).   7. Руските агенти създават мръсно досие за Тръмп  (езиковият анализ потвърждава, че досието е писано на „руски английски“ с минимална редакция от хора с майчин език английски).   8. Все още не е ясно дали тези руски агенти са „бивши“ агенти на руските разузнавателни служби (т.е. доколко това досие е измислица или резултат от целенасочена дезинформационна работа на КГБ/ФСБ).       С други думи администрацията на Обама е използвала досие, създадено от руски агенти, за да легитимира подслушването на политическата му опозиция.     В резултат на това щабът на Тръмп е под наблюдение от ФБР преди изборите, след изборите и дори след встъпването в президентския мандат.   От записката също така става ясно по какъв начин е било осъществено популяризирането на този мръсен продукт. Кристофър Стийл организира „утечка“ на информация от досието до медиите. Статията, публикувана в Yahoo News, добавя някои липсващи детайли, така че изглежда като независимо потвърждение на руското досие.      Корупцията по високите етажи на администрацията на Обама вече не е тайна за никого. Американските разузнавателни служби, както всички останали разузнавателни агенции в света, винаги са осъществявали някои от дейностите присъщи на т.нар. „сиви кардинали“. Те са близки до всички политически сили, но никога не застават формално начело на държавата. Така е от древни времена и това се превърна в неписана традиция до идването на власт на Путин в Русия. Възкачването начело на държавата на офицер от разузнаването предизвика завист във всички разузнавателни служби в света.        Друг дразнител беше фактът, че Путин беше избран законно (т.е. дори и идването му на власт да е било преврат, осъществен от разузнавателните агенции, той е преминал безкръвно).   Първият директор на ФБР Едгар Хувър (1895-1972) е начело на службата близо 50 години. През този период ФБР от малка агенция, бореща се с федералните престъпления, се превръща в една от водещите политически сили във Вашингтон. Хувър трансформира ФБР от агенция за разследване на престъпления в една нова криминална, но и политическа разузнавателна служба.      Вероятно Хувър би могъл да стане президент, стига да е поискал. Той обаче до края играе ролята на „сив кардинал“. Путин беше човекът, който наруши неофициалното табу.   От 30-те години на XX век благодарение на „активните мероприятия“ на съветските разузнавателни служби – ОГПУ, НКВД, КГБ, ФСБ, редица американски институции прихванаха вируса на социализма (в училищата, университетите, Холивуд, Държавния департамент и др.). По време на Студената война обаче се случи необичайна „размяна на вируси“ – КГБ прихвана вируса на американския прагматизъм и капитализъм, а ФБР/ЦРУ – този на социализма.   Американският вирус се оказа толкова силен, че разузнавателните служби на Русия успяха да постигнат това, за което мечтаеха службите на всички страни – получаването на политическа власт в държавата. Съветският вирус беше достатъчно силен, за да засегне цялата Демократическа партия, но ЦРУ и ФБР бяха само отчасти заразени. Друга значителна разлика е, че американският вирус се разпространи отдолу нагоре – т.е. от обикновените съветски агенти до високопоставените офицери. В обратния случай, съветският вирус се разпростря от върха към низините, т.е. неомарксисткият светоглед беше имплантиран в Америка чрез назначаването на политически активисти, донори и агитатори на Демократическата партия на високи държавни постове.       В това отношение те демонстрираха последователност в тактическите маневри, за да гарантират, че всички техни стъпки имат формално правно основание. Те не посмяха да инсталират „подслушвателна техника“, за да следят Тръмп без разрешението от съда.   „Вашингтонското блато“ (по израза на Доналд Тръмп, бел. пр.) обаче направи лоши сметки. Публикуването на записката вдига завесата само над един епизод от войната, която разузнавателните служби на САЩ водят срещу действащия президент.       Скандалът „Уотъргейт“ продължи малко повече от две години, докато възмущението от „Обамагейт“ е едва на година. Взривът над вашингтонското блато, който предизвика разсекретяването на записката, е само първата експлозия. Няма да мине много време преди да се появят нови разтърсващи разкрития в тази посока.    ", "date": "2018.02.07", "title": "Взрив над „вашингтонското блато“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378317-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BF%D0%B0%D1%80%D1%82%D0%B5%D0%BD%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%BB%D0%B0%D0%BC%D0%BF%D1%81%D0%B0%D0%BA%D0%B8%D0%B9%D1%81%D0%BA%D0%B8", "text": "    Преподобни Партений се родил в Мелитопол и в детството си не получил образование. Но молейки се усърдно в църква и слушайки внимателна четенето на свещените книги, той обикнал Господа от все сърце, стараел се да изпълнява Неговите заповеди и да помага на нуждаещите се. Сам той бил беден, ловял риба в близкото езеро, продавал я и помагал на бедните. Господ удостоил младия Партений с благодатта Си и му дал сила да изцерява болести чрез призоваване на Божието име.     Мелитополският епископ узнал за това, повикал Партений, погрижил се за неговото образование и по-късно го ръкоположил за презвитер. Св. Партений почнал още по-усърдно да служи Богу и да помага на ближните. Той бил избран за епископ на град Лампсак, пасял вярно паството си и с горещата си и силна молитва правел чудеса.   Особено той бил силен над злите духове. Веднъж, когато се готвел да изгони злия дух от един бесноват човек, злият дух го молел да не го изгонва. Давам ти друг човек, в когото можеш да влезеш и живееш – казал му св. Партений. – \"А кой е тоя човек?\" запитал злият дух. – \"Сам аз съм тоя човек – отговорил му светителят, - влез и живей в мене!\" Като чул това, злият дух избягал, като от огън обгорен. \"Как бих могъл да вляза в жилището на Бога!\" – казал той.       Св. Партений доживял до дълбока старост и на дело показал своята любов към Бога и ближните. Той живял във времето на св. цар Константин и се преселил във вечния и блажен Христов покой в ІV век.   През 1235 г. в неговия град Лампсак (Калиопол), може би в неговата катедрала и пред ковчега с неговите св. мощи било съборно признато патриаршеското достойнство на  .", "date": "2018.02.07", "title": "Св. преподобни Партений, епископ Лампсакийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378318-7-%D1%84%D0%B5%D0%B2%D1%80%D1%83%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": " На днешната дата през 1758 г. е учреден първият парламент на Канада.   През 1857 г. в Русия е издаден указ за изграждане на първата железопътна мрежа.   През 1878 г. руските войски освобождават Поморие.   През 1922 г. Мария Склодовска-Кюри става член на Френската академия на науките.   През 1940 г. Би Би Си открива редакция в България.   През 1983 г. Иран навлиза в Ирак - избухва Ирано-иракската война.   През 1992 г. в Маастрихт е подписан Маастрихтският договор, с който се създава Европейския съюз.   През 1998 г. в Нагано, Япония се откриват XVIII Зимни олимпийски игри.   През 2000 г. България и Румъния се договарят в Брюксел за изграждане на втори мост над Дунав при Видин и Калафат, който става факт през 2013 г..  ", "date": "2018.02.07", "title": "7 феврури, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378319-%D0%BF%D1%80%D0%BE%D1%84-%D0%B7%D0%B4%D1%80%D0%B0%D0%B2%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B0%D0%BD%D0%BE%D0%B2%D0%B0-%D0%BA%D0%B0%D0%B7%D0%B2%D0%B0%D0%BC%D0%B5-%D1%81%D0%B8,-%D1%87%D0%B5-%D0%BD%D0%B0-%D0%BD%D0%B0%D1%81-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BB%D1%83%D1%87%D0%B8,-%D0%B4%D0%BE%D0%BA%D0%B0%D1%82%D0%BE-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D0%BC%D0%B5-%D1%81-%D1%80%D0%B0%D0%BA%D0%B0-%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B1%D0%BE%D1%80%D0%B8%D0%BC", "text": "    Здравка Валерианова има около 35-годишен професионален опит с лечение на онкологични заболявания. Тя е ръководител на Национален раков регистър в „Специализирана болница за активно лечение по онкология”, а преди това – нейн изпълнителен директор.    – За това се говори много, особено последните години. Информираме се непрекъснато от медиите, специалисти и други източници как да живеем здравословно, как да се храним, какви потенциални канцерогени има в околната среда и как да ги намалим или отстраним, рисковете на професията, необходимостта от по-голяма двигателна активност, сексуално поведение без риск, злоупотребата с алкохолни напитки, избягване на определени вирусни причинители на някои ракови заболявания (черен дроб, лимфом на Бъркит, рак на маточната шийка) и др. И въпреки това, много често си казваме, че на нас няма да се случи, че еди кой си пуши пък не се разболява от рак на белия дроб, въпреки преклонната си възраст; че един живот живеем и изборът как да го правим зависи от нас, в които никой не може да се бърка. И всичко това до момента, в който се сблъскаме с болестта. Тогава се преобръща целият ни светоглед и започваме да пренареждаме приоритетите и ценностната си система. Едва тогава разбираме, че не е трябвало да пушим, да се храним с определени храни, да сме с наднормено тегло, да се излагаме интензивно на преки слънчеви лъчи лятото, да не ходим редовно на профилактични прегледи и т.н.     – И така, какъв начин на живот да водим, за да не се разболеем?! И за да не попадна и аз в обичайните клишета на “не пуши, храни се здравословно, консумирай повече плодове и зеленчуци, чети етикетите за калорийността и състава на хранителните продукти, ходи редовно на профилактични прегледи и др.” ще ви кажа следното: Живейте така, че да бъдете полезни за себе си и за хората, които обичате. Радвайте се на живота и на щастливите мигове, спирайте по-често дъха си от приятни вълнения и емоции. Усмихвайте се, дори и когато ви се плаче от болка, гняв или обида. Подминавайте с мъдрост хората, които се опитват да ви наранят или направят уязвими. Обичайте се и бъдете обичани! Това е рецептата ми за здраве, която бих написала, след над 35-годишен професионален опит.     – Такъв, че да не бъдем подвластни на заболяването – да контролираме болестта, а не тя нас. След първоначалния стрес и отчаяние да изправим глава, да приемем заболяването,  да се доверим на лекаря ни и с него да извървим пътя от диагнозата и лечението до благоприятен и сполучлив изход. Това невинаги е възможно и лесно, но ние трябва да вярваме и да се борим. Вярата в нас самите и спазване на предписаното лечение от точния специалист, рутинните прегледи след приключването му, подкрепата на приятели и близки, връщане в обичайната семейна и социална среда.    – Последните години се въведоха много иновативни технологии и апарати за диагностика и лечение на рака в страната, прилага се роботизираната хирургия. Иновациите са толкова много, че сега имаме модерна апаратура, но не навсякъде има достатъчно подготвени кадри за ефективното й използване. Имаме много добри специалисти, на световно ниво, но крайно недостатъчно, особено в някои области – патолози, химиотерапевти, лъчетерапевти, физици и др.; проблемът със специалистите по здравни грижи също е нерешен. Много пациенти имат достъп до съвременно лечение, но ограничителните действия и регламенти на различни институции пречат на друга част да продължат или завършат лечението, дори при добри резултати.   Почти навсякъде се създадоха онкологични комисии/ комитети, където се взема решение за лечението на всеки пациент. Друг е въпросът дали навсякъде работят по правилата и дали не вземат формални решения. Има медицински стандарти по отделните специалности, но много от тях се отхвърлиха от Висшия административен съд, по различни причини, вкл. и стандарта по “Медицинска онкология”. България е от малкото европейски страни, в която няма разработена програма за борба с рака, няма ефективна скринингова програма за населението. Ето защо, големи международни проучвания показват, че в България 5-годишната преживяемост от рак е с едни от най-ниските показатели общо, както и при отделните локализации.     Още много решени и нерешени въпроси и проблеми могат да се напишат за онкологичните заболявания, но аз дълбоко вярвам в това, което казва един мой учител “И на нашата улица ще изгрее слънце”.    – Големи и успешни. Ранната профилактика и навременната диагноза и лечение водят често до пълно излекуване и удължават живота на много пациенти. Ракът е заболяване като всички други, но с това заболяване човек трябва да се бори и живее до края на дните си. Затова “хванато” навреме заболяването може да бъде излекувано. Примерите в това отношение са много както у нас, така и в чужбина. Ето защо, редица известни личности, преживели заболяването, не се притесняват или срамуват да говорят открито за рака и пътя, който са изминали. За пример мога да посоча и самата себе си, бях на 21 години когато ме оперираха  от карцином ин ситу на маточната шийка, след което родих две деца и тази година празнувах своя 60-годишен юбилей. Благодаря на Господ и на лекарите, които ми посочиха правилния път и на които се доверих!     – Сещам се за колежка, специалист по акушерство и гинекология, която заедно със съпруга си, болен от рак на дебелото черво в напреднал стадий, се бори вече години наред с диагнозата. Всеки път, когато лекарите откриват метастази на заболяването те двамата, ръка за ръка, започват борбата отначало и не се спират, докато не настъпи ремисия. Колко и какво им струва това, само те си знаят. Възхищавам се и на двамата и им благодаря за смелостта и куража, които дават и на мен.    – Успешен в борбата с рака е комплексният подход на лечение, част от който е и химиотерапията. В зависимост от много фактори и състоянието на отделния пациент, този метод на лечение може да е в даден момент най-ефективен. Лекарственото лечение, за разлика от другите основни методи (хирургия и лъчелечение) влияе върху целия организъм и при него странични ефекти се проявяват много по-често. Усилията на големите фармацевтични компании са насочени към откриване на все по-ефективни средства за лечение на рака, въведе се таргетната терапия. Свидетели сме на огромния напредък при търсене на иновативни подходи за лекарствено лечение и откриване на нови молекули за борба с рака. За таргетната терапия, персонализираната медицина се говори по-често последните години. Неотдавна в Брюксел имаше среща относно персонализираната медицина, лекарственото лечение на рак и др. Присъстваха министри, директори на големи европейски болници и експерти от страните-членки. Отчете се необходимост от обединяване на усилията при прецизираната диагностика и особено генните изследвания при всеки пациент. И понеже тези изследвания са много скъпи, и дори в някои страни, включително и у нас, все още недостъпни, е необходимо да се координират усилията на всички за качествена диагностика, стандарти, добре оборудвани лаборатории, продължаване на изледванията, които ще са основа за все по-широко навлизане на медицина, основана на доказателства. Важно е и, че трябва да се внедряват добри практики на страните, постигнали значителни успехи – Франция, Германия, Италия, Скандинавските държави и др.    – Да, увеличават се. Все още няма открито стандартно лечение за всички ракови заболявания, но постигнатото не е малко. Напредъкът на науката и успешните практики в диагностиката и лечението навлизат с все по-ускорени темпове. Вече стана въпрос за иновативните високотехнологични методи и апаратура, персонализираната и прецизирана медицина. Ще ми се да обърнем внимание на профилактиката, защото в страната ни това е едно от слабите места в онкологията. Световният опит е доказал, че има заболявания, които могат да се предотвратят главно с методите на първичната и вторична профилактика. Най-добрият пример, в това отношение, е рака на маточната шийка, който може да се предотврати само с първична профилактика (ваксиниране) и ефективни скринингови действия. Друг пример е тютюнопушенето и раковите заболявания на горните дихателни пътища и белия дроб, наследствената полипоза и рака на дебелото черво.    – Много щекотлив въпрос, трудно ми е да дам еднозначен отговор. Бих казала, че специалистите у нас са много добри, някои от тях на световно ниво; на българските специалисти се доверих и аз. Днес вратите за споделяне на опит са широко отворени и много лекари и други медицински професионалисти могат да посещават семинари, срещи, различни научни форуми. Все по-често чуваме за изтъкнати световни имена, идващи на посещение у нас. Много български медици се обучават в чужбина, провеждат специализации зад граница.  Друг е въпросът дали са достатъчно кадрите и какво се прави за развитието и продължаващото им образование. Тук мисля, че в момента “удряме на камък”. Направеното от съответните институции е крайно недостатъчно, да не говорим за заплащането и безопасността на медицинската професия.    – Свидетели сме колко много се дискутират иновативните лекарства – в министерство на здравеопазването, президенството, народното събрание, министерския съвет. Единодушно народните представители гласуваха отмяна на мораториума за нови лекарства. Но, според мен, това е временно затишие. Генералният въпрос с недостига на определени медикаменти и молекули за лечение на рака не е решен. В момента се разработва информационна система за контрол на лекарствените средства и дали ще бъде факт, предстои да видим. Мое лично мнение е, че докато се говори и прави толкова много за лекарствата, те все няма да достигат. Смисълът е профилактиката, тя ще предпази много хора от заболяване и ще даде шанс на други за излекуване. Инвестирането в профилактичните мероприятия е най-голямата крачка към по-малко пари за лекарства.", "date": "2018.02.07", "title": "Проф. Здравка Валерианова: Казваме си, че на нас няма да се случи, докато се сблъскаме с рака. И трябва да се борим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378320-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%E2%80%93-%D0%BD%D0%B0%D0%B4%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": ". Според социалогическите проучвания повечето български граждани не са съгласни тази конвенция да бъде ратифицирана. И тази съпротива изобщо не се дължи на желанието на мъжете да бият жените си или на желанието на жените да бъдат бити от мъжете си.          Никаква хомофобия, никакво женомразство няма в несъгласието този документ да бъде ратифициран. Има най-нормално човешко желание да бъдат уважавани националното достойнство, националните традиции и националните институции. Разбира се, има и такива хора, най-вече представители на елита, които смятат, че всяко нещо, което идва от „Европата“, трябва да бъде аплодирано и директно присаждано в България. Това е разбираема за елита позиция.    .    Те се чувстват много по-свързани с привилегированите класи във Франция, Германия, Съединените щати, отколкото със сънародниците си. Естествено, това изобщо не е само българско явление. Елитите във всяка държава се чувстват по-близки до елитите в другите държави, отколкото със собствените си съграждани.    .      Да, предишните противоречия не са отменени. Продължават да съществуват разликите между ляво и дясно и либерално и консервативно. И ще продължат да съществуват. Сега обаче на преден план излиза противоречието между защитата на националните интереси и подкрепата за наднационалните каузи. Изборът на Доналд Тръмп за президент на САЩ и резултатът от британския референдум за излизане от Евросъюза са само най-видимата част от тази борба.   Съпротивата срещу ратифицирането на Истанбулската конвенция е част от същата тази битка, която се води в целия свят, битката  между национално и наднационално. Интересното в българския случай е, че у нас за първи път беше изразено категорично несъгласие с нещо, което идва от „Европата“. Доскоро ние възприемахме абсолютно безкритично всичко, което идва от Запада. Достатъчно беше да чуем, че някаква идея е родена в Брюксел, Страсбург, Вашингтон, за да я заобичаме на секундата. Имам предвид както елита, така и по-голямата част от нормалното гражданство. Днес вече не е така. Не само нормалното гражданство, но и представители на елита критикуват решения на наднационалните институции, ако сметнат, че те не отговарят на националните интереси.     .    Доскоро това беше напълно невъзможно. Доскоро единствено някакви маргинални организации дръзваха да критикуват нещо, идващо от Запада. Днес виждаме тъкмо обратната тенденция. Има разбиване на статуквото. Има излизане от щампата, че от „Европата“ идва само светлина. Това е добра новина. Винаги критичното отношение към статуквото е добра новина. А и както четем в едно писмо на Алеко Константинов, „по-добре да бъдеш недоволен человек, отколкото доволна свиня“.", "date": "2018.02.07", "title": "Истанбулската конвенция – наднационални институции срещу национални интереси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378321-%E2%80%9E%D0%B0%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C-%D0%B7%D0%B0%D1%85%D1%80%D0%B0%D0%BD%D0%B2%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%BD%D0%B0-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81-%D0%BD%D0%BE%D0%B2%D0%B8-1,5-%D0%BC%D0%BB%D0%BD-%D0%BB%D0%B5%D0%B2%D0%B0", "text": "  „Традиционните новинарски медии навсякъде по света бяха изправени пред предизвикателството да инвестират в развитието си, така че да са адекватни в дигитална среда, докато в същото време понесоха удар по основните си приходни линии. От една страна, когато се прехвърлиха онлайн, читателите спряха да плащат за съдържание.      От друга, в конкуренцията за рекламните бюджети влязоха глобалните интернет гиганти и социални мрежи. В момента на повечето пазари Google и Facebook привличат повече приходи от дигитална реклама, отколкото всички местни издатели, взети заедно“, пише в съобщение на издателската група, собственост на Иво Прокопиев и Теодор Захов.   Договорът между “Америка за България” и “Икономедиа” се сключва въз основа на проект, чиято цел е “подкрепа на свободата на словото при спазване на професионалните и етични стандарти в журналистиката”. Редакционната политика на “Капитал” и “Дневник” остава необвързана от донорската подкрепа на фондацията.      ", "date": "2018.02.07", "title": "„Америка за България“ захранва медиите на Прокопиев с нови 1,5 млн. лева"}
{"url": "http://www.classa.bg/%D1%81%D0%B2%D1%8F%D1%82/item/378313-%D0%B4%D1%8A%D0%BB%D0%B3%D0%B0-%D0%B8%D0%B3%D1%80%D0%B0-%D0%BE%D1%87%D0%B0%D0%BA%D0%B2%D0%B0-%D0%BD%D0%B0%D0%B2%D0%B0%D0%BB%D0%BD%D0%B8-%D0%B2-%D1%80%D1%83%D1%81%D0%B8%D1%8F", "text": "Озадачаващо е, че руският президент Владимир Путин се радва на такова уважение от страна на демократични лидери с различна политическа ориентация. Националистът Алекс Салмънд - първи министър на Шотландия, който призоваваше за импийчмънт на британския премиер Тони Блеър заради престъпления срещу човечеството в Ирак, смята, че Путин е възстановил руската национална гордост. Бившият германски канцлер, социалдемократът Герхард Шрьодер, отпразнува 70-ия си рожден ден през април 2014 г. в Санкт Петербург със скъп банкет в присъствието на руския президент.       Арестът на Алексей Навални. Снимка: ФБК   При миналогодишните президентски избори във Франция трима от кандидатите - Марин льо Пен от крайната десница, Франсоа Фийон от десния център и Жан-Люк Меланшон от крайната левица - също изразиха възхищение от Путин. Силвио Берлускони - трикратен премиер на Италия, а сега и фаворит за спечелване на парламентарните избори следващия месец като лидер на дясна коалиция, е по-близък до Путин дори от Шрьодер, а според изтекли американски документи тяхната връзка може би има взаимно изгоден финансов подтекст.   Като капак на всичко е високото мнение, което продължава да храни към руския си колега американският президент Доналд Тръмп въпреки растящите доказателства, че Русия се е намесвала в избори в САЩ и в Европа. На 29 януари администрацията на Тръмп обяви, че ще се въздържи от налагането на допълнителни санкции срещу Москва въпреки приетия от Конгреса нов закон. Тази привързаност, изглежда, е смес от одобрението, което американския президент питае към авторитарни лидери, и възхищението му от решимостта на руския лидер да постави Русия на първо място - позиция, зад която според Тръмп трябва да застават и застават (въпреки риториката за сътрудничество) всички национални лидери. Защо ли лидери, оглавявали или претендирали да оглавят демократични страни, хранят такова дълбоко уважение към Путин, когато неговото опасно, погазващо споразумения неоимпериалистическо поведение е толкова очевидно? Отчасти защото се възхищават от акцента му върху националното възраждане; отчасти защото той предлага достъп до богатствата на Русия; отчасти защото виждат в Русия потенциален съюзник. Двама високопоставени американски служители, играли водеща роля в усилията за сближаване между тяхната страна и Русия в постсъветската епоха - Робърт Блакуил при президента Джордж Буш-младши, и Филип Гордън при Барак Обама - написаха статия миналия месец, в която потвърдиха, че в света е започнала нова студена война. Те направиха това, привеждайки списък с обвинения срещу Путин, защото “след връщането на Путин на президентския пост през 2012 г. Москва нахлу и анексира Крим; окупира част от Източна Украйна; разположи значителни военни сили и предприе безмилостни бомбардировки над Сирия, за да спаси президента Башар ал Асад; значително укрепи въоръжените си сили; провежда военни учения с цел да сплашва правителствата в Източна Европа; намесва се в политическите системи в Източна Европа; и защото заплашваше да врътне кранчето на газа на най-енергийно зависимите европейски страни”.   Двамата отбелязват, че Путин “е дълбоко враждебно настроен към демократични промени където и да е в близост до Русия, параноичен към намеренията на САЩ, които според него искат да го отстранят от власт, и негодува срещу американската хегемония в света след студената война”. Те искат да кажат, че ако той говори като враг и действа като враг, значи е враг. И след като е враг, твърдят те, трябва да бъдат предприети контрамерки, по-значителни от сегашните санкции.   Тези мерки включват: по-строг контрол върху социални медии като “Фейсбук”, разпространявали руски политически материали; изпълняване на заплахите да бъде извадена на бял свят секретна (засега) “компрометираща” информация за Путин и висшите лидери около него; усилване на американските войски, разположени под флага на НАТО в Европа; налагане на допълнителни санкции срещу страната - спиране на инвестициите, на заемите, на визите за още повече публични и частни лица; въоръжаване на Украйна, ако Русия не спазва споразумението Минск-2 от 2015 г. за прекратяване на огъня; и блокиране, доколкото е възможно, на износа на петрол и газ от Русия за Европа и за другаде.   Освен че е враждебно настроен към демокрацията край неговите граници, Путин е дълбоко враждебен и към демократични промени в самата Русия - позиция, която илюстрира страха на руските властови структури от истински независими личности или институции на гражданското общество. Понастоящем това не се проявява никъде другаде така ясно, както в решимостта, с която руските власти блокират участието на противника на Путин - Алексей Навални, в руските президентски избори през март.   Много малко вероятно е Навални да победи Путин, но влиянието върху руснаците на 41-годишния адвокат, водещ седмици наред предизборна кампания в подкрепа на многогодишната си борба срещу корупцията по върховете, явно не е нещо, което Путин е готов да приеме.   Навални е кандидатът - в значителна степен, но не изцяло - на младите, които са на “ти” с технологиите и са готови да се опълчат срещу рестриктивните закони за демонстрациите. Макар че появата му по държавно контролираните телевизионни канали е изцяло забранена, освен когато го показват като арестант, социалните медии му дават солидна платформа да отправя посланията си. Неговият антикорупционен видеоклип, показващ екстравагантността на огромното провинциално имение на премиера Дмитрий Медведев, бе гледан над 26 млн. пъти по “Ютюб” след пускането му в мрежата през март 2017 г. Клипът изкара хиляди на улични протести в редица градове на Русия през юни. Първоначално Навални бе предпазлив в опитите си да прояви същото отношение и към популярния Путин, но сега атакува и него със същата стръв.   Анализаторът Антон Барбашин смята: “Навални ще остане главното предизвикателство за правителството на Путин. Той успя да създаде силно мотивирана независима политическа машина, действаща в цялата страна, която е в състояние да изложи реална алтернатива на авторитаризма на Путин пред следващото поколение руснаци.”   След като няколко пъти бе арестуван и пращан в затвора за кратки периоди, сега Навални може да се окаже изправен пред нови обвинения след краткия си арест на протестния митинг на 28 януари.   Според много наблюдатели наложената забрана на Навални (за участие в изборите) е знак, че следващият 6-годишен президентски мандат на Путин ще бъде най-репресивният. Ако той реши да спазва конституцията (а не тръгне да я нарушава, за да остане на власт), това може да означава също, че ще започне да си търси наследник, който да може както да спечели (изборите), така и да го защити в случай на юридически или други проблеми, след като напусне поста. По-вероятно е да се стигне до борба за власт. Това би било както грозно, така и опасно за света.   От всички публични фигури в руския политически пейзаж Навални, изглежда, е най-добрата надежда за едно чисто, модерно и не толкова конфронтационно бъдеще. Той се подкрепя от хора на възраст между 20 и 40 години, които, постепенно остарявайки, вероятно ще си останат негови поддръжници и ще му помогнат да привлече по-широки слоеве от населението. Той изглежда способен да се придържа към курса, който сам си е определил, но преди той да може да се изяви като неин лидер, Русия вероятно ще мине през един по-мрачен период от сегашния.", "date": "2018.02.07", "title": "Дълга игра очаква Навални в Русия"}
{"url": "http://www.classa.bg/%D1%81%D0%B2%D1%8F%D1%82/item/378314-%D0%B8%D1%82%D0%B0%D0%BB%D0%B8%D1%8F-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%B5-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D1%82%D0%B5%D0%BC%D0%B0-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8-%D1%81%D0%BB%D0%B5%D0%B4-%D0%BA%D1%81%D0%B5%D0%BD%D0%BE%D1%84%D0%BE%D0%B1%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8", "text": "След като крайнодесен екстремист рани в края на миналата седмица шестима африкански мигранти, италианският премиер Паоло Джентилони призова за национално единство, а “всички политически партии” - да запазят спокойствие. Но апелът му не бе чут и това едва ли е изненадващо. Вместо това стрелбата, открита от автомобил от 28-годишния Лука Траини с неонацистки татуировки, постави миграцията в центъра на кампанията преди парламентарните избори на 4 март. Това пише във вторник агенция ДПА.     Неонацистът, който стреля по имигранти в гр. Мачерата. Снимка: от тв екрана   Бившият премиер Силвио Берлускони яхна събитията в Мачерата, Централна Италия, и каза, че страната е обременена с “най-малко” 600 хиляди незаконни имигранти, които се препитават с престъпления и са “истинска социална бомба, готова да избухне”.   Думите му намират отзвук сред голяма част от разочарованите от имиграцията италианци, докато страната бавно се възстановява от рекордната рецесия, почти утроила до 4,7 милиона броя на хората в абсолютна бедност.   “На много хора им е дошло до гуша [от мигрантите]”, казва пред ДПА 47-годишната Олга, жителка на Мачерата. “Мнозина смятат, че е можело да се очаква, че някой ще започне да стреля по тях”, добавя тя, като помоли да не бъде цитирано пълното й име.   В медийни публикации се твърди, че Траини, провалил се кандидат на антиимигрантската Северна лига на местните избори миналата година, е казал пред прокуратурата, че е хванал оръжието, за да отмъсти за убийството на 18-годишна жена, чийто разчленен труп бе открит в сряда в два куфара край Мачерата. Един нигериец, неуспял кандидат за убежище и предполагаем наркодилър, е в ареста във връзка с това престъпление, но отказва да поеме отговорност за него.   Федералният секретар на Лигата Матео Салвини нарича нигериеца “ЧЕРВЕЙ” (с главни букви) в пост във Фейсбук и казва, че управляващото левоцентристко правителство е “оцапано с кръв” заради неспособността си да изгони нелегалните имигранти. Салвини и Берлускони са част от водещия в анкетите консервативен блок, който включва и “Италиански братя”, малка партия с неофашистки корени. Техен основен съперник е популисткото Движение “Пет звезди” (Д5З), а Демократическата партия (ДП) на Джентилони изостава на трето място.   ДП може да отчете като свое постижение намаляването на броя на пристигналите мигранти с една трета през миналата година благодарение на споразуменията с Либия за възпиране на миграцията и умереното икономическо възстановяване. Но избирателите явно не са впечатлени от това.   “През септември поръчана от нас анкета на ИПСОС показа, че 59 процента от италианците подкрепят опитите на правителството да намали имиграцията. И въпреки това 81 на сто от респондентите казват, че не се чувстват в по-голяма безопасност”, казва пред ДПА Матео Вила, изследовател от Института за изследване на международната политика (Istituto per gli Studi di Politica Internazionale).   “Опитът [на ДП] да остави на втори план въпроса за миграцията в предизборната кампания не сработи”, добавя Вила. Той отбелязва, че са достатъчни относително малък брой акостирания на мигранти и малко количество новини за свързани с мигранти престъпления, за да се запази усещането за “криза”.   От 2013 г. Италия е регистрирала над 600 хиляди пристигнали мигранти. Страната е основна врата към Европа за пристигащите по море. Но не всички от тях са без документи, както твърди Берлускони, а и не всички са останали в Италия. Според Вила около 25 на сто са получили или убежище, или право за пребиваване, а към 150 хиляди са се придвижили към по-благоденстващата Северна Европа, свеждайки броя на нередовните мигранти в Италия “доста под” 500 хиляди.   Салвини и Берлускони се заканват да гонят всички от тях, по 100 хиляди души годишно. Обаче това е трудна задача, като се има предвид, че през 2016 г. имаше едва 5800 принудителни или доброволни репатрирания от Италия, отбелязва ДПА.   Репатриранията струват много, тъй като мигрантите трябва да бъдат качени на самолети, понякога под полицейски ескорт. А това може да се случи само ако страните, от които произхождат, признаят тяхното гражданство и се съгласят да ги приемат обратно.   “Чакам да разбера как Берлускони възнамерява да изгони 600 хиляди чужденци: С бронирани влакове? С въздушен мост? С фериботи? Да ги хвърли в морето? Колко бързо?”, написа в “Туитър” левият италиански журналист Гад Лернер.", "date": "2018.02.07", "title": "Италия: Миграцията е централна тема преди изборите и след ксенофобските атаки"}
{"url": "http://www.classa.bg/%D1%81%D0%B2%D1%8F%D1%82/item/378315-%D0%B4%D0%B0%D0%BB%D0%B8-%D1%82%D1%80%D1%8A%D0%BC%D0%BF%D0%BE%D1%84%D0%BE%D1%80%D0%B8%D1%8F%D1%82%D0%B0-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D1%83%D0%B4%D0%B0%D1%80%D0%B8-%D0%BD%D0%B0-%D0%BA%D0%B0%D0%BC%D1%8A%D0%BA", "text": "Когато говорим за фондови пазари, има три правила, които трябва да запомните. Първо, фондовият пазар не е икономиката. Второ, фондовият пазар не е икономиката. Трето, фондовият пазар не е икономиката. Затова пазарният срив от последните няколко дни може и нищо да не означава.     От една страна, нека не предполагаме, че за спада има основателна причина (макар фактът, че в петък Дау Джоунс загуби 666 пункта, да сочи или намеса на сатанински сили, или някаква мистична връзка със злополучната инвестиция на семейство Къшнър в манхатънския небостъргач на Пето авеню, номер 666). Когато през 1987 година борсата се срина, икономистът Робърт Шилър направи изследване на мотивацията на инвеститорите в реално време.      Оказа се, че сривът бе чиста проба самоподхранваща се паника. Хората не продаваха защото някоя новина ги е накарала да преразгледат оценката си за стойността на акциите. Те продаваха защото и другите продаваха.   От друга страна, нека не предполагаме също така, че понижаването на цените на акциите ни казва нещо съществено за икономическото бъдеще. Прочута е остроумната забележка на великия икономист Пол Самюълсън, че фондовият пазар е предсказал девет от последните пет рецесии. Сривът през 1987 година например бе последван не от рецесия, а от солиден растеж.   Пазарните сътресения все пак би трябвало да ни накарат да се вгледаме внимателно в икономическите перспективи. Данните, бих казал, сочат най-малкото, че Америка е на път към низходяща промяна в темпа на растеж. Наличните доказателства предполагат, че растежът през идното десетилетие ще бъде около 1,5 % годишно, а не 3 %, както Доналд Тръмп и лакеите му продължават да обещават.   Данните предполагат също, че рисковите активи като цяло - акции, но също дългосрочни облигации и недвижими имоти, може би са надценени. Като оставим настрана лудостта по биткойна, все пак не говорим за котировките на интернет компаниите от 2000 година или за недвижимите имоти от 2006 година. Стандартните показатели обаче са доста над исторически нормалните равнища и връщането към нормата може да е болезнено.   Колкото до този срив, ако зад него имаше някаква новина, то това е докладът за заетостта от петък (2 февруари), който показа значително, макар и не огромно, увеличаване на възнагражденията.   Нека да се разберем, увеличаващите се възнаграждения са нещо хубаво. Всъщност това, че досега възнагражденията не успяваха да се повишат значително бе дълбоко разстройващ недостатък на иначе забележително устойчивото икономическо възстановяване, което започна в началото на управлението на (предишния американски президент Барак) Обама.   Сега обаче виждаме доста силно доказателство, че американската икономика се приближава към пълна заетост. Отчитаното ниско равнище на безработицата е само част от историята. Има и нарастваща готовност у работниците да напускат работните си места. Това е нещо, което те не правят, освен ако не са уверени, че ще си намерят нова работа. А сега възнагражденията най-накрая се увеличават, което сочи, че работниците набират и сила в преговорите.   Да отбележим отново, всичко това са добри новини. Те обаче означават, че бъдещият американски растеж не може да дойде от връщане на безработните на работа. Той трябва да дойде или от увеличаване на резерва от потенциални работници, или от нарастване на производителността, т.е. когато един работник произвежда повече.   Хората от “бейби бум” поколението (родени през периода 1946-1964 година - бел. ред.) обаче вече се пенсионират и растежът на американското население в трудоспособна възраст, особено в началните години на трудовия живот, се е забавил до пълзене. Растежът на производителността пък е разочароващ. Взети заедно, тези фактори предполагат, че икономиката навярно ще нараства два пъти по-бавно от обещаваното от Тръмп.   Повярваха ли пазарите на Тръмп? Най-малкото те действаха така, сякаш американската икономика все още има много пространство за растеж. Попарването на тази вяра би трябвало да означава едновременно по-високи лихви и по-ниски котировки на фондовия пазар, каквито наблюдаваме в момента.   Трябва ли обаче да се тревожим за нещо по-лошо от обикновено забавяне на растежа?   Е, цената на активите изглежда висока. Широко използван измерител за оценките на фондовия пазар ги поставя на 15-годишен максимум, а сходен показател сочи, че цените на недвижимите имоти са отстъпили малко под половината от стойността, натрупана при големия растеж на този пазар.   Поотделно тези цифри не са толкова тревожни. Бих казал, че акциите не изглеждат дори приблизително толкова надценени, колкото бяха през 2000 година, нито пък жилищният пазар - колкото бе в края на 80-те. Ако цените на активите понесат удар, можем да очакваме потребителите, които досега харчеха много и спестяваха малко, да се отдръпнат.   Всичко това може да е управляемо, ако може да се разчита, че хората на ключови позиции за определяне на политиката ще действат ефикасно. И точно тук започвам да се тревожа.   Със сигурност не е добре, че Тръмп се отърва от един от най-добрите председатели на Управлението за федерален резерв (УФР) в историята, точно преди пазарът да започне да показва предупредителни сигнали. Джероум Пауел, наследникът на Джанет Йелън, изглежда разумен човек. Нямаме обаче представа, колко добре ще се справи с криза, ако такава се развие.   Междувременно действащият министър на финансите (който заяви за Давос “Не мисля, че това е свърталище на глобалисти”) може да е най-малко отличилият се, най-слабо информиран човек, заемал някога тази позиция.   Дали сме се насочили към неприятности? Твърде е рано да се каже. Ако обаче сме, бъдете сигурни, че имаме възможно най-неподходящите хора за случая.    ", "date": "2018.02.07", "title": "Дали тръмпофорията най-накрая удари на камък?"}
{"url": "http://www.classa.bg/%D1%81%D0%B2%D1%8F%D1%82/item/378316-%D0%B1%D0%B0%D0%BD%D0%BA%D0%B0%D1%82%D0%B0-%D0%BD%D0%B0-%E2%80%9E%D0%B3%D0%B0%D0%B7%D0%BF%D1%80%D0%BE%D0%BC%E2%80%9D-%E2%80%93-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D0%BD%D0%B0-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BB%D0%B8%D1%87%D0%BD%D0%BE-%D0%BA%D1%8A%D0%BC-%D0%BF%D1%83%D1%82%D0%B8%D0%BD", "text": "    Това съобщиха редица местни издания по повод проведено от швейцарците разследване на пране на пари, след като бяха публикувани “ “.   Новината е официално потвърдена на  на FINMА.   В официалната информация се каза, че са „установени сериозни недостатъци по отношение на прането на пари, свързано с частни клиенти в “Газпромбанк” (бел. моя: поделението й в Швейцария). Банката не успя да даде адекватни икономически обяснения в бизнес отношенията и при сделките с повишен риск от изпиране на пари.”     Официалното съобщение на регулатора сочи, че след офшорните „Панамски досиета” са разследвани 30 банки, от които 20 – много задълбочено.   За тази руска банка са установени сериозни нарушения от 2006 до 2015 г.   FINMA забрани на “Газпромбанк” да приема нови частни клиенти до по-нататъшно уведомление и я задължи да създаде Комитет по риска. Вероятно в скоро време ще бъдат назначени специални инспектори, които да влязат в банката (нещо като нашата процедура на особен надзор).   В съобщението се подчертава, че през последните години FINMA е издавала средно над десетина такива решения, налагащи санкции, свързани с прането на пари, и е забранила на банка да извършва дейност, отнела е лиценз на доверено дружество и е предприела мерки за конфискуване на незаконните печалби.   По този повод статия в авторитетния “Тагес анцайгер” отбелязва, че заключенията и решенията на регулатора спрямо “Газпромбанк”-Швейцария са унищожителни.  Според медията малка Швейцария изпраща директно послание до Кремъл и Путин: “Вие не можете да правите у нас всичко, което си наумите”.   Ще отбележа, че според швейцарците един от най-приближените на Владимир Путин бизнесмени – Сергей Ролдугин с помощта на две свои офшорни компании практически е контролирал руската отбранителна индустрия и медии, както и сериозни парични потоци. Решаваща роля в швейцарския клон на “Газпромбанк”, откъдето са преминавали мънитата, играе зетят на руския президент.   *********  Разбира се, на много места по света перат пари, вкл. и в най-големите световни финансови центрове. Но банкерите на Запад го правят много професионално и внимателно, а не урбулешката, както намеква съобщението на FINMA и съобщават швейцарските медии.      ", "date": "2018.02.07", "title": "Банката на „Газпром” – Санкционирана в Швейцария. Предупреждение лично към Путин?"}
{"url": "http://www.classa.bg/%D1%81%D0%B2%D1%8F%D1%82/item/378308-%D1%82%D0%BE%D0%B2%D0%B0-%D0%BB%D0%B8-%D1%81%D0%B0-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Неом, Саудитска Арабия   Масдар Сити, Абу Даби   Майдар Сити, Монголия   Линянг Ню Сити, Китай   Сонгдо, Южна Корея   Еко Атлантик Сити, Нигерия   Белмонт Смарт Сити, САЩ   Quayside, Торонто", "date": "2018.02.07", "title": "Това ли са градовете на бъдещето?"}
{"url": "http://www.classa.bg/%D1%81%D0%B2%D1%8F%D1%82/item/378309-%D0%BA%D0%B0%D0%BA-%D1%81%D1%83%D1%84%D1%80%D0%B0%D0%B6%D0%B5%D1%82%D0%BA%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B1%D0%BE%D1%80%D0%B8%D1%85%D0%B0-%D1%81%D1%8A%D1%81-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Били са интелигенти, привлекателни, блястящи ораторки, истински мисионерки. Преди 100 г. суфражетките във Великобритания успяват да се преборят за правото на жените да гласуват. И изпреварват с години много други народи.   Смелост и отчаяние трябва да са накарали Емили Дейвисън да направи тези няколко крачки напред. На 4 юни 1913 година тя преодолява загражденията и излиза на хиподрума по време на Епсъм Дерби - точно когато конят на крал Джордж V се задава в устремен галоп. След миг жребецът прегазва жената, а тя, падайки, извиква: \"суфраж\" - английската дума за \"избирателно право\".   Всичко това се разиграва пред очите на хиляди зрители на най-известното за онова време конно надбягване. На трибуната са също така кралят и кралицата. Четири дни по-късно Дейвисън умира и се превръща в мъченица за жените, които наричат себе си суфражетки.     Тези жени се борят за правото на избирателен глас. Траурното шествие в Лондон се превръща в демонстрация на тяхната сила. И до днес не се знае със сигурност дали Дейвисън съзнателно жертва живота си или просто се решава на една смела постъпка заради каузата, за която се бори. Във всеки случай и тя, и нейните привърженички са готови на всичко, за да се преборят с истаблишмънта. \"Започнали са да посещават неделните служби, на които са ходели и водещи политици, преследвали са ги дори на игрищата за голф, за да им развалят удоволствието\", разказва за ДВ Даяна Аткинсън, авторка на книга за суфражетките. Тя допълва, че тези жени са прекрачвали, както никой друг дотогава, всички граници и правила за женско поведение.       4 юни 1913: Емили Дейвисън лежи на земята, прегазена от състезателния кон на крал Джордж V   Десетилетия наред жените безуспешно се борят за своите избирателни права, а във Великобритания те са още по-ангажирани, отколкото другаде в Европа. Някои суфражетки са готови дори да нарушат закона в името на поставената цел. Сред тях са Емелин Панкхърст и нейните дъщери Кристабел и Силвия. През 1903 г. те основават Женския обществен и политически съюз.   \"Били са много интелигентни жени, с истинско отношение към политиката. Чувствали са се като мисионерки, изглеждали са добре, били са добре облечени, остроумни и бляскави ораторки. Тези жени са били харизматични. Много млади дами са искали да бъдат като тях. Те са били техните попзвезди\", казва Даяна Аткинсън.   С обаянието си те печелели за каузата си жени от различни слоеве и възрастови групи. Мотото им било: \"Дела, а не думи\". По-радикалните суфражетки чупели витрини, взривявали пощенски кутии, подпалвали празни сгради. Властите ги преследвали жестоко, разпръсквали със сила събранията им, затваряли ги. Но движението печелело нови и нови привърженички. Включително защото с модерните си убеждения и поведение суфражетките създавали своя запазена марка. Тя се разпознавала лесно и се харесвала на хората.   Една от иконите на женското движение - Емелин Панкхърст   Пет години след смъртта на Емили Дейвисън, на 6 февруари 1918 година, целта на женското движение най-после е постигната: приет е закон, който разрешава на благосъстоятелни жени, навършили 30 години, да гласуват в избори.     \"Германия няма своята Емелин Панкхърст, която чупи витрини и отива в затвора. Но това не означава, че в Германия не възниква женско движение\", посочва д-р Гила Дьоле от Архива за германското женско движение в Касел. Женското движение в Германия просто не е било толкова активно. \"Независимо от това, още през 1865 г. в Лайпциг е основан женски съюз, който слага началото на женското движение в Германия\", казва тя. Германското движение за женски права залага най-вече на петициите, внасяни в Райхстага. След Първата световна война и след края на монархията в Германия Райхстагът приема в крайна сметка нов избирателен закон, който отрежда на жените активно и пасивно избирателно право. Законът влиза в сила на 30 ноември 1918 година. А на 19 януари 1919 г. на жените е дадено и правото да участват с гласа си в изборите за парламент.   Таблицата показва кога е въведено женското избирателно право в някои страни по света   В други страни това се случва доста по-късно. В Швейцария - чак през 1971 г., а в Саудитска Арабия - през 2015 година. \"Жени, които нямат избирателно право или се борят за други свои права, могат да се поучат от примера на суфражетките във Великобритания\", казва Даяна Аткинсън: \"Те произхождат от различни социални класи и от различни професионални групи, имат и различен житейски опит. И въпреки различията си се обединяват, за да постигнат голямата си цел - избирателно право за жените. За да постигат целите си днешните жени би трябвало да постъпват по същия начин.   \"Не винаги е нужно да се проявява отчаяна смелост. Приятелството и солидарността също вършат чудесна работа\", посочва Даяна Аткинсън.", "date": "2018.02.07", "title": "Как суфражетките се пребориха със системата"}
{"url": "http://www.classa.bg/%D1%81%D0%B2%D1%8F%D1%82/item/378310-%D1%81%D0%B8%D1%80%D0%B8%D1%8F-%D0%B8-%D0%B8%D0%B3%D1%80%D0%B8%D1%82%D0%B5-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5", "text": "          Само мисълта, че в Сирия все още се извършват нападения с бойни отровни вещества, е достатъчно непоносима. И все пак е трудно е да даваме крайни оценки. В повечето случаи не се провежда независимо разследване на отделните инциденти. Освен това никой не е казал, че само режимът на Асад използва химически субстанции.     Но пък политически нещата са пределно ясни: нито една външна сила няма да се ангажира насериозно, за да прекрати нарушенията на международното право. САЩ нямаха сили за това още при управлението на Обама, а сегашният президент Тръмп не успя действително да промени положението със своите въздушни удари от миналата година. Русия и Иран стоят твърдо на страната на Асад, арабите загубиха тази битка, турците преследват собствените си интереси, а европейците, както обикновено, гледат отстрани.     Химическите атаки всъщност символизират ужасяващото положение, в което се намира Сирия от началото на гражданската война. Големите сили водят своите геостратегически игри на гърба на една малка страна, която бе прекалено слаба, за да разреши сама вътрешните си конфликти. Добре дошли в 21 век!  ", "date": "2018.02.07", "title": "Сирия и игрите на големите"}
{"url": "http://www.classa.bg/%D1%81%D0%B2%D1%8F%D1%82/item/378311-%D1%81%D1%80%D0%B8%D0%B2%D1%8A%D1%82-%D0%BD%D0%B0-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BD%D0%BE%D0%B2-%E2%80%9E%D1%87%D0%B5%D1%80%D0%B5%D0%BD-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA%E2%80%9C", "text": "            Господи, каква скука само беше настанала напоследък. Курсовете на акциите на световните борси вървяха само нагоре. Включително на Уолстрийт, където тупти сърцето на финансовия капитализъм. Особено пък след като бизнесменът Доналд Тръмп се пренесе от кулата си, намираща се само на няколко преки от Уолстрийт, в Белия дом.     Какво толкова може да се обърка, след като начело на американската администрация застава един истински майстор на сделките? Да не забравяме рекордно ниските лихви и \"пазарите\", наводнени с милиарди долари и евро, които трудно бихте могли да вложите по-добре, отколкото в акции и недвижими имоти. Нещо като безплатен билет към щастието, стига човек да има щастието да е на правилната страна.   Откакто Тръмп е президент, водещият американски индекс Дау Джонс подобри над 70 свои рекорда. И всеки нов рекорд беше отбелязван от Тръмп подобаваща в Туитър. За да дойде сривът: към края на търговията в понеделник Дау Джонс беше загубил 4,7 процента, или 1175 пункта. На моменти дори загубите стигаха до минус 1600 пункта: най-големият срив в рамките на един борсов ден в историята на този може би най-важен борсов барометър. Този път обаче Тръмп се въздържа от туитове.     Естествено всеки се пита защо се стигна до този срив, какво ще става оттук нататък и дали трябва да продава. Както винаги експертите твърдят, че нищо фундаментално не се е случило, че всичко си е наред и че прогнозите за икономическия растеж си остават положителни - за всички региони без изключение.   Все пак има и няколко причини, които обясняват този срив. В момента, например, нарастват доходите от вложенията в държавни облигации. Когато в понеделник започна сривът на акциите, имаше и сериозно раздвижване на пазара за облигации.   В момента има основателни причини и за продажбата на акции, като най-съществената е обратът в лихвената политика в САЩ. Когато лихвите се покачват, няма много смисъл от инвестиции в акции, защото пазарът на акциите е доста \"прегрял\".     Хенрик Бьоме   Спадащата безработица пък е свързана с повишаващите се заплати в САЩ. Това може да доведе до скок на цените, което пък от своя страна може да накара американската емисионна банка ФЕД да вдигне още повече лихвения процент. Освен това немалко анализатори на Уолстрийт виждат политически рискове, особено след като президентът тръгна на открита конфронтация с ФБР и цялото правосъдие. Някои анализатори дори казват, че има инвеститори, които продават, защото Вашингтон е поел курс към конституционна криза.     Сякаш вътрешните причини не са достатъчно, че към всичко дотук се прибавят и свърхчувствителните компютърни програми, които направляват цялата търговия с акции в милисекунден такт. Когато акциите тръгнат стремглаво надолу, както в понеделник, компютърните програми само засилват тенденцията, защото при падащи курсове започват да излъчват нови сигнали за продажби. Нещо като снежна топка, която се търкулва от върха към низината и става все по-голяма.   Независимо от цялата възбуда, по всичко изглежда, че става дума за нормална корекция. Може би курсовете на акциите ще паднат още малко, но това пък ще се отрази добре на \"прегрелия\" пазар. И сривът в понеделник изобщо не беше някакъв нов \"Черен понеделник\". И не само защото той започна още в петък, когато Дау Джонс загуби над 600 пункта, а и защото на истинския \"Черен понеделник\" през 1987 година индексът се срина с цели 23 процента. В сравнение с тях тези някакви си 4,7 процента са нищо.   С други думи: няма нужда от никаква паника. Дишайте спокойно. А Доналд Тръмп може би вече трябва да разбере, че борсата слабо се вълнува от неговите туитове.", "date": "2018.02.07", "title": "Сривът на Уолстрийт: това не е нов „Черен понеделник“"}
{"url": "http://www.classa.bg/%D1%81%D0%B2%D1%8F%D1%82/item/378312-%D0%BA%D0%B0%D0%BA%D0%B2%D0%BE-%D0%B7%D0%B0%D1%8F%D0%B2%D0%B8-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D1%80%D0%B5%D0%B4-%D0%B4%D0%B8-%D0%B2%D0%B5%D0%BB%D1%82", "text": "            Време е да се действа, казва в началото на интервюто Екатерина Захариева и припомня, че страните от Западните Балкани получиха обещание за еврочленство още преди 15 години, но оттогава почти нищо не се е случило. Наистина, някои от тези страни не се напънаха особено с реформите, уточнява Захариева и посочва, че критериите за членство са съвсем ясни и никой не смята да ги променя.      В същото време обаче, смята Захариева, за забавянето на процеса отговорност носи и самият ЕС, който прекалено дълго се занимава само със себе си: финансова и дългова криза, мигрантска криза, ужасяващи терористични нападения. Много хора в балканските държави имат чувството, че чакането се е проточило прекалено дълго и вече не виждат перспектива, обобщава българската министърка на външните работи и продължава: „Ние трябва да променим този наглед. Трябва да дадем на страните от Западните Балкани ясен политически сигнал, че нашите врати са отворени за тях.\"   Захариева припомня, че в някои страни от региона младежката безработица надвишава 60%, а без европейска перспектива и без икономически подем много млади хора навярно ще напуснат страната си или пък ще се радикализират.   „Там в днешно време има необичайно много „чужди бойци\", тоест - млади хора, които се бият на страната на „Ислямска държава\". ЕС има жизнен интерес да поддържа сигурността и стабилността в този регион, който се намира в непосредствена близост\", казва Екатерина Захариева и обяснява, че ЕС може да съдейства за икономическия подем в региона, насърчавайки публичните и частните инвестиции. За тези страни е от решаваща важност да се изгражда инфраструктура в областта на транспорта, комуникациите и енергетиката, смята Захариева. В отговор на въпроса дали, според нея, в региона има надпревара за влияние между ЕС, Турция, Китай и Русия, министър Захариева отговаря: „Това е така, без съмнение. Става дума за налагане на икономическо и културно влияние. Включително и по тази причина днес трябва усилено да се занимаваме с този регион\".   По-нататък в обширното интервю, публикувано в германския вестник „Ди Велт\", Екатерина Захариева се спира на конкретните перспективи пред отделните страни: „Сърбия и Черна гора вече проведоха забележителни реформи и постепенно привеждат съдебните си системи в съзвучие със стандартите на ЕС. Черна гора вече отвори 30 от общо 35-те преговорни глави, а Сърбия - 12. Ако двете страни продължават със същото темпо, аз очаквам, че могат да бъдат приети до 2025 година. (...) Други страни, като Македония например, са кандидатки за членство вече от много години, но още не са започнали преговори. Според мен е възможно до юни Скопие и Тирана да получат дата за започване на преговори. България се застъпва за стартиране на преговорите с тези държави.\"   По-нататък в интервюто става дума и за отношенията между ЕС и Турция. По тази тема българската външна министърка казва: „Важно е политиците от ЕС и от Турция да разговарят повече едни с други - и то директно, а не през медиите. Това важи и за двете страни. По този път може да се стигне до ситуация, в която печелят и двете страни\", казва Захариева, а в отговор „Ди Велт\" припомня, че турското правителство задушава свободата на словото и вкарва в ареста десетки хиляди хора. „Какво има да се разговаря при това положение?\" - пита изданието. Ето какво отговаря министър Захариева:     „Независимо от всички проблеми с Турция заради нарушаването на основни демократични права, ние сме длъжни да не изпускаме от поглед и нашите общи интереси. ЕС и Турция имат общи интереси в областта на политиката за сигурност, в борбата срещу тероризма, в бежанската проблематика и по енергийните въпроси. За европейците Турция е не само голям търговски партньор, но и надежден съюзник в мигранстката криза и по линия на НАТО - за отбраната на държавите от Алианса. Трябва да се говори и за положителните аспекти. Време е за ново сближаване между ЕС и Турция. Призовавам и двете страни да положат повече усилия в тази посока.\"   По въпроса за евентуалния безвизов режим с Турция Екатерина Захариева казва: „За това има 72 условия, от които пет все още не са изпълнени. Но през последните няколко седмици получих сигнали от Анкара, че и те ще бъдат изпълнени, като включително ще бъде променено и оспорваното антитерористично законодателство. Нека да изчакаме и да видим\", казва Захариева.   В края на интервюто „Ди Велт\" поставя и въпроса за бежанската криза и за позицията на българското правителство по темата за преразпределянето на бежанци. „Ние подкрепяме плановете на Брюксел за квоти за бежанците. Имаме нужда от нова система за даване на политическо убежище. Трябва обаче да добавя, че много хора в България се боят от бежанците. Трудно им е да направят разлика между бежанци и мигранти. Опасяват се, че заради тези хора могат да загубят работата си. И не искат наоколо им да има готови на насилие „чужди бойци\". Трябва да решим проблема в Африка, в страните, от които произхождат мигрантите. Европейците инвестират там в проекти за образование, икономическо развитие и семейно планиране. Това е правилният път\", посочва Захариева.", "date": "2018.02.07", "title": "Какво заяви Захариева пред \"Ди Велт\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378307-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D1%85%D0%BE%D1%80%D0%B0-%D1%83%D0%BC%D0%B8%D1%80%D0%B0%D1%82-%D0%BE%D1%82-%D0%B8%D0%BD%D1%81%D1%83%D0%BB%D1%82", "text": "            България беше последната страна в ЕС, която създаде т.нар. Stroke units - специализирани центрове за лечение на мозъчни удари (инсулти). В Германия първият такъв център е открит през 1994. В България чак 23 години по-късно - в началото на 2017, като центровете са общо четири - два в София и по един във Варна и в Пловдив. Но те функционират предимно на книга, твърдят специалисти, запознати със ситуацията.   През цялата 2017 година в софийската университетска болница „Света Анна\", която е водещият център в това отношение, са направени малко над 30 тромбектомии. Тромбектомията е модерен метод за механично отстраняване на съсирека (тромб), който запушва кръвоносния съд и предизвиква исхемичен инсулт. Според неврохирурга д-р Нурфет Алиоски, който извършва тези високоспециализирани интервенции, ниската бройка е същински парадокс, особено на фона на огромния брой пациенти с мозъчен удар, които се хоспитализират всяка година. През 2016 в страната са били приети близо 52 000 души с мозъчен удар, като поне 80% от мозъчните инсулти са именно исхемични - тоест, дължат се на прекъсване на кръвоснабдяването на мозъка поради тромбообразуване.     При това положение не е учудващо, че България е на едно от първите места в Европа по брой на смъртните случаи, причинени от мозъчен удар (инсулт). Данни, публикувани през 2017 година, показват, че в България пациентът с инсулт има значително по-лоши шансове да оцелее, отколкото във Франция, Германия или Австрия например. През 2015 година в Германия от исхемичен инсулт са починали 38 на 100 000 души, а в България - близо 154 на 100 000 души. Тоест, смъртността е близо четири пъти по-висока.     Европейското изследване съдържа и една твърде песимистична прогноза: до 2035 година броят на инсултите ще се увеличи с една трета спрямо сегашното ниво, основно поради застаряването на населението в Европа. Предишният министър на здравеопазването Николай Петров смяташе, че е необходимо да се разкрият повече специализирани центрове, за да се превърнат модерните методи за лечение в рутина. Но има ли признаци за подобно раздвижване? Дори в „Света Анна\", която разполага с държавно финансиране за извършването на тромбектомии, не се знае докога ще има средства. Пилотната програма, по която се финансира проектът, изтича в края на 2018. Какво ще стане след това - не е ясно. А каква е ситуацията по другите места, които разполагат с модерна база и специалисти, обучени да правят тромбектомии?   „От около година този метод се прилага на няколко места в България, но здравната каса не поема разходите за него, тъй като консумативите са много скъпи - около 9-10 хиляди лева. Поради това се правят само единични тромбектомии, главно с помощта на спонсорства от фирми\", казва за ДВ инвазивният кардиолог доц. Добри Хазърбасанов, който заедно с екип от специалисти на УМБАЛ „Софиямед\" през 2017 подлага на такава интервенция една 43-годишна жена.   „Резултатите са направо сензационни, пациентът се връща към активен живот, не остава инвалид, може да работи, да живее както преди\", посочва специалистът. Според него е крайно време тромбектомията да „влезе в клинична пътека\", за да не се стига до ситуация „тип джунгла\", в която пациентите са принудени да търсят пари за оцеляването си.   В останалата част от Европа отдавна ценят предимствата на този модерен метод. „Няколко международни изследвания от последните години показаха, че тромбектомията може да се прилага през значително по-дълъг период от време след инсулта, което означава, че тя е подходяща за много по-широк кръг от пациенти, отколкото се предполагаше преди\", казва германският невролог проф. Ханс-Кристоф Динер, който е един от водещите специалисти в германската неврология. През 1994 година Динер създава първия специализиран център за лечение на мозъчен инсулт в Германия, като освен това е един от съставителите на официалните препоръки на Германското дружество по неврология (DGN).   Говорителят на Германското дружество за борба срещу мозъчните инсулти проф. Волф-Рюдигер Шебиц посочва пред Дойче Веле, че там, където е подходяща, \"тромбектомията е най-добрият и най-ефективен избор. Разходите по нея се поемат изцяло от здравните каси, без значение дали пациентите са още млади или вече в напреднала възраст. При това тромбектомията се извърша, без да се изчакват резултатите от евентуална тромболиза\".   „Венозната тромболиза е друг модерен метод, който от доста години се прилага при лечението на част от пациентите с исхемичен инсулт. При него се вкарва вещество, което по химически път разгражда съсирека, запушващ кръвоносния съд\", обяснява доц. Велина Гергелчева, началник на клиниката по нервни болести в Университетската многопрофилна болница за активно лечение „Софиямед\". По нейни данни обаче, през 2016 от този метод са се възползвали под 1% от болните в България, докато в страните с добре развити системи за лечение на исхемични инсулти процентът на провежданите венозни тромболизи е значително по-висок.     За да се превърнат тези два модерни метода в обичайна практика и в България, има нужда от програма за обучение на специалисти по инсулт, посочва невроложката. Но не е само това, списъкът с най-важните задачи е много дълъг, добавя доц. Гергелчева. Така например трябва да се създаде национална програма за профилактика и лечение на исхемичния мозъчен инсулт, която да е устойчива, финансово подсигурена и съобразена с новостите в науката. Освен това трябва да се подобри координацията между екипите на спешната помощ и клиниките, трябва да има по-добри възможности за долекуване и рехабилитация на болните, трябва да се създадат и механизми за контрол на качеството на оказваната помощ. И не на последно място - много важно е да се извършва активна превенция на заболяванията, водещи до исхемичен инсулт, както и да се води мащабна разяснителна дейност, за да могат хората да разпознават първите признаци на инсулта.   Колкото по-бързо се изпълнят тези условия, толкова по-малко българи ще умират от инсулт. Разходите не бива да бъдат най-важният критерий в случая. Защото в крайна сметка става дума за живота на хиляди българи.", "date": "2018.02.07", "title": "Защо в България толкова много хора умират от инсулт?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378302-%D0%B5%D0%BC%D0%B8%D0%BB%D0%B8%D1%8F-%D1%81%D0%BB%D0%B0%D0%B3%D0%B0%D0%BB%D0%B0-%D1%80%D0%BE%D0%B3%D0%B0-%D0%BD%D0%B0-%D0%BA%D0%BE%D0%BA%D0%BE-%D0%B4%D0%B8%D0%BD%D0%B5%D0%B2", "text": "Близък до бившия съпруг на Емилия Коко Динев разкри, че смуглият баровец Жорж Башур е опитал от меда на Емилия години преди развода й с хазартния бос от ВИС-1. Това предаде \"Таблоид\". „Истината е, че фолк певицата спи с арабина, който на 21 юли ще стане на 44, още от 2013 г. Още тогава започнала да излиза на вечери и ходила на почивка в Дубай с бизнесмена, който иначе е роден в София\", отсече информаторът.      Блондинката призна за любовта си едва година след като се раздели с бащата на двете си деца. Пред телевизионните камери Емилия обясни, че с богаташа, който се занимава със строителство, търговия на едро, покупко-продажба на имоти и т.н., се познават от години, но и двамата са били обвързани.    Истината е обаче, че аферата им започва, докато тя е омъжена за Коко Динев, а Жорж Башур – за родената в Москва красавица Екатерина. „Ако знаех, че любовта ни ще е толкова силна, още преди време щях да се впусна в тази връзка, но за всяко нещо си има време.    Сега и двамата сме свободни\", радостно обяви чалга изпълнителката. За раздялата си с висаджията Емилия заяви: „Нас ни разделиха битовизмите, отношението по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място\". Брюнетката обаче премълча, че се метнала в леглото на бизнесмена с арабски корени, подтикната от изневерите на безбройните изневери на Коко, както и заради жестокия побой, който бизнесменът й нанесе лятото на 2013 г.    В столичния хайлаф се шушука, че в един момент изпълнителката на „По-силна ставам\" прекратила срещите си с арабина. Скоро след като родила дъщеря си Мира красавицата се отчаяла, че отношенията й с хазартния бос няма да ги бъде, затова отново подновила аферата си с Башур. „Двамата с Жорж редовно се натискаха по столични заведения още преди 5 години. Дори ходиха заедно в Дубай, разбира се, инкогнито\", заявиха запознати с интригата.    Проверка в Търговския регистър установи, че Жорж Башур върти доста добър бизнес в България с имоти и нашумелите преди време енергийни гривни. Мъжът е участвал в управлението или като собственик в 17 фирми, от които в момента работят „само\" осем.", "date": "2018.02.07", "title": "Емилия слагала рога на Коко Динев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378303-%D0%BB%D0%BE%D0%B2%D0%B5%D1%86-%D0%B7%D0%B0%D1%81%D1%82%D1%80%D0%B5%D0%BB%D1%8F-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D1%81%D0%B8%D0%BD", "text": "38-годишен жител на руския град Ставропол застреля по невнимание сина си по времена лов. В момента е започнато следствено дело относно смъртта на 13-годишното дете. Следобед на 3 февруари бащата и синът били на лов близо до село в Шпаковския район.      Бащата презареждал оръжието и случайно натиснал спусъка. В резултат на това оръжието простреляло директно детето. Момчето починало на място. Следователите правят огледи на мястото на инцидента, провеждат необходимите експертизи. Разследването по делото продължава.", "date": "2018.02.07", "title": "Ловец застреля собствения си син"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378304-%D1%8F%D0%BF%D0%BE%D0%BD%D0%BA%D0%B8-%D1%81-%D0%BC%D0%B8%D0%BD%D0%B8-%D0%B1%D0%B8%D0%BA%D0%B8%D0%BD%D0%B8-%D0%B8-%D1%81%D1%83%D1%82%D0%B8%D0%B5%D0%BD%D0%B8", "text": "Японската марка Predator Rat, създадена от модела Иинику Усидзима, предлага комплекти бельо и бикини, които отварят горната част на пубиса и бедрата и покриват минимално гърдите. Снимките на моделите са публикувани в Instagram. Марката вече е спечелила популярност в Япония. Цената на моделите е в диапазона от 3 000 до 12 000 йени (от 40 до 170 лева).          Британското издание на Daily Star, което привлече вниманието си към необичайното бельо, отбелязва, че на жените с подобно бельо ще бъде много трудно да носят дънки. Коментаторите в Instagram симпатизираха на новата тенденция. \"Елате в Украйна, аз ще се оженя за вас\", пише един от рускоезичните потребители. Марката предлага също така \"супершик\" дънки, чехли и тениски с тематични отпечатъци.            ", "date": "2018.02.07", "title": "Японки с мини бикини и сутиени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378305-%D0%BF%D0%BE%D0%BB%D0%B8-%D0%B3%D0%B5%D0%BD%D0%BE%D0%B2%D0%B0-%D1%81%D1%82%D1%8A%D0%BF%D0%B8%D1%81%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5", "text": "Певицата Поли Генова хвърли в смут почитателите си, след като в социалната мрежа публикува многозначителна снимка, на която носи прекрасен пръстен с малък диамант. Годежен пръстен ли е това и ще се омъжва ли скоро блондинката? Засега Поли мълчи по въпроса, така, както го прави и с личния си живот.      Единственото, което певицата е разкривала до момента, е, че от известно време е официално обвързана и че гаджето й е чужденец. Момчето живее в чужбина и именно поради тази причина на Поли й се налага често да лети. Макар че една от любимите й дестинации за пътуване е Италия, тя отрече в тв интервю половинката й да е италианец.    В следващите месеци обаче срещите на блондинката и любимото й момче май няма да са толкова чести, тъй като стартира новият сезон на „Гласът на България\", където тя е един от треньорите. Генова е твърдо решена тази година короната на победителя да бъде поставена на нейната глава и изпълнител от нейния отбор да стане номер 1.", "date": "2018.02.07", "title": "Поли Генова стъписа феновете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378306-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Възможен е натиск от роднини, които ще се опитват да наложат своето мнение. Разбира се, няма нужда да се карате, но и да мълчите не трябва. Отлично ще се развиват финансови транзакции и търговски сделки. Ако постигнете благоденствие днес, то за дълго време ще укрепите позицията си. От фитнеса, днес по-добре се откажете. Очаква ви, един ден зареден с положителни тенденции. Това ще засегне всички сфери на живота ви, така че може да разчитате на успех и печалба. Трябва да определите ясно целите си, за да направите кариера. В друг случай, може да потърсете нова работа или обучение за друга специалност. Вечерта, трябва да се откажете от излишъци в храната и интимността. Очаква ви, ден изпълнен с нови и обещаващи възможности, въпреки че и проблеми ще имате не малко. Ако успеете да балансирате, всичко ще свърши добре. Противоречия могат да възникнат в семействата на тези, които току-що са започнали да изграждат съвместен живот или се устройват в ново жилище. Ако се настроите на конструктивна вълна, ще бъдете победители. Ще трябва да работите усилено, за да изпъкнете в колектива. Не пестете енергия и сили, защото това, ще ви само от помощ по важни въпроси. На лесен успех, не може да се надявате и в любовната сфера. Ако избраникът ви, е отговорил с взаимност, това не означава, че трябва да забравите за романтиката и вниманието. Препоръчително е, леко да намалите активността си, повече да си почивате и събирате сили. В работата, не е нужно да бързате със заключенията и изводите. В любовта, напротив, трябва да побързате с предложението на ръката и сърцето си. Достатъчно сте се придържали към свободата и сте търсели лесни връзки. Вечерта е възможно пътуване. Очаква ви един гладък и безпроблемен ден, така че сутринта, може да се поизлежавате в леглото. Не се обезсърчавайте, ако научите нещо неприятно за работата си. Оставете събитията да се развиват от само себе си, а вие наблюдавайте и си правете изводи. За бъдещето, не си струва да мислите, но за здравето си, трябва да се погрижите. Очаква ви ден, изпълнен с надежди, но и с безпокойство, когато, ще е необходимо да изкарате близък човек от депресивно състояние. Основното е, да не губите енергийния си потенциал. Тези от вас, които имат креативни професии, късмета може да им се усмихне, така че, ще може да се заемете с необичайни проекти без страх. А някой от вас, ще решат да променят сферата си на дейност. Днес, ще покажете своите изключителни таланти, както и ще привлечете много интересни хора към себе си. Възможно е също, хобито ви, да започне да ви носи пари, което ще бъде приятна изненада за вас. Голяма радост, очаква семейните. Финансовата криза е преминала, така че, ще може да пазарувате и да купите подаръци.   Препоръчително е, да спестявате пари, така че до края на месеца да съхраните стабилност във финансовото си положение. Ще трябва да ограничите желанието си, да купувате всичко, което ви харесва. Конфронтации и конфликти, се очакват при тези от вас, който не могат правилно да преговарят с другите. Ще успеят, да се измъкнат от неприятностите, тези които не са лишени от самоконтрол и гъвкавост. Може да бъдете победители във всички начинания, ако не загубите увереността и самочувствието си. Може би, ще получите допълнителни пари, ако шефовете ви, навреме забележат завършените ви проекти. В любов, трябва да възприемате, само най-добрите качества на избраника си. Не търсете морална подкрепа от хора, които някога са ви обърнали гръб. Дори, ако сега ви демонстрират необичайно внимание и любов. Вие прекрасно, усещате лицемерното ласкателство, така че, странете от нечестност и лъжи. Бизнес партньорите ви, могат да ви подведат, особено по време на важни преговори или бизнес пътувания. Не е желателно да поемате рискове и да експериментирате. Това не е начинът, по които може да постигнете високи резултати в работата си. Но в личната сфера, може да промените установените правила и традиции. Помислете за нещо, което ще зарадва и изненада партньора ви. Вечерта може да се заемете с йога и медитация.", "date": "2018.02.07", "title": "Дневен хороскоп 7 февруари"}
