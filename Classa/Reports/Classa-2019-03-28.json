{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394016-%D1%81%D0%BC%D0%B5%D1%85-%D0%B0%D0%BB-%D0%B9%D0%BE-%D1%89%D0%B5-%D0%B1%D1%8A%D0%B4%D0%B5-%D1%87%D0%B0%D1%81%D1%82-%D0%BE%D1%82-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1", "text": "Тази  новина бе съобщена от Бойко Борисов на брифинг в централата на ГЕРБ. Александър Йорданов е номинация на СДС, а според премиера въпросният господин е личност с безспорни качества! Е, Фейсбук го помни като личност  с безспорни пороци и с многото глупости, изписани в социалната мрежа, в това число и директни обиди към Борисов.  Който не чете и вярва само на съветниците си, които също не четат, може само да влиза от една грешка в друга. Йорданов ще бъде поставен на избираемото 6-то място, което ще демотивира членовете на ГЕРБ да отидат да гласуват, знаейки че масовото участие ще направи  Йорданов депутат. БСП, слагайте софрата! Ал Йо е вашият билет за успеха! Може да продължавате да не ходите на работа, глупостта на Борисов работи за вас. 0aПП. В много сайтове могат да се намерят публикации с проблясъците на Ал Йо,  за неговия личен принос да няма лустрация, има такива и в нашия сайт. Който е забравил подвизите му в миналото и днес, може да си ги припомни. ", "date": "2019.03.28", "title": "Смех! Ал Йо ще бъде част от листата на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394014-%D0%BA%D0%B5%D0%B2%D1%80-%D1%82%D0%BE%D0%BA,-%D0%BF%D0%B0%D1%80%D0%BD%D0%BE-%D0%B8-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%8E%D0%BD%D0%B8", "text": "Промяната на цената на природния газ няма да се отрази на цените на топлинната енергия, обещават от регулатора Комисията за енергийно и водно регулиране прие решение във връзка с подаденото от „Булгаргаз” ЕАД заявление за утвърждаване на цена за IІ-ро тримесечие на 2019 г., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа. Това съобщиха от пресцентъра на КЕВР. Утвърдената от Комисията цена на природния газ за второто тримесечие е в размер на 45,17 лв./MWh лв. (без акциз и ДДС). Тя е с 0,83 % по-висока от цената за І-то тримесечие на 2019 г. В утвърдената цена на природния газ от 45,17 лв./MWh лв. (без акциз и ДДС) са включени компонента „цена на природния газ на входа на газопреносните мрежи“ в размер на 44,35 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,69 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ в размер на 0,13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище „Чирен“ в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да заплащат на крайните снабдители. При утвърждаването на цената на природния газ КЕВР се съобразява с условията, залегнали в действащия договор между \"Булгаргаз\" ЕАД и ООО \"Газпром экспорт\". В ценообразуващата формула по договора се отчита движението на цените на алтернативните на природния газ горива - мазут със съдържание на сяра 1% и газьол със съдържание на сяра 0,1%, на световните пазари за последните 9 месеца.  При определяне на цената се отразяват и промените в курса на щатския долар спрямо лева, калоричността и количествата природен газ за съответното тримесечие. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за регулиране на цените на природния газ и на договора за доставка между между \"Булгаргаз\" ЕАД и ООО \"Газпром Експорт\". Независимо от повишението с 0,83%, за битовите и за стопанските потребители, ползващи природен газ, реалното увеличение ще бъде около 0,5%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят.     Промяната на цената на природния газ няма да се отрази на цените на топлинната енергия. Без промяна остават и цените на електрическата енергия за битовите и небитовите потребители на регулиран пазар.  Решението на КЕВР за утвърждаване на цената на природния газ за ІІ-ро тримесечие на 2019 г. ще бъде публикувано на интернет страницата на регулатора.    ", "date": "2019.03.28", "title": "КЕВР: Ток, парно и топла вода няма да поскъпват до края на юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394015-%D1%81%D0%BA%D0%B0%D0%BD%D0%B4%D0%B0%D0%BB-%D1%87%D0%B0%D0%B2%D1%83%D1%88%D0%BE%D0%B3%D0%BB%D1%83-%D0%B0%D0%BD%D0%BA%D0%B0%D1%80%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B7%D0%B0-%D0%BF%D0%BE%D0%BF%D1%80%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B2%D0%B5%D1%80%D0%BE%D0%B8%D0%B7%D0%BF%D0%BE%D0%B2%D0%B5%D0%B4%D0%B0%D0%BD%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Според турския външен министър предложените поправки са били срещу всички видове основни права и свободи и ги нарушавали „ Проектът на България за поправки в религиозния закон беше срещу всички видове основни права и свободи и ги нарушаваше. Турция беше принудена да се намеси и се наложи България да внесе промени. “ Това заяви външният министър на южната ни съседка Мевлют Чавушоглу в публична реч,   Изявлението му е повече от скандално,  защото е груба и недопустима намеса на чужда държава във вътрешните дела на България.  При това направено изключително провокативно. Това е изключително  тежък удар срещу българското правителство, което е действало под чужд натиск. По повод скандалните разкрития председателят на БСП Корнелия Нинова свиква утре извънредна пресконференция. В речта си Чавушоглу посочи, че „сега Главното мюфтийство има някои дългове, в замяна на тях искаха да продадат собствените му имоти“ и в опит да се намери решение, той отново се свързал със София.  Но с кого – не уточни. В словото си в центъра за обществено образование Чавушоглу каза,  че Анкара „ден и нощ работи за интересите на турските общности в чужбина и това един от приоритетите на външната политика на страната“. Днес депутатите в българския парламент окончателно приеха последните промени в Закона за вероизповеданията и разсрочиха натрупаните до края на 2018 г. задължения на всички вероизповедания с 10 години.  На практика обаче тази промяна е в полза само на Главното мюфтийство, тъй като другите религии почти нямат данъчни задължения, а неговите възлизат на малко над 8 млн. лв.  На първо четене, по предложение на Цветан Цветанов от ГЕРБ и Мустафа Карадайъ от ДПС, законът предвиждаше цялостното опрощаване на дълговете, но след остра реакция от страна на обществото, те се отказаха от този вариант.  Според управляващите причината за отсрочката е, че мюфтийството трябва да започне да се ползва от възможността да получава държавни субсидии в размер до 15 млн. лв. на година възможно най-скоро, което не можеше да стане реалност при наличието на задълженията. Това е с цел да предотврати нуждата от финансиране от страна на турския Дианет (службата, която отговаря за вероизповеданията в южната ни съседка).  В началото на месеца главният секретар на мюфтийството Джелал Фаик потвърди пред bTV, че от 5 години насам мюфтийството получава по 2 млн. лв. годишно от Дианета. Според новите промени вероизповеданията могат да поискат отсрочка до 10 г. за погасяване на задълженията си, в това число данъци, задължителни осигуровки и други публични задължения. През това време все пак ще дължат основния лихвен процент. Първият дипломат на Турция подчерта, че отношенията с България следва да бъдат доразвити, особено в областта на правото и именно в тази посока те се засилват. Освен за социалната сигурност на сънародниците си в чужбина и тези с турско гражданство, Турция „подписва всякакви споразумения и прави всичко възможно, за да не стават тези хора жертви“. „Ние имаме предвид всички измерения на съседските отношения между България и Турция и винаги се стремим те да са в интерес и на двете страни. Знаем и потребностите на братята ни от България, които живеят тук, например гражданството. България разрешава двойното гражданство, вие пристигате и живеете тук, но срещате и проблеми поради липсата на турско гражданство. И ние не сме безразлични към този проблем“, каза Чавушоглу три дни преди местните избори в страната му.  Той се спря и на времето на разпада на СССР, когато „братята от Средна Азия и турският свят имаха големи очаквания от Турция“, но Анкара не е успяла да ги оправдае. „Защото нямахме силата. Ту политически, ту икономически кризи, правителства падаха, преврати ставаха, модерни преврати, постмодерни опити за преврати… Тогава тези страни обърнаха посоката. Започнахме да обединяваме тюркския свят в политически и културен смисъл, създадохме нови структури. Ако Турция беше мощна, както днес, геноцидът в Босна и Херцеговина нямаше да се случи. През 1989 г. Тургут Йозал алармира, че нашите сънародници в България са жертви на преследване и насилие, но ако това беше днешната силна Турция, това насилие нямаше да се случи.      Тогава не бяхме толкова силни, на международната арена гласът ни не се чуваше така ясно“, коментира Чавушоглу и уточни, че не иска да критикува никого. Той допълни, че предстои откриването на европейски център на Турския съвет в Будапеща.         ", "date": "2019.03.28", "title": "Скандал! Чавушоглу: Анкара се намеси за поправките на Закона за вероизповеданията в България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394007-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D1%81-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B4%D1%8A%D1%80%D0%B6%D0%B0%D1%82-%D0%BA%D0%BB%D1%8E%D1%87%D0%B0-%D0%BA%D1%8A%D0%BC-%D1%82%D0%BE%D0%B7%D0%B8-%D0%B2%D1%8A%D0%BF%D1%80%D0%BE%D1%81", "text": "След като 12-те латиноамерикански държави (и Канада) - Групата от Лима, чиято цел е да търси решение за кризата във Венецуела, изключиха военната интервенция срещу режима на президента Николас Мадуро, изглежда сякаш, че преговорите се превръщат в единствения възможен начин за възстановяването на демокрацията в страната. Един важен въпрос обаче остава на дневен ред: наистина ли прекратяването на кризата зависи само от венецуелците?  Тези, които настояват, че жителите на Венецуела са единствените, които могат да разрешат сегашната хуманитарна и политическа катастрофа в собствената си държава, пренебрегват един изключително важен момент от цялата ситуация - международните влияния вече съществуващи в тяхната страна и глобалните измерения на въпроса.     Както усилията на Контактната група, която обединява няколко европейски и латиноамерикански държави, така и предложението на Мексико и Уругвай да активират механизма от Монтевидео, с което да се подновят преговорите между правителството и опозицията, са нереалистични химери, ако не включват два ключови играча в целия този процес - Русия и Китай, в преговорите. Няма как във Венецуела да има демократичен преход без многостранно сближаване по темата, което пряко да включва Москва и Пекин, които поне към момента заявяват твърда подкрепа за президента Николас Мадуро. И независимо дали на международната общественост й харесва, или не, кризата във Венецуела не е прерогатив единствено на намесата на САЩ, Колумбия и Бразилия. Никой не си прави илюзии, че руснаците са дошли в страната, за да останат и да я оформят като свой ключов съюзник. Кремъл в никакъв случай няма да се откаже от постигнатото вече влияние, което е придобил над държавата и нейните въоръжени сили. През последните години Игор Сечин, близък сътрудник на президента Владимир Путин и ръководител на държавната петролна компания \"Роснефт\", получи привилегирован достъп до Мадуро и неговия вътрешен кръг, който далеч не е за подценяване. Въпреки че неотдавнашно разследване на агенция Ройтерс цитира хора от ръководството на \"Роснефт\", според които по-голямата част от последните инвестиции на руската компания в чужбина на практика водят до солидни загуби. Защо тогава тя продължава да инвестира в една страна, затънала в дълбока криза? Отговорът очевидно е политически. Инвестициите във Венецуела дадоха на Русия тактическа роля в Карибския басейн, засилвайки нейния собствен имидж като световна сила. В последните години това е основната цел на президента Владимир Путин - да изземе колкото се може повече ролята на САЩ като фактор в глобалната политика, от който зависи развоят на една или друга ситуация. Допълнително с това Венецуела не е просто купувач на руски оръжия, а също така и военен съюзник, който отдава на Кремъл своите военни бази.  По този начин Русия може да провежда неконтролирани от Съединените щати и Европейския съюз военноморски и въздушни учения в региона - както вече се случи през декември 2018 г., когато два свръхзвукови руски бомбардировачи спокойно правиха маневри край Каракас. Междувременно на 25 март стана ясно, че два руски самолета, превозващи 99 военни и 35 тона техника, са кацнали на международното летище \"Симон Боливар\" в Каракас \"в рамките на техническото и военно сътрудничество с Венецуела\". Това идва като допълнение на информациите, че за личната сигурност на президента Николас Мадуро отговаря частната руска военна бригада \"Вагнер\", за която се твърди, че изпълнява неофициални поръчения на Кремъл. И ако ролята на Русия във Венецуела е по-скоро като фактор на сила и стабилност, то финансовата и търговска мощ на Китай подхранват режима на Мадуро със средства.  Икономическата експанзия на Пекин през последните няколко години е безспорна като нейното въздействие успя да окаже и значително влияние върху икономическата структура на региона на Латинска Америка. Китай е основен търговски партньор на Бразилия и мащабен кредитор на страни от региона през последните 15 години. Според изчисления на експерти страната е отпуснала като заеми на държавите от Южна Америка повече пари, отколкото Световната банка и Международния валутен фонд заедно. Само правителството на Венецуела дължи на Китай около 54 милиарда евро, които трябва да плаща на Пекин в суров петрол. Това се равнява на 40% от целия дълг на Латинска Америка към Китай. Макар да не знаем какъв точно е размерът на годишните китайски инвестиции във Венецуела годишно или каква част от тези кредити към момента вече са изплатени, тежкият проблем с ликвидността на Венецуела прави страната изключително зависима от китайските заеми. Всичко това е фактор, който няма как да не бъде взет под внимание. Така за да намалят подкрепата си за правителството на Мадуро, китайците трябва да бъдат сигурни, че заемите, които неговата власт е взела, ще бъдат изплатени, независимо от случващото се в страната и евентуалните промени в ръководството й.  Дали руснаците и китайците ще приемат някаква форма на преход към демокрация във Венецуела, отказвайки се по този начин от стратегическа позиция в Карибите и парите, отпуснати на Мадуро и неговия предшественик Уго Чавес? Очевидно не. Поне не и докато не получат гаранции, че ще запазят съществуващия и в момента контрол върху управлението на страната.     Иначе казано една евентуална промяна на режима във Венецуела би зависила изключително много от променливи не просто извън самата Венецуела, но и извън Западното полукълбо като цяло, както и от непредсказуемата стратегическа игра на Китай и Русия, чиято цел е да отслабят САЩ и техните съюзници, без съзнателно това да доведе до сблъсък на велики сили.", "date": "2019.03.28", "title": "Какво ще се случи с Венецуела? Русия и Китай държат ключа към този въпрос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394008-%D0%B7%D0%B4%D1%80%D0%B0%D0%B2%D0%B8%D1%82%D0%B5-%D1%81%D0%B8%D0%BB%D0%B8-vs-%D0%B7%D0%B4%D1%80%D0%B0%D0%B2%D0%B8%D1%8F-%D1%80%D0%B0%D0%B7%D1%83%D0%BC", "text": "Историята започва точно преди 70 години - през март 1949-та. На страниците на \"Работническо дело\" вървят люти битки: с френския импресионизъм, с вредните течения в литературата, а също и за идейната чистота на биологическата наука. В дома на Трайчо Костов слухтят микрофони, подире му душат сенки, които вместо имена имат номера и докладват по часове и минути за всяка дума, стъпка и жест на заместник-министър председателя.  МАШИНАТА работи подмолно В речта на Антон Югов (28 март) има стаено напрежение: \"Ние не бива да търсим врага само извън партията. Ние трябва да търсим и откриваме враговете, които са се промъкнали в собствената наша партия, да търсим враговете там, където най-малко се надяваме да ги намерим. Ние неотдавна открихме такива вражески елементи, които, прикрити в Партията, са успели да заемат високи партийни и държавни постове\". Скоро читателят ще разбере какво означава \"да търсим враговете там, където най-малко се надяваме да ги намерим\". И ще научи, че желаният враг е намерен. На 5 април излиза съобщение за пленума на ЦК на БКП от 26 и 27 март с дневен ред \"Политическите и антипартийните грешки на др. Трайчо Костов\". Пленумът одобрява доклада на Васил Коларов и отстранява Трайчо Костов от Политбюро (ПБ), от правителството и от поста председател на Комитета по стопански и финансови въпроси.  Обвинения: \"неискрена и недружелюбна политика по отношение на СССР\", \"антипартийни нареждания\", \"националистически уклон\", \"стремеж да измести Г. Димитров\", \"маневри и интриги\", \"болнави амбиции\", \"интелигентски индивидуализъм\", \"опити да разпали фракционна борба, да предизвика недоверие към Политбюро, да разцепи ЦК, да вбие клин в болшевишкото единство\".  ПБ и ЦК на БКП са камертонът на истеричната пропаганда.  МАШИНАТА е задействана   Надига се първата вълна на ЕДИНОДУШИЕТО.  Няма интернет, фейсбук и туитър. Представете си, ако имаше.  В \"Работническо дело\" се появява рубрика \"Цялата партия единодушно осъжда грешките на др. Тр. Костов\": \"Грубите грешки на др. Тр. Костов изправиха като стоманена стена всички комунисти\"; \"Не се намери нито един партиен член, който да не се солидаризира с решението на пленума\"; и т.н. ЕДИНОДУШИЕТО залива страната с декларации и телеграми от партийни организации и трудови колективи до \"нашия любим ЦК\" в подкрепа на \"генералната линия\". На 21 април са утвърдени лозунгите за 1 май и сред тях: \"Бъдете бдителни към враговете! Разобличавайте ги безпощадно!\". Така Трайчо Костов влиза в агитката. И това е само началото. Настъпва затишие. Привидно. Номерираните сенки донасят кога и по кои улици е минал \"обект Доктора\", носел ли е жълтата си чанта, кого е поздравил пътьом.  МАШИНАТА бди. И не спира  По команда започват партийни събрания и конференции. Отново. Всички ЕДИНОДУШНО искат, настояват и едва ли не заповядват на \"нашия любим ЦК\" тутакси и незабавно да изключи от БКП \"тази подла змия, промъкнала се в доверчивата пазва на партията\". ПБ и ЦК откликват на всенародните въжделения. Пленумът от 11 и 12 юни ЕДИНОДУШНО изключва Трайчо Костов от БКП. На 17 юни решението излиза в \"Работническо дело\". На 17 юни Трайчо навършва 52 години. На 20 юни, на уличката зад Университета от една кола изскачат цивилни сенки и го арестуват. Следствието започва веднага. Третото следствие в неговия живот. Първото е през 1924-та. Второто - през 1942-ра. Знае какво е следствие. Знае пълния списък на изтезанията - минал е през него. Знае какво е да те инквизират 20 души. Знае цялата гавра. Знае цената на мълчанието. Знае как изглежда адът. Знае всичко. Така си мисли...   \"Обработват\" го 42 души. Разпитват го 22 часа в денонощие. Следователите се сменят на всеки два часа. Българските му поднасят готови показания на български, съветските - на руски. Разпитват го трима генерали от КГБ - Трифонов, Чернов и Филатов. Наричат го гад, сволоч, фашистки изверг. Повтарят, че лично другарят Сталин чака самопризнания за неговата вражеска и антипартийна дейност. Разпитва го лично шефът на МВР Руси Христозов. И му обяснява, че това е партийно поръчение. Държат го прав, докато припадне. Приковават го с вериги на пода. Инсценират му разстрел. Партийно поръчение. 22 часа в денонощие. 6 месеца.  А той, вместо да пише показания, рисува зайчета, същите зайчета, които някога е рисувал на сина си. Рисува Сталин и до него - човековълк. И още, и още човековълци, които приличат на Сталин. Думите \"Гешевата полиция бледнее пред \"нашата\" са на Трайчо. \"Имам чувството, че сме попаднали между зъбците на една машина, която неумолимо ни влече към неизбежния завършек и която може да бъде спряна само от някакво голямо, необикновено събитие\", пише през 1942-ра до жена си Люба. През 42-ра стават чудеса. През 49-та - не. На 19 юли ВНС избира анкетна комисия за \"обследване дейността на Трайчо Костов\". На 20 юли депутатите приемат ЕДИНОДУШНО доклада на комисията и свалят депутатския имунитет на Трайчо Костов. С ръкопляскания. За 5 минути. Лозунгът \"Да претворим решенията на Юнския пленум в живо дело!\" е изпълнен. В килията Трайчо рисува човековълци  През март Коларов го обвинява в \"интелигентски индивидуализъм\", през юни - в \"интелигентски кариеризъм\". ЕДИНОДУШИЕТО го заклеймява като \"дребнобуржоазен интелигент, лишен от здравата основа на пролетарския морал\". Синът на локомотивния огняр е образован, начетен, интелигентен, знае осем езика. За него Гешев казва \"опасен интелектуалец\". Интелектуалецът винаги е опасен. Интелектът е като гърбица - забелязва се. Не можеш да го скриеш. Даже очилата с 12 диоптъра извикват неприязън. И това е първата \"вина\" на Трайчо - че е интелектуалец. Такива неща МАШИНАТА не прощава.  Втората \"вина\" на Трайчо е, че Димитров официално го е обявил за свой приемник, защото \"хора като него не се раждат всеки ден\". Това попарва властническите амбиции на Коларов. През март Коларов обвинява Трайчо във властолюбие и в \"намерения да се утвърди като фактически вожд\", през юни - че \"е разработил стратегически план за отстраняването на Коларов и Димитров\". В обвинителния акт ще пише, че Трайчо Костов е замислял \"да бъде физически унищожен вождът на българския народ др. Димитров\".  ЕДИНОДУШИЕТО се задъхва от възмущение и погнуса. И крещи: \"Смърт! Смърт! Смърт!\" Третата \"вина\" на Трайчо е, че е останал жив през 1942 г. Необесен и неразстрелян. Жив. Млад. С авторитет. На МАШИНАТА живи герои не й трябват. Героите трябва да бъдат унищожени морално и физически. Авторитетите трябва да бъдат заменени с посредствени и послушни безличия. МАШИНАТА изфабрикува обвинението \"агент на полицията\" и \"англо-американски шпионин\". ЕДИНОДУШИЕТО скандира \"агент-провокатор\", \"гаден агент\", \"възпитаник на Гешев\", \"за да спаси мизерния си, кучешки живот, подписал декларация\". И \"Смърт! Смърт! Смърт!\" Най-главната \"вина\" на Трайчо Костов е, че като вицепремиер си позволява да спазва българските закони, да се грижи за българските интереси и да защитава суверенитета на българската държава. През март е обвинен в национализъм, неискреност и недружелюбност към СССР. През юни Коларов го нарича \"банкрутирал ръководител\", \"знаме на обединената вътрешна и международна реакция\", под което \"се обединяват жалките остатъци на разбитата монархофашистка клика, всички реакционери, фашисти и реставратори на капитализма\", в което \"се кълнат всички гнили комунисти\".  Защо? Защото Трайчо Костов разпорежда Законът за държавната тайна да се разпростре и \"върху съветските представители\", следователно - \"Той е за реставрация на капитализма и за англо-американска зависимост\", казва Червенков.  Всичко започва на 6 декември 1948 г., когато пред Димитров и Червенков Сталин дръпва очилата на Трайчо, фиксира жълтия си поглед в късогледите му очи и произнася присъдата:  \"Жулик! Трябва да се види откъде сте и кой сте Вие! Не искате да издавате своите тайни? Искате да бъдете независими? Не искате ние да знаем по какви цени продавате? На другите по-евтино продавате? Трябва непременно да унизите нашите хора. Какая-то злоба! Точь в точь как Тито!... Не искате да знам вашите тайни, вървете по дяволите, и без вас ще минем. Вие ни смятате за простаци, а вие сте европейци! Ние и без вас всичко знаем... Жулик! Искате да се биете? Ще се преборим. Само знайте, че ние на половин път никога не спираме. Ще доведем борбата докрай!\"...   ЕДИНОДУШИЕТО скандира \"народен враг\" \"мерзавец\", \"чуждо мекере\", \"подлец\", \"двуличник\", \"слуга на фашистката клика на Тито\", \"знаме на международната реакция\"... И \"Смърт! Смърт! Смърт!\"... Червенков громи Трайчо, \"неговото дяволско двуличие, лицемерието му, неговите изтънчени велзевулски методи... Врагът е хванат за гушата и няма да го изпуснем, няма да се успокоим, докато не го задушим напълно... Ние ще очистим нашата партия от всяко подобие на трайчокостовщина! (ръкоплескания). Дал ни господ сили за това! (веселост и ръкоплескания)\".  Тази предизборна реч е произнесена на 6 ноември. Обвинителен акт още няма. Публикуван е на 30 ноември под заглавие \"На позорния стълб бандата на Трайчо Костов!\". Трайчо отново попада в агитката. Този път - предизборна. Инструкцията е обвинителният акт да се използва като \"мощно оръжие\", да стигне до \"всеки гражданин и всяка селска колиба\". ЕДИНОДУШИЕТО скандира: \"Заклеймяваме шпионите и предателите и искаме тяхното най-строго наказание\", \"искаме най-сурово наказание за Трайчо Костов и неговата камарила\".  В хора на ЕДИНОДУШИЕТО се включват поети, писатели, художници: \"предател подъл\", \"подкупник жалък\", \"гаден диверсант\", \"бандит\", \"безумец\", \"глутница с избити зъби\", \"пигмеи\", \"негодяи\", \"жалки човечета\", \"юди, надъхани със зоологическа омраза към народа\"...   В телеграмата на СБП пише: \"Разгромът на трайчокостовщината значи проветряване на нашата къща. От името на българските писатели ние настояваме за сурово наказание на престъпниците! С това нашето народно правосъдие ще изпълни един свой свещен дълг към бъдещето на народа, към нашата национална култура! Смърт на предателството!\" ЕДИНОДУШИЕТО вика \"Смърт!\" рисува Трайчо като змия, а по селата разиграват погребения - картонена змия с лицето на Трайчо поставена в картонен ковчег, а около ковчега - цялото село, а зад ковчега - партийният секретар, стъпил с крак върху змията държи реч... ПОСЛЕ ще пишат спомени: \"Той целият беше една усмивка, никога не повишаваше глас, имаше топъл баритон, накуцваше, ерудиран, подвижна енциклопедия, роден учен\"... ПОСЛЕ ще казват: \"нямаше кой и как тогава да се противопостави\", \"трагично беше за нас, че започнахме да вярваме в това, което ни беше трудно да повярваме\", \"само силата на партийната дисциплина, дълбокото съзнание за ненакърнимостта на партийното единство можеше да застави тези, които го познаваха, да сведат глави, оставайки с вътрешното убеждение, че ще дойде ден, когато правдата ще възтържествува\"... ПОСЛЕ! ТОГАВА, обаче, всички гласуват \"за\", като \"конкретно мерило за преданост към Партията и нейния болшевишки курс\".  МАШИНАТА  е тъй перфидна! Тя плоди интриги, истерии, подлости и предателства, мерзост, ужас и отвращение. Тя овластява нищожествата и мачка, унижава, разтерзава почтените. Тя прави \"масите\" свои съучастници и следователно - виновни. Тя се застрахова за \"оня ден, когато правдата ще възтържествува\". И когато бъде зададен въпросът  \"Кой уби Трайчо Костов?\", МАШИНАТА е готова с отговора: \"Такава беше волята на народа\"...  Въпреки всичко ЕДИНОДУШИЕТО не е било монолитно. В периода 1949-1951 са арестувани 1100 души. На 7 декември в 8,35 ч. в Дома на народната войска започва процесът. Ще продължи 7 дни. Трайчо Костов не се признава за виновен.  ЕДИНОДУШИЕТО бушува и клейми предизборно: \"ловък двуличник, закоравял левосектант, фракционер, агент-провокатор, изобличен гнусен изверг, изпечен подлец, мерзък шпионин, влечуго, плужек, змия в пазвата на Партията\".  А казват, че \"процесът предизвиква изблик на патриотични чувства\"... Представете си цялата тази истерия във фейсбук. В София пристигат подаръци за рождения ден на Сталин - работен кабинет от светло дърво с резба и гравирано желязо, български кът с миндери и полици, килими и губери, сърмени търлъци, гъдулки и бъклици, синя писана каруца и пръскачка за лозе... На 12 декември в 19 ч. трудещите се от София тържествено изпращат влака с подаръците за великия Сталин. На 14 декември Сталин получава още един подарък - в 19,45 ч. Трайчо Костов, 52-годишен, публицист е осъден на смърт чрез обесване. Влакът с писаните каруци, килимчета, сервизи, мастилници, гъдулки, печки, шкафове, губери, носии, търлъци, с 5-те милиона подписа, \"изразили любовта на нашия народ към вожда на прогресивното човечество\", пътува... Обесват го на 16 декември в навечерието на изборите. Като гаранция за успех. \"За тоя престъпник всяко наказание е малко. В своята ярост на заловен звяр той направи всичко, за да отегчи още повече положението си. Не прояви никакво желание за разкаяние. Той заслужи наказанието си\" (\"Работническо дело\").     Когато го водели към бесилото, издигнато в двора на софийския затвор, било дъждовно и той, накуцвайки, заобикалял локвите, за да остане чист. Очилата му паднали, навел се, но един милиционер ги стъпкал. Когато му сложили примката, един от екзекуторите го хванал през кръста, дръпнал го и се залюлял с него. Като махало на часовник...     На 23 януари умира Васил Коларов. Той ще надживее Трайчо с 38 дни. На януарския пленум от 1950 и на VI конгрес през 1954 г. процесът ще бъде отчетен като \"крупна победа\", \"нова ярка демонстрация на единството и сплотеността на партията\", \"борба, от която партията излезе още по-силна, по-зряла, по-закалена\", а 76 следователи и оперативни работници, допринесли за победата, ще бъдат наградени с ордени и парични премии на обща стойност 1 625 000 лв.     След шестте месеца, прекарани на един стол в една килия на ДС, Люба ще се прибере, ще седне на един стол и ще се залюлее - напред-назад, напред-назад. Като махало на часовник... Ще почине на 7 април 1959-та. Ще сложат на гърдите й снимка на Трайчо. И това ще бъде неговото символично погребение. Ще погребат снимката, не човека. А земята ще бъде пълна с картонени ковчези и в тях - картонени змии с лицето на Трайчо Костов... И всички ще бързат да забравят. Това е историята на едно политическо убийство. На всяко политическо убийство. Тази история никога не свършва. МАШИНАТА е тъй перфидна. Тя произвежда интриги, истерии, подлости и предателства, мерзост, ужас и отвращение. Тя овластява нищожествата и мачка, унижава, разтерзава почтените. И никога не остава без ЕДИНОДУШНИ.     Б.а. Нещо лично. От цялата огромна организация на БКП в Пловдив двама души се изправят срещу МАШИНАТА и ЕДИНОДУШИЕТО. Знам го със сигурност. Това са моите родители (бъдещи, към онзи момент). През 1991 г. с режисьорката Малина Петрова направихме единствения документален филм за Трайчо Костов - \"Сърцето умира последно\".", "date": "2019.03.28", "title": "\"Здравите\" сили vs Здравия разум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394009-%D0%B0%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%BE%D1%82%D0%B8%D0%B4%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8,-%D0%B4%D0%BF%D1%81-%D1%89%D0%B5-%D0%B3%D0%BE-%D0%B4%D0%BE%D1%83%D0%BD%D0%B8%D1%89%D0%BE%D0%B6%D0%B8", "text": "  С изказването си Местан цели да се създаде тревожност на етно-религиозна основа. С една дума-видите ли пред нас има по-голяма заплаха при дестабилизация на управлението. Тази акция на Лютви Местан ползва както Анкара в предизборната ситуация на Ердоган, така и т. нар. патриотични формации и не на последно място ДПС като етно-религиозна политическа формация. Също така служи и за отклоняване на медийното внимание от сегашните скандала около апартаментите на властта.     През последните седмици около Цветанов се върти един скандал. Патриотите признаха вчера, че ако Борисов пожертва Цветанов, няма да има кой да търгува кворум, да търгува „стабилност“ и да търгува парламентарен сатибилитет. Т. е, ако го няма Цветанов, няма да има кой да търгува и правителството си отива. Едва ли не България става нестабилна. Около апартаментите се върти не по-маловажен скандал, свързан с изграждането на бежански лагери при положение, че бежанци няма. Знаем, че отдавна и бежанците започнаха да заобикалят бедната и драматична България. Етно-религиозната тема е благоприятна за отклоняване на вниманието. Не случайно ДПС знаково мълчат по темата „апартаментгейт“. Дори Цветанов да освободи всички постове, това няма да спаси управлението на Борисов. Единствен изход от тази ситуация, в която Борисов се оказа в ситуация „хитрата сврака с двата крака“, е избори. Така ще може при едни предсрочни избори поне ГЕРБ да има стабилно присъствие в следващия парламент. Ако Борисов не направи това, той ще плати много висока цена до местните избори. Защото с прегръдката на ДПС за осигуряване на кворум и с подкрепата на това управление с патриотите, всъщност ДПС ги доунищожава.     Самият факт, че в най-гледаното време по БТВ се лансира Лютви Местан по темата за признаване на турско малцинство, показва само едно. Това е опит да се отклони вниманието от скандала „апартаментгейт“ и управлението на ГЕРБ. Това каза пред Фрог нюз бившият зам.-председседател на ДПС Осман Октай.  ", "date": "2019.03.28", "title": "Ако Борисов не отиде на предсрочни избори, ДПС ще го доунищожи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394010-%D0%B4%D0%B5%D0%B2%D0%B5%D1%82%D1%82%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Всеки получава своите 15 минути слава. За Цветан Цветанов историята направи компромис. Вторият човек в йерархията на ГЕРБ оцеля в първите редици на националната политика в продължение на десетилетие - едно безкрайно бавно, кризисно, турбулентно и тежко амортизиращо десетилетие. И това не е никак малко постижение. На инат и с доста усилия, бившият оперативен помощник в МВР Цветан Цветанов успя да \"надживее\" политически и институционално вечни фактори от ранга на Първанов и Станишев, Доган и Местан, Костов и Кунева. Не се наложи да чака твърде дълго край брега на реката, за да види как Дянков и Фидосова се понасят по течението.       Онзи, когото подигравателно наричаха \"формалния лидер на ГЕРБ\"* през 2006 г., сега притежава фактически контрол над вътрешните структури на партията, над реденето на листите, над дневния ред в Народното събрание и над кметовете на 130 от 264 общини в България. Цветанов надживя в активната политика двама президенти и две оставки на Борисов, два комплекта ръководства на БСП и цялата съвкупност на т.нар. автентична градска десница - онази, която навремето имаше достатъчно влияние, че да спира ГЕРБ от членство в ЕНП. Организираната машина за избори на Цветанов, създадена по негов образ и подобие, привлече първо по-амбициозните подготвени кадри на СДС и ДСБ, след тях асимилира и по-голямата част от синия електорат, накрая - и клиентелата. Символичното окончателно претопяване на стария СДС в ГЕРБ (с включването на Александър Йорданов в листата) можеше да бъде зенитът в кариерата на Цветанов. Само че съвпадна със залеза му. Зам.-председателят на ГЕРБ надживя три тежки съдебни процеса с обвинения в злоупотреба с власт. Надживя войните на МВР с групировките за отвличания и поръчкови убийства. С цената на големи репутационни щети успя да надживее цял куп ченгеджийски активни мероприятия с магнитуда на \"Костинбродската афера\". Надживя най-стръвнишкото противопоставяне между ГЕРБ и опозицията през 2009-2013 г. Не си отиде, когато четеше СРС-стенограми срещу обвиняеми лица от трибуната на Народното събрание. Не си отиде след поредицата по-малки и по-големи полицейски гафове, част от които сега се връщат за сметка на държавния бюджет с присъдите в Страсбург за нарушени човешки права. Не се наложи да се оттегли от политиката след признатите от самия него опити на Делян Пеевски да търгува с влияние в кабинета му в МВР през 2009 г. Не си отиде заради спорните назначения в съдебната власт и Конституционния съд през първия мандат на ГЕРБ. Не си отиде и заради   в 43 и 44 Народно събрание, които се връщат, ремонтират и дописват през месец. За нито една от тези слабости не му беше потърсена отговорност нито от страна на Бойко Борисов, нито от страна на електоралното ядро на ГЕРБ. Цветан Цветанов успя да надживее собствената си трансформация от \"щит и меч на партията\", с когото бяха немислими преговорите за политическо сътрудничество, до естествен балансьор на плаващите мнозинства в Народното събрание и звероукротител на управляващата коалиция. И точно тогава провалът му дойде изневиделица. Парадоксално, способността му да оцелява в безнадеждни ситуации се превърна в порок. Подведен от безкритичната лоялност на подчинения му партиен апарат, Цветанов стигна до лъжливото усещане за политическо безсмъртие, до заблуда за професионална непогрешимост. Хюбрис. Дори в едночасовата си прощална пресконференция Цветан Цветанов не намери за необходимо да признае нито една своя неправилна постъпка, не показа следа от разкаяние за каквото и да е. Не отговори на нито един конкретен журналистически въпрос, но и не отрече с документи нито едно от твърденията в медийните публикации относно имотните му сделки. Всъщност, точно това беше грешката му в подхода към скандала с апартаментите - а Цветанов имаше възможност да го омекоти още преди той да излезе наяве. Вместо това подцени легитимния обществен интерес, подцени служебното си задължение да спазва елементарни стандарти за отчетност, подцени нетърпимостта на масовата публика към придобивките на принципа \"Силно наш човек\". Раздялата му с властта, натрупвана и култивирана повече от 10 години, премина през петдневна агония: отричане, гняв, пазарене, отчаяние и изключително трудно примирение със загубата. За човек с амбицията на Цветанов съвсем не е лесно да се откаже от позиции с ключово значение, които досега сякаш са му се полагали по подразбиране: депутатски мандат, лидерство на най-голямата парламентарна група, председателство на вездесъщата Комисия по вътрешна сигурност, която му даваше контрол върху всяко следващо ръководство на МВР. Разбира се, оставката му от Народното събрание не означава предсрочно пенсиониране от политиката.  Напълно възможно е той да се върне в парламента още следващия понеделник, например в качеството си на сътрудник (по подобен начин Румен Петков дирижираше парламентарната група на АБВ между 2014-2017, без да има депутатски мандат). Но мрежата от процедурни конци е изпусната. Рискът от демобилизация на парламентарния актив е много голям. Прави са Валери Симеонов, Волен Сидеров и Красимир Каракачанов да се опасяват, че оттук нататък Народното събрание \"ще работи трудно, ако въобще работи\". Безславното състояние на законодателната група на ГЕРБ, с липсата на силна юридическа компетентност и способност за справяне в автономен режим, е пример за стратегическа грешка на тандема Борисов-Цветанов, заложена още при реденето на листите през 2017 г. Впрочем, на мястото на основния двигател в ПГ на ГЕРБ сега влиза 27-годишен състезател по мотокрос. Колкото до последиците за Борисов, с оставката на Цветан Цветанов падна последната защитна стена пред неговата лидерска фигура. Интересно би било да отговори и кога самият той е разбрал за новите апартаменти на съпартийците си и техните \"кумове и сватове\", за които с право казва \"Отвратихме хората\". Оттук нататък няма кой да поема от негово име нови и нови болезнени политически удари - нито Цвета Караянчева, нито Даниела Дариткова, нито Менда Стоянова или Данаил Кирилов са способни да отразяват всекидневните разигравания на терена по начина, който го правеше досегашният председател на ПГ на ГЕРБ. Дума да не става за водене на сложни преговори с партньор като ДПС. Падна и щитът пред всички останали второ- и третостепенни фактори в ГЕРБ, които са градили свои схеми на влияние по модела, допуснат от централното партийно ръководство. Все по-трудно става прикриването на умората от властта. Все по-сложно става удържането на досадата на мнозинството от гласуващите хора, когато за десета поредна година им се предлага \"още от същото\". При това положение, предсрочните избори изглеждат неизбежни след 26 май. Европейските избори ще бъдат решаващи не само за коалицията зад кабинета \"Борисов\" - те ще са микро-вот на доверие за Цветан Цветанов. Ако успее да увеличи значително разликата на ГЕРБ пред БСП, напълно възможно е да бъде възнаграден не само с нов часовник, а и с нов билет за Народното събрание. При неговата силна амбиция и \"спортна злоба\", няма съмнение, че опитът за реванш ще бъде агресивен.     Само че пропуснатата възможност да признае грешката си на глас поставя под съмнение шанса му да се върне на държавна служба с възстановен кредит на доверие.", "date": "2019.03.28", "title": "Деветте живота на Цветан Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394011-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%B5%D1%86,-%D0%BF%D0%BE%D0%BF%D1%83%D0%BB%D0%B8%D1%81%D1%82-%D0%B8-%D0%B6%D0%B5%D0%BD%D0%BE%D0%BC%D1%80%D0%B0%D0%B7%D0%B5%D1%86-%D1%82%D0%B8%D0%B5%D1%80%D0%B8-%D0%B1%D0%BE%D0%B4%D0%B5-%D0%B5-%D0%BD%D0%BE%D0%B2%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%8F-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC", "text": "Регионалните избори в Холандия официално представиха на политическата сцена в страната новото лице на популизма в Холандия. Печелейки най-много гласове сравнително новата антиимигрантска партия Форум за демокрация (ФД), основана едва през 2016 г., изстреля своя лидер Тиери Боде до своеобразен връх в холандската политика. Неговата партия надмина по брой гласове дори и либералната формация на премиера Марк Рюте, разклащайки по този начин доминацията на управляващата коалиция и в горната камара на нидерландския парламент. Нещо повече - тези избори показаха, че в страната ново лице заменя дългогодишния крал на популизма Герт Вилдерс.  Защитник на политиката \"първо Холандия\" в социалната и икономическа политика Тиери Боде печели аплодисментите на онези холандци, които искат по-малко имигранти в страната, подобряване на отношенията с Русия и напускане на Европейския съюз (въпреки че все пак наскоро той заяви, че първо ще види как ситуацията ще се разиграе за Великобритания, преди да се опита да хвърли страната си в същия водовъртеж).     \"Идеологически съм против ЕС, срещу вътрешния пазар, срещу отворените граници, срещу еврото, срещу всичко\", коментира той в свое интервю от миналия месец.     А с този изборен успех (Форум за демокрация се превръща в най-голямата опозиционна сила в горната камара на парламента със своите 13 от общо 75 места) партията излиза с доста добра стартова позиция преди вота за Европейския парламент, където според Politico ФД се очаква спечели 4 места.      Така че може тепърва да виждаме още неща от Боде и неговите партньори в политиката. Какво трябва да знаем за 36-годишният нов представител на популизма в Западна Европа. 1. \"Господин Референдум\"  За пръв път в холандската политика за Тиери Боде се чу покрай участието му в референдума от 2016 г. за споразумение за укрепване на търговските връзки между ЕС и Украйна. Вдъхновен от вота на британците за излизане от ЕС, тогава все още новосформирания мозъчен тръст започвна петиция срещу т.нар. Споразумение за асоцииране с Киев. Със събрани над 300 хил. подписа, те успяха да постигнат свикването на референдум по темата. Основната теза на Боде и хората му тогава беше противопоставянето на \"недемократичния начин\", по който се взимат решенията в Брюксел. В крайна сметка референдумът получи два пъти повече гласове срещу ратифицирането на споразумението за асоцииране с Украйна. И въпреки че неговият резултат се оказа незадължаващ според холандското законодателство, той беше черна точка в актива на премиера Марк Рюте, който трябваше да даде назаден от общия тон в Брюксел по отношение на Украйна. По този начин източноевропейската държава не получи автоматична покана за членство, а държавите в ЕС не се задължиха да оказват на Киев икономическа подкрепа. Сега ФД вече работи с пълни сили. Скоро след референдума мозъчният тръст се превърна в политическа партия, а на парламентарните избори през 2017 г. успя да спечели 2 места в парламента. 2. Интелектуалният Герт Вилдерс Боде трансформира образа на десния популизъм в Холандия, който в продължение на повече от десетилетие вече е доминиран от Герт Вилдерс и неговата Партия на свободата. Като цяло политиките на двете партии са доста близки - евроскептични и антиимигрантски, макар ФД да не използва антимюсюлманската реторика така, както го прави Вилдерс. Техните стилове на поведение обаче не могат да бъдат по-различни. Боде е бивш университетски преподавател, цитира латински сентенции и чете философия и е член на този интелектуален \"елит\", срещу който Вилдерс се противопоставя така остро през цялата си кариера. Боде, който е учил право и политически науки и е колумнист на NRC Handelsblad, е насочен към образовани гласоподаватели и казва, че иска да се отърве от „проникването“ на левите в обществените служби, медиите и образованието. Боде, с френско-индонезийски произход, използва елегантната си визия, съчетана със силно присъствие в социалните мрежи, за да заглади ъглите на своята недвусмислена политическа визия. Той е автор и на редица книги, сред които и \"Ойкофобията - страхът от самия себе си\" - ключова тема за популистите, свързвана с възстановяването на държавата-нация. Боде афишира по-специално познанството си с британския ултраконсервативен полемист Майло Янопулос, възпяващ национализма на белите в САЩ и публично заклеймен наскоро заради коментарите му по повод масовите убийства в джамии от новозеландския град Крайстчърч. Стратегията му обаче изглежда, че работи. Резултатите от изборите през миналата седмица показват не толкова пренасяне на гласоподавателите към дясното, колкото трансформация в самото дясно. Партията на Велдерс загуби 4 от 9-те си места в Сената като много от избирателите й преминаха към ФД. 3. Пътят към успеха Форум за демокрация може и да спечели най-много гласове в провинциалните избори, но партията реално няма какво особено да каже по местните въпроси. Вместо това кампанията на партията се фокусира почти изключително върху три национални теми: климат, миграция и покупателна способност. По време на кампанията, Боде говори за \"истерия на изменението на климата\" и постави под въпрос \"прекомерните\" разходи за плана за действие в областта на климата, който коалицията на Рюте представи. Миналата година лидерът на ФД изтъкна на профила си в Twitter, че \"Неудобната истина\", филмът на Ал Гор за измененията в климата, \"всъщност няма никакъв смисъл\" като по думите му няма реални данни подкрепящи теорията за измененията в климатичните условия. Благодарение на усъвършенстваната работа на социалните медии и редовните изяви в популярни телевизионни предавания, Баде и неговата партия успяха да достигнат до стабилно голяма аудитория. Два дни преди изборите кампанията пренасочи вниманието си към миграцията, след като мъж от турски произход бе арестуван за масова стрелба в град Утрехт. При инцидента бяха убити трима души, а вълненията от терористичния акт дадоха на Боде възможност бързо да капитализира гнева и огорчението в обществото. Той побърза да обвини правителството за миграционната политика в страта (само няколко часа след стрелбата). По това време всички останали участници в изборите бяха спрели кампанията си в памет на жертвите. \"Ние биваме унищожавани от хората, които се предполага, че трябва да ни защитават. Няколкото последователни правителства на Рюте оставиха нашите граници отворени, позволявайки на стотици хиляди души с чужда на нашата култура да влязат в страната\", написа Боде, получавайки редица лайкове и ретуити. 4. Мъжката доминация Според един от екзитполовете на провинциалните избори около 64% от избирателите на ФД са мъже. Това вероятно не е кой знае каква изненада като се има предвид какво Боде мисли за останалите 36%. В свое интервю от 2017 г. той казва, че \"като цяло жените превъзхождат мъжете в по-малко професии и имат по-малко амбици\". Той добавя още, че често те са \"позаинтересовани от семейнте неща\". Три години по-рано той пише в свой текст, че жените \"не искат да уважавате тяхното \"не\" и тяхната съпротива. Реалността е, че жените искат да бъдат завладявани и доминирани. Да, тя искат да бъдат победени\". 5. Европейска стратегия Предвижда се Форумът за демокрация да спечели около 12% от гласовете на холандците на изборите за Европейски парламент. Водещият кандидат на партията е Дирк Ян Епинк, автор на книга с мемоари, описващи по гротесков начин времето, в което той работи за Европейската комисия. От ФД коментират, че след изборите възнамеряват да се присъединят към групата на Европейските консерватори и реформисти (ЕКР) в Европейския парламент. Някои членове на ЕКР обаче не са доволни от това, включително Холандския християнски съюз (ХХС), който вече е член на групата. \"Както Холандският християнски съюз, така и ЕКР имат критичен подход към Европа, но основната ни цел е да реформираме ЕС отвътре. Форумът иска Хексит, те не искат ЕС да се реформира, иска да се разпадне\", се казва в изявлението на ХХС. Оттам също така заявяват, че се противопоставят на позицията на партията по отношение на миграцията и нейните проруски възгледи.     ФД обаче поне за момента е замразила призивите си за излизане от Европейския съюз. Избирателите на партията подкрепиха идеята за Некзит, но сега на сайта на партията се казва, че Форумът се обявява в подкрепа на референдум за членство в ЕС. Иначе казано - обратно към корените и добре познатата политика на \"гласа на хората\".", "date": "2019.03.28", "title": "Интелектуалец, популист и женомразец - Тиери Боде е новото лице на холандския популизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/394012-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D0%B4%D0%BE%D1%81%D1%82-%D0%BD%D0%B0-%D0%BB%D1%8E%D1%82%D0%B2%D0%B8-%D0%BC%D0%B5%D1%81%D1%82%D0%B0%D0%BD", "text": "Върховната касационна прокуратура (ВКС) започва проверка на политическа партия ДОСТ по разпореждане на главния прокурор Сотир Цацаров. Проверката трябва да покаже дали дейността на партията съответства с разпоредбите на Конституцията и Закона за политическите партии. Един от поводите за проверката е публикувана на 26 март декларация от ПП ДОСТ относно организиране и провеждане на национална подписка с искане за признаване на национално турско малцинство в България.     .   С оглед на съдържнието на декларацията и исканията в нея, както и по повод публичния изявления в тази насока от страна на председателя на партията Лютви Местан, Сотир Цацаров е разпоредил на ВКС да извърши проверка, съобщиха от прокуратурата. Проверката трябва да установи не само дали дейността на ДОСТ съответства със закона, но и дали има предпоставки да се отправи искане до Конституционния съд тя да бъде обявена за противоконституционна или иск до Софийски градски съд да я разпусне. В сряда Местан каза в ефира на bTV, че според него Конституцията на България трябва да бъде променена така, че да признае турско малцинство. Забраната за агитация на майчин език по време на избори той определи като дискриминация.     Малко по-късно Ангел Джамбазки от ВМРО коментира от Страсбург, че партията внася сигнал до главния прокурор във връзка с декларацията на ДОСТ и призива на Местан. Сигналът на ВМРО е във връзка с \"антидържавна дейност\", съобщиха от партията на Красимир Каракачанов.", "date": "2019.03.28", "title": "Прокуратурата проверява партия ДОСТ на Лютви Местан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394013-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BA%D0%BE%D0%B3%D0%B0-%D1%89%D0%B5-%D0%B8%D0%BC%D0%B0-%D0%BE%D1%81%D1%8A%D0%B4%D0%B5%D0%BD-%D0%BF%D0%BE%D0%BB%D0%B8%D1%82%D0%B8%D0%BA-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "\"Оставките са политически фалш. Те са опит да се потуши скандалът с апартаментите на властта. Цветанов напуска парламента с тежки съмненя за политически рекет, лобистки закони, може би данъчни престъпления, а в същото време остава лице на кампанията и шеф на предизборния щаб на ГЕРБ\", това заяви председателят на БСП Корнелия Нинова в предаването \"Плюс-минус\" на НТВ.      По повод съмнения на БСП за предстоящи манипулации в изборния процес, Нинова заяви, че те са обуславят от факта, че решенията в комисиите ще се вземат с мнозинството на ГЕРБ и че не е възможно да се обжалват пред ВАС, а освен това има мъртви души в списъците. \"ГЕРБ заложиха корупцията в закона, нарушението на изборните правила също\", коментира тя.  \"Нашето мнение е, че законът трябва да е над всичко. Да е принципен и да не е в услуга на една или друга партия. Затова поискахме да се смени съставът на ЦИК\", заяви Нинова. По думите й става дума за върховенството на закона, а не за желание за оправдаване на загуби или победи - законите трябва да са еднакви за всички.  Във връзка с последствията от скандала с апартаментите на властта, Корнелия Нинова попита: \"Ще има ли наказателно преследване за данъчни престъпления и пране на пари?\" Тя бе категорична, че основният въпрос е, че има злоупотреба с власт и гласуване на лобистки закони сред управляващите. \"Как точно КОНПИ ще разследва г-н Цветанов, след като самият председател е под съмнение, че има подобни имотни сделки\", попита още Нинова. Тя заяви, че от БСП нямат доверие в проверките и че не може управляващо мнозинство да си назначава комисията, която ще го проверява. \"Ние твърдим, че това е модел ГЕРБ, защото вижте какво стана с Нанков - остраниха го, върна се като зам.-министър на регионалното развитие, отстраниха Московски - отиде в Черноморска банка. Оставката стана индулгенция - тя има смисъл, ако променя нещо\", категорична бе Нинова. \"Десет години гледаме един и същ процес: корупционен скандал, оставка, а моделът остава. Няма един наказан - кога ще има осъден политик в затвора?\", попита тя.      Залогът на европейските избори е и национален. Наша победа означава оставка на Борисов и предсрочни избори\", каза Нинова.  Тя акцентира, че БСП от 3 години повтаря, че това е моделът на прехода - олигарси и политици- сраснати, леви и десни - в безпринципни съюзи. \"Разликата е, че те искат запазване на този модел, а ние искаме да го променим.", "date": "2019.03.28", "title": "Корнелия Нинова: Кога ще има осъден политик в затвора?"}
{"url": "http://www.classa.bg/%D1%81%D0%B2%D1%8F%D1%82/item/394002-%D1%88%D0%B5%D1%84%D1%8A%D1%82-%D0%BD%D0%B0-cnn-%E2%80%93-%D0%BE%D1%81%D0%BC%D1%8F%D0%BD-%D0%B7%D0%B0-%D0%BE%D1%82%D1%80%D0%B0%D0%B7%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D1%80%D1%83%D1%81%D0%B8%D1%8F%D0%B3%D0%B5%D0%B9%D1%82%E2%80%9C", "text": "Журналистическата работа на CNN остава във фокуса на обществения интерес, след разследването на американския специален прокурор Робърт Мюлер, което не откри доказателства за тайно споразумение между Русия и кампанията на американския президент Доналд Тръмп. Шефът на веригата, Джеф Цукър, беше силно критикуван в социалните мрежи, след като заяви пред \"Ню Йорк Таймс\", че се чувства напълно комфортно с работата на медията, която според него била да съобщава фактите, без първо да ги потвърди. \"Ние не сме следователи, ние сме журналисти, и нашата функция е да докладваме фактите, както ги научаваме и точно това е, което направихме\", заяви Цукър за изчерпателното, през последните две години, отразяване от CNN на т.нар. „Русиягейт\". Масово интернавтите осмяха думите на Цукър в социалните мрежи. \"Това е наистина впечатляваща изповед - нищо за разследвания, нищо за проверка на източници или за търсене на данни, просто изплюване на дискусионни теми и буквален прочит на сценария, съставен от неговите господари\", иронизира потребител на Twitter. „Истинският журналист разследва фактите, преди да ги докладва на масите, вместо просто да ги съобщава, само защото му изглеждат обективни или съвпадат с неговото мнение. Какво ни баламосва Джеф Цукър президент на CNN? Има цял раздел на неговия уебсайт, озаглавен \"CNN разследва\". Как бихте нарекли това – печатна грешка?\" добавя друг. От своя страна, Цукър се опита да отклони вниманието от заключенията по \"Русиягейт\", с факта, че това разследване е от историческо естество. \"То не е огромно, защото медиите го казват, то е огромно, защото е безпрецедентно\", каза той, малко преди неговата мрежа да публикува подходящо подбрано проучване, което напълно отхвърля влиянието на това разследване върху предстоящите президентски избори в САЩ.", "date": "2019.03.28", "title": "Шефът на CNN – осмян за отразяването на  „Русиягейт“"}
{"url": "http://www.classa.bg/%D1%81%D0%B2%D1%8F%D1%82/item/394004-%D0%BA%D0%B8%D1%82%D0%B0%D0%B9-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BD%D0%B5-%D0%BF%D1%80%D0%B8%D0%BD%D0%B0%D0%B4%D0%BB%D0%B5%D0%B6%D0%B8-%D0%BD%D0%B0-%D0%BD%D0%B8%D0%BA%D0%BE%D1%8F-%D1%81%D1%82%D1%80%D0%B0%D0%BD%D0%B0-%D0%B8-%D0%BD%D0%B5-%D0%B5-%D0%BD%D0%B8%D1%87%D0%B8%D0%B9-%D0%B7%D0%B0%D0%B4%D0%B5%D0%BD-%D0%B4%D0%B2%D0%BE%D1%80", "text": "Говорителят на Министерството на външните работи, Генг Шуан, обяви във вторник, че латиноамериканските нации са суверенни държави, способни сами да решат с кои държави да си сътрудничат. \"Латинска Америка не принадлежи на никоя страна и не е ничий заден двор\", подчерта Генг. Говорителят на китайското външно министерство подчерта, че неговата нация \"винаги подкрепя развитието на приятелски отношения със страните от региона, включително с Венецуела\". В контекста на настоящата ситуация в тази латиноамериканска страна, Генг подчерта, че само венецуелският народ може да намери изход от политическата криза, която страната преживява. \"Венецуелският въпрос може да бъде решен само от венецуелския народ, стабилността във Венецуела е в интерес както на страната, така и на региона,\" повтори той. По-рано американският съветник по националната сигурност Джон Болтън заяви на личния си профил в Twitter, че Вашингтон няма да толерира \"враждебни чуждестранни военни сили, които възпрепятстват постигането на демокрация, сигурност и правова държава – цели, споделяни в Западното полукълбо.\" От друга страна, на 25 март руският външен министър Сергей Лавров и държавният секретар на САЩ Майк Помпео проведоха телефонен разговор, на който бяха обсъдени въпроси, свързани със ситуацията във Венецуела. В този диалог Лавров подчерта, че опитите на Вашингтон да организира \"държавен преврат\" във Венецуела и заплахите срещу нейното законно правителство нарушават Хартата на ООН, добавяйки, че това представлява \"неприкрита намеса във вътрешните работи на една суверенна държава\". От своя страна, Помпео е казал на руския си колега, че САЩ и техните регионални съюзници \"няма да стоят бездейно, докато Русия изостря напрежението във Венецуела със своите дейности за сътрудничество с тази южноамериканска държава\". Дипломатът определи тези действия като \"неконструктивно поведение\", въпреки че те се извършват съгласно двустранни договори, защитени от международното право.", "date": "2019.03.28", "title": "Китай: \"Латинска Америка не принадлежи на никоя страна и не е ничий заден двор\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394006-%D0%B2%D0%B8%D0%BD%D0%B0%D0%B3%D0%B8-%D1%81-%D0%BD%D0%B0%D1%82%D0%BE,-%D0%BD%D0%B8%D0%BA%D0%BE%D0%B3%D0%B0-%D0%BF%D1%80%D0%BE%D1%82%D0%B8%D0%B2-%D1%80%D1%83%D1%81%D0%B8%D1%8F", "text": "България е направила геополитическия си избор. Моментът никак не е подходящ за шикалкавене, за балкански пазарлъци и надлъгване с един азиатски режим с авторитарни характеристики.  Става дума за националната сигурност.       Хибридната война, водена от Русия срещу България, бе сред основните теми на конференцията „Членството в НАТО – ключ към ЕС”, организирана от Атлантическия съвет в България. Бившият министър-председател Иван Костов подчерта, че заплахите за националната сигурност на България са по-големи днес, отколкото преди четвърт век. Кремъл води „дифузна война”, прилагайки „психологически, икономически, политически и кибернетични атаки“, каза той.     Костов бе особено критичен към правителството и съдебната система. Според него, кабинетът не прави нищо, за да противодейства на хибридните заплахи. Костов смята, че руската агресивна политика е успяла да „овладее българската прокуратура” и други институции, чрез които се налага „репресия” върху пронатовски политици, като бившите министри Даниел Митов и Николай Ненчев, като за претекст се използва борба срещу корупцията. Бившият премиер не спести и темата за енергийната зависимост на България от Русия и поиска НАТО да блокира всички руски проекти на територията на държави-членки на Алианса. Според изследване на ръководения от Костов Център за анализи и управление на рискове, на последните президентски избори редица кандидати са „рецитирали“ руските опорни точки: „Марешки и Енчев повтаряха 100% от тези послания. Радев – 83%, Каракачанов – 80%, а Калфин – над 70%. Единственият кандидат-президент с откровена евроатлантическа позиция - Трайчо Трайков - бе обвинен и съден за криминално престъпление”. Любопитен факт – във вторник (т.е. след думите на бившия премиер), на поредното заседание по делото за фалита на КТБ, основният свидетел на прокуратурата   Бисер Лазов замеси и името на г-н Костов. Достоверността на показанията на счетоводителя Лазов е обект на спор. Адвокати го обвиняват, че атакува Цветан Василев, за да опази себе си. Интересно е също, че други имена на политици не бяха споменати, въпреки съмненията, че банката е оперирала, ползвайки се с благословията на значителна част от днешния политическия елит. „Как да бъдем с Русия, когато тя организира и провежда хибридна война срещу нас”? Но да се върнем на конференцията. На нея бившият президент Плевнелиев, категорично отхвърли мантрата „винаги с НАТО, но никога против Русия”. Как да бъдем с Русия, когато „тя организира и провежда хибридна война срещу нас”, попита той. А в изказванията на посланичката на Великобритания Ема Хопкинс, и на посланика на САЩ Ерик Рубин имаше имплицитна критика към българските институции. Макар да похвали напредъка на страната в областта на отбраната през последните 30 години, г-н Рубин заяви, че „не е останало никакво време за модернизация” и „има чувството, че някои от набелязаните стратегически цели не са постигнати”. Г-жа Хопкинс посочи, че „недостатъчната реакция окуражава Русия”. Тя не пропусна да спомене и аферата „Скрипал”, във връзка с която 27 държави отстраниха руски дипломати в знак на солидарност с Великобритания. Нека припомним, че България не посмя да се присъедини към тези държави, а нашите институции гузно мълчаха за съмнителния случай с отравянето на оръжейния търговец Гебрев, както и за руските хакерски атаки срещу България през 2015 година. Още през 2013 год. в статия, публикувана в руското военно списание „Военно-промишлен куриер“, началникът на руските въоръжени сили ген. Валерий Герасимов излага принципите на това, което можем да наречем хибридна война. Става дума за това армията да съчетае „класическия с асиметричния потенциал”, както Герасимов се изрази на конференция в началото на март, 2019. За мнозина, статията предизвести възприемането на хибридната война от Русия, която по-късно тя използва в Украйна и на други места. Но, както посочва експертът по Русия Марк Галеоти, Кремъл не е изобретил „хибридната война”. Русия и шефът на нейните въоръжени сили просто се опитват да бъдат в крак със съвременния свят. Защо България си мълчи? Ясно е, че оценките за политици като Костов и Плевнелиев разделят българското общество. Може би прокуратурата се занимава с конкретни държавници „заради натовските им възгледи”, но е възможно и да се „интересува” от тях и поради други причини... Политическото кадруване в съдебната система обаче не е новина. Руските хибридни атаки срещу ЕС и НАТО са факт. Те бяха обект на специални заседания и документи, приети от Европейския парламент преди броени дни. Факт е също, че България вече е направила геополитически избор. Сега е най-неподходящият момент за шикалкавене, както и за опити за балкански пазарлъци и надлъгване с един азиатски режим с авторитарни характеристики. Най-малкото – необходимо е посоченото на конференцията на Атлантическия съвет да бъде обект на дебат, на широка обществена дискусия. Нека се чуе мнението на политическия елит по темата за хибридните заплахи. Това ще бъде лакмусов тест. Бързо ще паднат агнешките патриотични кожи и ще лъснат истинските намерения.     Вместо това - какво се случва? Повече от седмица медии, анализатори и цялото общество се занимават с имотните сделки на властта, както и с неспособността на ГЕРБ бързо и решително да се произнесе по казуса „Цветанов”. Да, „Апартаментгейт” не трябва да бъде замитан под килима. Но за това е тема-лилипут в сравнение с въпроса за заплахите пред националната сигурност и троянските коне в партийната система. Фиксирайки се върху дървото, пропускаме опасния руски лес. Докато Европа дебатира, взима мерки и действа, ние за пореден път се разголваме като безнадеждна провинция, която се е вторачила в пъпа си.    ", "date": "2019.03.28", "title": "Винаги с НАТО, никога против Русия?"}
{"url": "http://www.classa.bg/%D1%81%D0%B2%D1%8F%D1%82/item/394005-%D1%81%D0%B8-%D0%BF%D0%BE%D0%B4%D0%BF%D0%B8%D1%81%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B2-%D0%BF%D0%B0%D1%80%D0%B8%D0%B6,-%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%81-%D0%B5%D1%81-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0", "text": "Президентът на Китай Си Дзинпин е на посещение във Франция, където в понеделник подписа с колегата си Емануел Макрон 15 двустранни договора на обща стойност 45 милиарда долара. Посещението на Си в Европа продължи във вторник с двустранна среща на върха, в която към тях се присъединиха германският канцлер Ангела Меркел и председателят на Европейската комисия Жан-Клод Юнкер. Китайският лидер направи турне дни след като ЕС описа азиатския гигант като \"стратегически конкурент и съперник\", дефиниции, с които френският президент е съгласен. \"Европа трябва да бъде обединена и да има последователно послание\", каза Макрон по време на съвместна реч с китайския президент, очевидно противоречейки на собствената си позиция. Тогава - какви са отношенията между Китай и Франция? Те съперници ли са или партньори? Една от точките, които затрудняват тези отношения, е инициативата за Пояс и Път на коприната - огромен търговски проект, създаден от Китай, който има за цел да свърже Европа, Южна и Източна Азия, Централна Азия, Близкия изток и Латинска Америка. Чрез тази инициатива, оценена на няколко трилиона долара, Пекин инвестира в проекти по целия свят. Въпреки че Си настоява, че мега проектът има благоприятен характер за всички, Макрон изрази своята критика в това отношение. Във връзка с това френският президент обяви на 8 януари, че „Пътят на коприната не може да бъде еднопосочен, а търговските артерии не могат да бъдат пътищата на една нова хегемония, която поставя страните, през които преминава в положение на васали\". \"Отношенията между Европейския съюз и Китай не трябва да бъдат предимно търговски отношения, а политически и геостратегически отношения\", подчерта Макрон в речта си пред Европейския съвет на 22 март, добавяйки, че \"европейската наивност свърши\". Въпреки предупрежденията на френския лидер, на следващия ден Си подписа с Италия общо 29 споразумения (19 от тях институционални и 10 търговски), чиято стойност може да достигне 20 милиарда евро. Наред с други неща, Рим се съгласи и да се присъедини към Пътя на коприната. Италианското решение може да се разглежда като разумно. Адриан Селая, президент на EKAI Център, каза \"\"От практическа гледна точка има много общи интереси между Китай и 16-те европейски страни, включително Франция.\" Въпреки това, правителството на Италия, първата държава от Г-7, обявила участието си в проекта, беше описана от някои медии като \"китайски троянски кон в рамките на ЕС\" и, според някои експерти, с това действие тя отслаби позицията на френския президент.   \"Макрон не обича да вижда, че Китай е спечелил толкова много награди в Рим, така че изобрети странен европейски формат, като покани Меркел и Юнкер за противотежест, за да покаже, че той е движещата сила на европейската интеграция,\" цитира Ройтерс азиатски дипломат в Париж.", "date": "2019.03.28", "title": "Си подписа гигантски договори в Париж, а напрежението с ЕС се увеличава"}
{"url": "http://www.classa.bg/%D1%81%D0%B2%D1%8F%D1%82/item/393997-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8", "text": "Сътресенията във финансовата система на Турция се разрастват, като фондовият пазар отбеляза рязък спад, а разходите по обслужването на дълга растат, съобщава Wall Street Journal. Индексът Borsa Istanbul 100 се понижи в сряда с 5%, като записа най-лошия си ден от юли 2016 г., а доходността по деноминираните в долари турски държавни ценни книжа намаля. Лирата прекъсна ралито си в предходната сесия и се търгува с понижение от 2,2% спрямо долара в сряда.     Трусовете идват броени дни преди важните местни избори, на които партията на президента Реджеп Ердоган ще се бори за властта в ключови градове като Истанбул и Анкара. На фона на влошаването на икономическото положение, растящата инфлация и увеличаването на безработицата той предупреди, че ще накаже спекулантите. Анализатори и инвеститори казват, че властите са предприели мерки срещу късите продажби или залагания срещу валутата на международни валутни пазари, особено в Лондон. „Изглежда, че мерките дават нежелани резултати“, казва Ричард Сигъл, анализатор на нововъзникващите пазари в Manulife Asset Management. „Колкото повече позволяват напрягане на ситуацията, толкова по-голям е рискът тя да излезе извън контрол“, допълва Сигъл. Говорител на турското финансово министерство отрече правителството на страната да е инструктирало банките да ограничат достъпа до турски лири за участниците на суаповия пазар или на други пазарни сегменти. Напрегнатата политическа обстановка в Турция преди изборите допринася за негативните настроения, казват анализатори. „Местните избори този уикенд са смятани за референдум за Ердоган. Ако той загуби Истанбул и Анкара, въпросът е дали ще развърже кесията, за да стимулира икономиката. Пазарът няма да хареса това, той иска да вижда трайна дисциплина“, казва Удай Патнайк, ръководител на отдел „Дългове на нововъзникващите пазари“ в LGIM. Според анализатори дори мерките за ограничаване на късите продажби ще осигурят само кратко облекчение заради влошаващите се перспективи за турската икономика. Разпродажбите на валутата се дължат и на факта, че много турци продават лири, за да държат спестяванията си в чужда валута.     „Основната причина е свързана с макроикономическите дисбаланси в Турция, запазването на високата инфлация и нежеланието на централната банка да повишава още лихвените проценти, при това бързо, ако е необходимо“, казват анализатори на Commerzbank. „Този вид намеси няма да предотврати отслабването на лирата“, смятат те.", "date": "2019.03.28", "title": "Сътресение на турските пазари"}
{"url": "http://www.classa.bg/%D1%81%D0%B2%D1%8F%D1%82/item/393998-%D0%B1%D0%BB%D0%BE%D0%BA%D1%87%D0%B5%D0%B9%D0%BD-%D0%BC%D0%BE%D0%B6%D0%B5-%D0%B4%D0%B0-%E2%80%9C%D0%BE%D0%B1%D0%B5%D0%B4%D0%B8%D0%BD%D0%B8-%D0%B5%D0%B2%D1%80%D0%BE%D0%BF%D0%B0%E2%80%9D", "text": "Документът е редактиран от BAFM и е написан от проектантската група за бизнес и информационни системи на Института за приложни информационни технологии Fraunhofer. PoS – предприет от BAFM, Fraunhofer FIT и неназован технологичен партньор през първата половина на 2018 – се фокусира върху оценката на потенциала на блокчейн за подкрепа на два ключови аспекта на процедурите за убежище: създаване на надеждни и сигурни дигитални идентичности и подобряване на комуникацията и сътрудничеството между органите на общинско, държавно и национално ниво.     Whitepaper-a очертава, че блокчейн може да позволи създаването на дигитални идентичности за бежанци, които пристигат без документи за самоличност, въз основа на биометрични данни, събрани в момента на първоначалната им регистрация в приемащата държава. Тази непроменима идентичност, базирана на блокчейн, ще подкрепи по-нататъшните аспекти на процедурата за намиране на убежище и ще осигури последователно и сигурно идентифициране на всеки кандидат, в множество организации.     Авторите на whitepaper-a предлагат едно стабилно, базирано на блокчейн решение за идентичност,което би могло да има дългосрочни положителни паневропейски последици, отбелязвайки, че блокчейн може да бъде „дигитален фактор“ на европейския федерализъм в контекста на намирането на убежище. Европейска платформа за децентрализирано управление на процедурите за предоставяне на убежище ще позволи прозрачното съхраняване на мястото на първоначална регистрация на дадено лице. Дигиталните идентичности биха могли да подкрепят единството на Европа, на фундаментално ниво. Whitepaper-a отбелязва, че законите за защита на данните представляват ключово предизвикателство за иновациите в рамките на европейския контекст – позоваване на Общия регламент за защита на данните ( ), правна рамка за целия ЕС, за поверителност на личните данни, която влезе в сила през май 2018. Независимо от това, би могла да бъде възможна архитектура, съобразена с изискванията на GDPR, за система за намиране на убежище, на базата на блокчейн.", "date": "2019.03.28", "title": "Блокчейн може да “обедини Европа”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394003-%D0%B8%D0%BC%D0%B0-%D0%BB%D0%B8-%D1%82%D1%83%D1%80%D1%81%D0%BA%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE-%D1%83-%D0%BD%D0%B0%D1%81", "text": "Г-н Местан търси турското малцинство. Само не виждам особен ентусиазъм у българските турци да се борят за самоопределение и ако държавата не извърши някоя дивотия, като Възродителния процес, резки промени едва ли ще има.       Г-н Местан драматично се завърна на политическия хоризонт в ролята на наш, роден Нелсън Мандела, поставяйки въпроса за признаване на българските турци като национално малцинство. В друг момент тази новина би имала потенциала да отвее в забрава имотния скандал, както обикновено правят национал-телевизионните дразнения. Само че този път, като изключим Джамбазки, който обви, че ще го съди за държавна измяна (в момент, в който е притеснен, че Европарламентът ще обезсмисли битката му срещу пакета мобилност), заявката не стресна никого. Единствен г-н Хекимян поспори с лидера в едно предаване с банер „срещу конституцията“.   Но нека отидем отвъд предизборната политическа игра – има ли турско малцинство у нас? Въпросът е риторичен, очевидно е, че има. И да се повтори културно-административният геноцид на това население от 80-те години, когато властта твърдеше, че турците са се объркали и всъщност са българи, е невъзможно. Дефиниция за национално малцинство? Виждаме турско малцинство около нас, но от друга - по документи - сякаш го няма. Защото когато подписахме Рамковата конвенция за малцинствата, ние тържествено заявихме, че сме съгласни с хубавите принципи и бихме ги изпълнявали с радост, само дето, пусто, у нас национални малцинства нямало. И това стана далеч преди да ни е сполетяла националистическата истерия от последните години – във времена, когато начело бяха проевропейски политици! Проблемът като че ли е в самото понятие за национално малцинство. Няма общоприета дефиниция за него дори в Рамковата конвенция. Самата дума „нация“ неизбежно извиква асоциации с политически проект: нацията е обособена културна общност със собствени институции и воля за суверенитет. Национални малцинства често се мислят като групи, свързани с друга, вече съществуваща национална държава - например руснаците в Украйна, унгарците в Румъния, българите в Югославия и тъй нататък. Близостта с една могъща и все по-агресивна Турция не може да не предизвиква известни страхове. Неопределеността на термина позволява на всяка страна да си го тълкува както си иска. В места като Белгия и Италия например говорят за лингвистични групи, Австрия и Англия предпочитат да наричат групите етнически; Франция пък се опитва да наложи в Европа своя модел на регионализъм, където територията, а не антропологическите специфики са водещи в определянето на различията. Защо България не желае да намери своя модел и продължава да се държи като щраус с глава, заровена в патриотарските пясъци? Иска ми се да можех да кажа на г-н Местан: извинявайте, но нашия модел е друг, ние сме дали културни права на, примерно, разградските българи, помагаме им да пазят своя специфичен турски диалект, да представят локалните си традиции.     В либералната си версия културната идентичност се разполага на две нива. На повърхността всеки от нас има своите вкусове, традиции, майчин език, песни, фантазии за предци и произход: те ни дават самочувствие и ни помагат да намерим мястото си редом с другите си съграждани. Всички сме малцинства - в най-радикалния вариант – малцинства от един човек, ако цитирам Оруел. Дълбоката ни идентичност обаче трябва да е единна: безспорна трябва да е лоялността към държавата, спазването на закона, приемането на базовите цивилизационни норми за обществото, в което живеем. Няма как да толерираме подмяна на политическата власт с тази на традиционни религиозни лидери: например да приемем многоженството или клитеротомията (ритуално изрязване на клитора, практикувано в някои африкански държави - б.ред.) Само така те ще уважават принципите на обществото ни В този смисъл политиката на съвременната държава, според мен, трябва да върви в две противоположни посоки: размножаване на повърхностните, естетически, за да не кажа, консуматорски знаци на идентичността ни - от една страна - и укрепване на единството около дълбоките базисни принципи на модерната държава - от друга. По тези теми бих предложил да си говорим: днес на дневен ред са българските турци, утре – различните ромски култури, калдераши, ярлии, мечкари, в други ден може би руснаците,  каракачаните, китайците. Няма нищо страшно в повърхностните знаци на различие: когато ги уважаваме, ние уважаваме самите хора и така им позволяваме по-добре да се интегрират. И съответно – да спазват дълбоките принципи на обществото ни, които са истински важните. А иначе г-н Местан е прав: конституциите се променят. Само не виждам особен ентусиазъм у българските турци да се вдигат на борба за самоопределение. Пък и симпатиите им към съседна Турция май не са високи напоследък. ДПС ги държи здраво на един гражданско-клиентелистки принцип и ако държавата не извърши някоя брутална дивотия, каквато беше Възродителния процес, резки промени едва ли трябва да се очакват. А, Мандела, впрочем не започна борбата си за равенство между черни и бели в сутрешен новинарски блок.  ", "date": "2019.03.28", "title": "Има ли турско национално малцинство у нас?"}
{"url": "http://www.classa.bg/%D1%81%D0%B2%D1%8F%D1%82/item/393999-%D0%B1%D0%BE%D0%B8%D0%BD%D0%B3-737-max-%D1%81%D0%B5-%D0%BF%D1%80%D0%B8%D0%B7%D0%B5%D0%BC%D0%B8-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D0%BF%D0%BE%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D1%8F", "text": "„Боинг 737 Макс\" на Southwest Airlines обяви извънредна ситуация и се върна на летището на Орландо във вторник, след като съобщи за проблем с двигателя, съобщи Федералната авиационна администрация. Самолетът не е превозвал пътници и се насочвал към Викторвил, Калифорния, където авиокомпанията е планирала да паркира самолета, след решението на въздушните власти да оставят самолетите от този модел на Boeing на земята, заради две смъртоносни катастрофи за по-малко от шест месеца. Самолетът на Southwest Airlines е претърпял проблем с двигателя малко след излитането. Само двама души са били на борда: първият и вторият пилоти. Говорител на Boeing заяви, че компанията \"е наясно с инцидента\". Федералната авиационна администрация на САЩ разследва случая.", "date": "2019.03.28", "title": "Боинг 737 MAX се приземи аварийно във Флорида поради проблем с двигателя"}
{"url": "http://www.classa.bg/%D1%81%D0%B2%D1%8F%D1%82/item/394000-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%B5%D0%BA%D0%B2%D0%B0%D0%B4%D0%BE%D1%80-%D0%BE%D1%82%D0%BC%D0%B5%D0%BD%D0%B8-%D1%81%D1%80%D0%B5%D1%89%D0%B0-%D0%BD%D0%B0-%D0%B0%D1%81%D0%B0%D0%BD%D0%B6-%D0%B8-%D0%BC%D1%83-%D0%B7%D0%B0%D0%BF%D0%BE%D0%B2%D1%8F%D0%B4%D0%B0-%E2%80%9E%D0%B4%D0%B0-%D0%BC%D0%BB%D1%8A%D0%BA%D0%BD%D0%B5%E2%80%9C", "text": "Американската журналистка Касандра Феърбанкс съобщи, че е била заключена в една стая в посолството на Еквадор в Лондон, по време на посещение, което е направила с намерението да интервюира Джулиан Асанж, основател на WikiLeaks. Феърбанкс, която разказа за случката пред портала „Gateway Pundi\", каза също, че е чула разгорещен спор между Асанж и дипломатическия персонал, след като му е било попречено да влезе в стаята, за да разговаря с нея. Редакторката обясни, че това е трети път от миналата година, в който отива в дипломатическия щаб, за да види Асанж. Тя обаче подчерта, че \"околната среда се влошава и влошава\". Докато е била заключена, журналистката чувала дискусията, която Асандж води с някого от дипломатическия персонал. \"Какво те плаши моята среща с журналист? От какво се страхува посолството?\", пита Асанж, като обяснява на персонала, че като политически бежанец дипломатическата мисия има задължението да го защитава, а не да го третира като затворник. \"Това затвор ли е?\", пита той , а в отговор получава: \"Не е, знаете, че не е.\" Тогава, според показанията на журналистката, някой от посолството влиза в стаята и я моли да напусне, така че посланик Хайме Марчан да се срещне с Асандж. Феърбанкс е заведена на рецепцията. От там тя все пак успяла да чуе част от разговора между Асанж и посланика. \"Така се отнасят към затворник, а не към политически бежанец\", оплаква се Асандж на посланика, който отговаря: \"Това е за наша и ваша защита.\" \"Опитвам се да направя частен разговор с журналист. Наблюдавате ме незаконно \", добавя основателят на WikiLeaks. На това Марчан отговаря: \"Искам да млъкнете\". \"Знам, че искате да млъкна, президентът на Еквадор [Ленин Морено] вече ми запуши устата\", отговорил той. Асандж също упреква Маркан, че действа като агент на правителството на САЩ и му напомня, че е позволил на хора с дипломатически имунитет да бъдат разпитани от агенти на САЩ през януари. Пребиваването на основателя на WikiLeaks в посолството на Кито в Лондон е затегнато от миналата година, след като му бе прекъснат достъпа до интернет и бяха установени нови правила за неговия престой.", "date": "2019.03.28", "title": "Посланикът на Еквадор отмени среща на Асанж и му заповяда „да млъкне“"}
{"url": "http://www.classa.bg/%D1%81%D0%B2%D1%8F%D1%82/item/394001-%D0%BA%D0%B0%D0%BA-%D0%BD%D0%BE%D0%B2%D0%B0%D1%82%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B0-%D0%BA%D0%B0%D1%80%D1%82%D0%B0-%D0%BD%D0%B0-apple-%D1%89%D0%B5-%D0%BF%D0%BE%D0%B4%D0%BE%D0%B1%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "По време на голямо събитие в понеделник в централата си в Купертино (Калифорния, САЩ), производителят на iPhone представи Apple Card - виртуална кредитна карта, която предлага серия от атрактивни предимства за американските потребители. Беше обявено, че картата, която ще бъде достъпна само в САЩ от средата на тази година, ще генерира между 1% и 3% възвращаемост („кешбек\"), няма да събира комисионни, обещава да не споделя информация с рекламодателите и ще предостави на потребителя функция за финансова помощ. Според блогъра Алекс Патсаи, който е специализиран в продуктите на Apple, с тази карта компанията \"наистина насърчава значителна иновация в банковата система на САЩ, която значително изостава, по отношение новите технологии, от европейските системи\". Аналитикът изтъква, че ролята на компанията, основана от Стив Джобс, е ключът към отварянето на банките и големите корпорации към технологичните иновации, особено след въвеждането на Apple Pay преди пет години, и прогнозира. че новата карта може да засили сектора още повече. \"Ако не беше Apple, щеше да мине много по-дълго време преди да се разпространят безконтактните плащания, защото те просто не интересуват всички останали играчи на пазара\", казва Патсаи по отношение на тази технология, въведена в не повече от 70% от търговските обекти в САЩ. \"В този контекст Apple е наистина изглежда гениална, въпреки че в Европа и други страни това е нещо смешно\", добави блогърът. Той даде за пример Русия, където въпреки факта, че нейната банкова система не датира от стотици години, днес тя позволява безконтактни плащания \"за всичко\". Apple Card ще действа за потребители, които вече имат устройства на компанията и които направят съответната заявка. След като бъде одобрена, картата ще бъде свързана с акаунта на потребителя в Apple Pay и ще се използва за извършване на всички плащания, за които се приема MasterCard, с подкрепата на банка Goldman Sachs. Потребителите могат също да поискат физическа версия на картата от титан, за покупки в магазини, които все още не приемат безконтактните плащания.", "date": "2019.03.28", "title": "Как новата кредитна карта на Apple ще подобри американската финансова система"}
{"url": "http://www.classa.bg/%D1%81%D0%B2%D1%8F%D1%82/item/393996-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D0%B8", "text": "  Американското признаване на Голанските възвишения като израелска територия може да бъде предвестие на „Сделката на века“, която САЩ пробутват на Близкия изток, заяви прессекретарят на руското външно министерство Мария Захарова.     „Ние току-що започваме да получаваме реакцията на Европейския съюз, който е шокиран от факта как техните партньори от НАТО оперират с международното право и пряко в региона, защото все още не сме започнали да обсъждаме основната изненада – самата „Сделка на века“, която Вашингтон ни обещава. Може би това е предшественикът на изненадата, която ни се обещава“, заяви Захарова.     Съединените щати подготвят план за уреждане на Близкия изток, наречен „Сделката на века“ от началото на президентския мандат на Доналд Тръмп, но засега малко се знае за нейните подробности.   Превод: В.Сергеев    ", "date": "2019.03.28", "title": "Захарова определи..."}
{"url": "http://www.classa.bg/%D1%81%D0%B2%D1%8F%D1%82/item/393991-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%BE%D1%82%D0%BE-%D0%B2%D1%8A%D0%BD%D1%88%D0%BD%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%B8%D0%B3%D1%80%D0%B0%D1%87%D0%B8-%D1%81%D0%B0%D1%89-%D1%87%D0%B0%D1%81%D1%82-1", "text": " играчи. САЩ.  Как стана така, че оставайки единствената свръхдържава, Америка успя да удържи скиптъра на световния хегемон едва 15 години преди да започне той да пада от ръцете й? След победата в Студената война, Съединените щати имаха историческия шанс да се превърнат в истински световен лидер не само във военната и икономическата сфера, но и в установяването на справедлив световен ред, където биха се взели предвид интересите на всички нации. С разпадането на СССР, Вашингтон имаше уникалната възможност да създаде „справедлива“ империя под свой патронаж, където той ще играе ролята на уважаван и почитан от всичкия добър крал от наивните средновековни приказки. Ако останалите държави в тази империя биха получили ролята на васали, замаскирана от формални признаци на уважение и независимост при избора на дребните неща, много държави, включително Русия на Елцин, бяха готови да се съгласят с такова подчинено положение, за да се залепят за лоното на „демокрацията“ и да се потопят в прелестите на свободния пазар.     В началото на 90-те години вековната мечта на Запада за унищожаване на Русия и превземането на нейната територия беше както никога близка. Той трябваше само да бъде търпелив, да покаже малко сдържаност и елементарно уважение, за да може онези, в чиято кръв историята е заложила кода на победителя, спокойно да отидат в миналото, а на сникерси-макдоналдси-айфони да израстне новото поколение, единственият критерий за успех на който са парите и лайковете в социалните мрежи. Поражението на СССР беше толкова очевидно, че, виждайки как някога опасния и силен враг, без да се смущава, моли за унизителни подаръци под формата на финансови заеми за закупуване на зърно, пилешки бутчета и цигари, Вашингтон счете своята победа за пълна и окончателна. САЩ бързо усвоиха новия статут на единствена свръхдържава в света, но съвсем не в ролята на мил и мъдър приказен крал. Окончателно повярвали в своята изключителност и непобедимост, осъзнавайки собствената си неуязвимост, Америка започна да следва твърда линия за насърчаване на своите (чети - изискващи експанзия американски глобални корпорации) интереси. Такава политика повлече след себе си някои напълно конкретни промени в отношението на САЩ към външния свят. 1. Американската либерално-демократична система, основана на свободния пазар, беше обявена за единствения исторически верен, съвършен по своето устройство пример, към който трябва да се стремят всички останали държави. Още тогава във Вашингтон, към момента с тих глас, започнаха да говорят за изключителността и висшето предназначение на Америка. 2. Щом като американците са изключителна нация, тогава доброволното поемане на отговорност за създаването на нов световен ред със столица Вашингтон и налагането на своята либерално-демократична система в глобален мащаб е съвсем естествено. Онези, които приемаха американските „ценности”, станаха съюзници, онези, които не приемаха - врагове. Според новата външнополитическа доктрина, заплаха за интересите на Америка представляваха всички държави, които не споделят стремежа й към абсолютна хегемония. 3. В рамките на тази концепция за зона на жизнените интереси и неограниченото имперско влияние беше обявен целият свят. 4. Провъзгласено е предимството на американската вътрешнодържавна юрисдикция над международното право, сега САЩ се считат за обвързани с международни юридически задължения и общоприети практики, ако те противоречат на техните интереси. 5. В качеството си на център на новия световен ред Вашингтон обяви готовността си да използва военна сила навсякъде по света без санкцията на Съвета за сигурност на ООН и без оглед на международното право. 6. Националните интереси на САЩ се обявяват за най-висок приоритет. През 2001 г., под грохота на рушащите се от атаката на терористите кули-близнаци на Световния търговски център, в името на националните интереси, без никакво съмнение и без да се има предвид волята на гражданите, бяха пожертвани основните демократични права на свобода, с които преди десет години така се кичеше Америка. В резултат на тези действия на Вашингтон беше разрушен формиралия се след Втората световна война и закрепен с десетки международни договори и споразумения световен ред, основан на баланса на силите и признаването на множествеността на глобалните интереси. Демонтирането му при наличието на една доминираща сила беше естествено и неизбежно. Очевидно е, че ако в Студената война беше победил СССР, той също би тръгнал по посока на едноличната хегемония. Но има големи съмнения, че поради дълбоко вкоренения наивен постулат за всеобщо равенство и справедливост, за прокарване на своите интереси Съветският съюз би използвал гангстерските методи и средства, използвани от Вашингтон през последния четвърт век. Но стана каквото стана. С правото на победител САЩ започнаха да властват над света, да съдят, да наказват и да помилват. За известно време, при липсата на значителна международна опозиция, това им се получаваше с различна степен на успех. Такава безнаказаност, подкрепена от синдрома на победителя в Студената война, много бързо възпита във вашингтонския елит чувството за всепозволеност. Той повярва, че това е краят на историята и от този момент създаваната от САЩ империя е обречена на вечно съществуване, в основата на което ще бъде изграденото от американските корпорации пост-индустриално общество, които ще поддържа процъфтяването на елита. Тук вашингтонските политици допуснаха две фатални грешки. След победата в Студената война САЩ неочаквано за самите себе си се оказаха единствената свръхдържава на планетата. Ако пренебрегнем идеологията, трябва да признаем, че в началото на 90-те години повечето държави в света възприемаха Америка като сила на доброто и свободата, която унищожи тоталитарната тирания. Дори в постсъветска Русия, която пое върху себе си горчивата тежест на наследник на СССР, виждаха в Щатите ако не приятел, то поне като минимум по-възрастен, по-успешен партньор, от който може да научи много. Трябва да признаем, че по това време Москва гледаше към Запада, към Америка и всъщност към бъдещето с неприкрита надежда за справедливост и уважение. Създаде се уникална ситуация, в която светът доброволно, без войни и кръв, беше готов да признае в една държава безспорния лидер и да тръгне под звездно-раираното му знаме към по-светло бъдеще. На този етап от историята Съединените щати биха могли да позадържат своите преливащи амбиции, да се преструват, че са първи сред равните, и да играят ролята на вече известния справедлив крал от приказното средновековие, при който и народа е сит и васалите са доволни. Да. Ролята на моралния лидер в твърдия конкурентен свят на пост-индустриалния капитализъм е трудна и изисква търпение. Но затова пък получените от нея при минимални разходи, изгоди под формата на икономия на ресурси и време за силова експанзия и поддържане на собствената си хегемония, покриват неудобството от всекидневното навличане на овча кожа на гърба си. Вашингтонските политици от новата вълна трябваше просто да имат търпение и да слушат старите майстори като Рейгън и Кисинджър, които разпаднаха Съветския съюз, които препоръчват използването на мека сила, ванилова дипломация, подкуп и практически неограничените възможности за културна и идеологическа интервенция, отворила се с разпространението на интернет. Ако това се беше случило, светът още през второто десетилетие на нашия век окончателно щеше да падне в краката на Америка и като покорно кученце щеше да гледа към стопанина с предани очи, докато чака да му дадат да яде. Но през залеза на двадесети век на 20-ти век, подтикваният към подвизи от военно-промишления комплекс млад американски президент не искаше да чака и САЩ, уверени в своята неуязвимост, отхвърлиха мантията на моралното лидерство и надянаха качулката на световен палач. Това беше първата сериозна грешка. Но дори и извършвайки я, Америка все още имаше шанса да запази статута на глобален хегемон. Второто дори не е грешка, а фактор, който подкопава лидерството на САЩ, беше суетното високомерие, характерно за англосаксонците. Увличайки се от историята на собствената си изключителност, потвърдена от почти пълната липса на опозиция на световната арена през 90-те - началото на 2000-та, Вашингтон загуби фокуса. Уверени в своята непобедимост политиците от бреговете на Потомак, изгубиха от поглед няколко правила, които са жизненоважни за всяка стабилна империя: не допускай на границите ти да се появят силни противници, успешно развивай собствената си икономика, така че населението да е заето и да е доволно, не влизай в дългосрочни скъпи конфликти. За нещастие за Америка, поколението на изтънчените напреднали политици към този момент вече се е оттеглило. На тяхно място дойдоха креатурите на успешно проведената от корпорациите кампания по дебилизация на политическия елит. Интелектът и дългосрочното планиране бяха чужди за тях. Затова стана точно обратното. Затънали в безсмислена война в Ирак и Афганистан, заслепени от собственото си високомерие и невежество, САЩ изтърваха най-важното - политическата ситуация в Русия. Те просто не са имали достатъчно мозък, за да чуят през 2007 г. в мюнхенската реч на руския президент ясните сигнали за това, че изгражданият от Америка световен ред е неприемлив за Москва. След като напълно бяха отписали руската отбранителна индустрия, те не можеха да повярват, че руснаците ще намерят достоен отговор на оттеглянето на САЩ от договора за ПРО и затова пропуснаха качествения технологичен скок на руския военно-промишлен комплекс (ВПК). И най-главното, политиците от Вашингтон не възприеха явния сигнал, че Русия е готова да използва сила за защита на своите интереси. Дори руските танкове, които спряха на четиридесет километра от Тбилиси през 2008 г., изглеждаха като слаб аргумент за тях. Когато руските въздушно-космически сили започнаха да нанасят удари в Сирия, а силите за специални операции осигуриха референдума за обединението на Крим с Русия, във Вашингтон осъзнаха каква фатална грешка са направили. През 90-те години, докато Америка имаше такава възможност, Русия трябваше или да стане пълноценен партньор, или окончателно да бъде доунищожена като напълно се вземе под контрол и външно управление икономиката й, политическата й система и окончателно да деградира въоръжените сили. Но такъв уникален шанс беше пропуснат. После последваха поредица от грешки и необмислени прибързани решения, базирани на умствената ограниченост (терминът не е мой, първоначално е използван от Хенри Кисинджър по отношение на администрацията на Буш), суетата и колониалното високомерие на вашингтонския политическия елит. През 2014 г., след Крим, вместо да свърже Москва с проточен, многогодишен блокиращ диалог, който можеше да доведе прозападния кандидат към 2024 г. до върха на популярността сред руския избирател, САЩ започнаха информационна и икономическа война срещу Русия. В резултат от тази грешка Америка изгуби остатъците от своето влияние върху политическите процеси в Русия и предизвика вълна от патриотизъм в страната, напълно измивайки вече укрепналите кълнове на либерално-демократичното движение, които Държавният департамент и ЦРУ толкова усърдно отглеждаха през последните 20 години. Оттогава политиката на Вашингтон все повече получава реактивен характер, позволявайки на руския лидер умело да маневрира и да владее инициативата. Тази тъжна за САЩ ситуация, когато там са проспали възстановяването на военно-промишления потенциал на Русия, също е наложена върху естественото износване на собствените им оръжия и остаряването на основните бойни системи. Победителят в Студената война свято вярваше в своята неуязвимост и не си направи труда да инвестира в развитието на следващото поколение оръжия. Защо да измисляме ново, ако старото работи страхотно. Американските самолетоносачи успешно бомбардират полугладните селяни, въоръжени само с обикновено стрелково оръжие. Томахавките разбиват от въздуха беззащитните градове нямащи съвременни системи за противовъздушна отбрана. Добре организирани и добре координирани команди от смели морски пехотинци, оборудването и поддръжката на всеки от които струват на бюджета почти половин милион долара годишно, демонстрирайки преобладаваща огнева сила, периодично прочистват мирните селца в пустинните райони на Афганистан и Ирак. Разбира се, с подкрепата на артилерия или авиация. Всичко работи. Защо да променяме нещо. Въпреки колосалния военен бюджет, който не е падал под 600 милиарда долара годишно през последните 10 години, през последните две десетилетия САЩ не са приели на въоръжение нито един значим перспективен комплекс от въоръжения. (Ако не се смята Замволт, есминецът с управляемо ракетно оръжие от ново поколение, тъжната история на който заслужава отделна песен.) По време на застоя на американската отбранителна промишленост беше открит и друг проблем - изключително високата цена на оръжията, техниката и оборудването, което, заедно с позорно ниската ефективност на изразходване на военния бюджет, намалява конкурентоспособността на американския военно-промишлен комплекс (ВПК). Въпреки че няма нищо изненадващо, защото бюджетът не се изготвя заради отбраната на страната, а в името на осигуряването на поръчки за корпорациите, и е направен без оглед на реалните потребности на военните или възможността за водене на мащабни военни действия с равен по сила противник. След като участваха в началото на века в различни военни конфликти, САЩ не постигнаха успех в нито един от тях. По-голямата част от Афганистан все още се контролира от талибаните. Разореният и разрушен Ирак падна под враждебния към Америка шиитски Иран. Победата над ИДИЛ (Ислямска държава. Забранена в Руската федерация) в Сирия бе спечелена от Русия. Подобна ситуация може да се наблюдава навсякъде, където стъпва чепика на американския войник или ляга сянката на дрона му. А от последния доклад на Пентагона се вижда, че американските военни понастоящем по един или друг начин участват в 24 военни операции с различна интензивност (бях изненадан, че са толкова много).     Към този момент е очевидно, че Америка, пропускайки модернизацията на въоръжените сили на Русия, както и имайки грешна представа за решимостта на Кремъл да ги използва, се оказа в ситуация, в която не може да постигне военно превъзходство, което да гарантира победа в пълномащабен конфликт. Предвид това обстоятелство, САЩ, въпреки агресивните нападки и реторика, по всякакъв начин ще избягват пряката конфронтация с Русия и ще действат косвено чрез васалите си. Освен ако, разбира се, в главите на американския псевдолиберален елит не е назрял план за започване на човешката история от нулата, унищожавайки по-голямата част от света в ядрен огън. Във Вашингтон, поради собственото си високомерие, проспаха възстановяването на военната мощ и външнополитическите амбиции на Русия. Но с това нещата не свършиха.   Превод: М.Желязкова", "date": "2019.03.28", "title": "Съвременното външнополитическо разположение. Основните играчи. САЩ. (Част 1)"}
{"url": "http://www.classa.bg/%D1%81%D0%B2%D1%8F%D1%82/item/393992-%D1%80%D1%83%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%B4%D0%B0-%D0%B0%D1%82%D0%B0%D0%BA%D1%83%D0%B2%D0%B0%D1%82-%D1%82%D1%80%D1%8A%D0%BC%D0%BF-%D0%B5-%D1%80%D0%B8%D1%81%D0%BA%D0%BE%D0%B2%D0%B0%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Демократите са изправени пред дилема по отношение на стратегията, която да възприемат след публикуването на доклада от руското разследване: да продължат да атакуват Доналд Тръмп във връзка със съдебните му афери или да се концентрират върху политиката и програмата му, както предлагат някои от кандидатите за президентските избори през 2020 г.? Конгресменката от щата Хавай Тулси Хабард призова в понеделник вечер „да се продължи напред“ след публикуването на откъси от доклада на специалния прокурор Робърт Мълър, който съдържа заключението, че липсват доказателства за сговор между Доналд Тръмп и Русия по време на кампанията през 2016 г., но оставя отворен въпроса дали Тръмп е възпрепятствал правосъдието.     „Оттук насетне трябва да се обединим и да решим този въпрос, който създаде помежду ни такива разделения и зае голямо място в националния дебат“, заяви тя Подобно на много други демократи, тя поиска целият доклад да бъде направен обществено достояние, което, по думите на Тръмп, не би създало за него „никакви проблеми“. Дали докладът на Мълър обаче е единственият коз, на който демократите могат да разчитат, за да си върнат догодина Белия дом? Нищо не е по-малко сигурно от това. Още повече, че сега, след като опасността от процедура по импийчмънт се отдалечи, Тръмп може спокойно да се впусне в кампанията си за преизбиране. Той ще има възможността да го направи още днес в щата Мичиган. Държавният глава може да се опре и на един, до този момент, благоприятен контекст: икономиката е силна, безработицата достигна исторически ниски нива, а джихадистката организация „Ислямска държава“ загуби своя „халифат“. „Ние сме длъжни да изпълним задължението си за упражняване на контрол, но това не означава, че ще правим кампания по този въпрос. Ще правим кампания по въпросите на здравеопазването, икономиката и климата“, заяви пред Франс прес сенаторът Брайън Шац. Умерената Ейми Клоубъчар също поиска публикуването на целия доклад, като едновременно с това подчерта, че кампанията „до голяма степен ще се върти около въпросите на икономиката“. „Можем да направим едновременно и двете неща: да се уверим, че законът е спазен и да се фокусираме върху позитивна за страната икономическа програма“, заяви сенатор Клоубъчар пред Си Би ЕС. „Грешка“ Пийт Бътигиг, кмет на малкия град Саут Бенд в щата Индиана, отиде по-далеч по време на интервю за Ем Ес Ен Би Си и заяви, че „би било грешка за демократите да си мислят, че могат да сложат край на президентството на Тръмп чрез разследване“, след като разследванията на възможни престъпления, извършени от Тръмп, монополизираха вниманието на голяма част от демократите конгресмени през последните две години. Оттук насетне трябва да формулираме програма, позволяваща „да бъде сложен край на тръмпизма“, изтъкна кандидатът, който може да се превърне в изненада на първичните избори. Други представители на Демократическата партия припомнят, че на парламентарните избори през ноември миналата година, които им позволиха да си върнат контрола върху Камарата на представителите, фокусът е бил върху социално-икономическите въпроси, а не върху руското разследване. „По време на кампанията си не съм говорил за Мълър или разследването, а и на мен рядко ми говореха за това. Хората искат да говорят за здравеопазването“, каза сенаторът демократ Тим Кейн, който миналата година бе убедително преизбран във Вирджиния.     Въпреки това голям брой конгресмени от опозицията са на мнение, че темата не е затворена. Те се позовават на думите на специалния прокурор, който написа, че „макар този доклад да не доказва, че президентът е извършил престъпление, той също така не го и оневинява“. Председателите на шест комисии в Конгреса от Демократическата партия поискаха от Уилям Бар да предостави на Конгреса целия доклад и приложенията към него до 2 април, като намерението им е да продължат с вече започнатите от Конгреса разследвания срещу Тръмп, докато текат и съдебните дела, в които е замесен държавният глава. С цел да ги вразуми близкият до Тръмп и председател на комисията по правосъдието в американския Конгрес сенатор републиканец Линдзи Греъм им даде един прост съвет: „Учете се от грешките си“.   БТА", "date": "2019.03.28", "title": "Руското разследване: да атакуват Тръмп е рискована стратегия за демократите"}
{"url": "http://www.classa.bg/%D1%81%D0%B2%D1%8F%D1%82/item/393993-%E2%80%9E%D0%BD%D0%BE%D0%B2%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F%E2%80%9C-%D1%81%D0%BE%D1%80%D0%BE%D1%81,-%D1%83%D0%B5%D1%81%D0%BB%D0%B8-%D0%BA%D0%BB%D0%B0%D1%80%D0%BA,-%D0%B0%D0%BB%D0%B1%D0%B0%D0%BD%D1%81%D0%BA%D0%B8-%D0%B8-us-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Според анализа на геополитическия експерт Ядранка Полович за Геополитика.нюз и смелите изводи, които произтичат от него, в региона на Западните Балкани вече е установено състояние на „контролиран хаос“, в който врят потиснати (винаги конфликтни) интереси на народите, страните и техните граждани.     Анализът констатира, че горепосочените фактори са ключови за международната общност, която „държи на власт марионетни, противонародни режими, потънали в корупция и престъпност“, пише  електронното издание на вестник „Нова Македония“  в материал, представен без редакторска намеса. Междусъседските договори генерират „контролиран хаос“ В привидно отделените «двустранни» регионални кризи в отношенията между съседите (Хърватия и БиХ, Сърбия и Косово, или «преодоляване на проблемите на Македония» с Гърция и България), гражданските демонстрации, които измъчват Черна гора, Албания и Сърбия, Европейският съюз е изправен пред ново предизвикателство — възможна Балканска пролет, което подчертава настоящата структурна криза на интеграцията. След като Преспанският договор между Гърция и Македония бе подписан и вече се прилага, отново най-чувствителният въпрос в региона в момента е финализацията на споразумението между Сърбия и Косово. Заради това президентите на двете страни Александър Вучич и Хашим Тачи още през есента на 2018 година започнаха да налагат идеята за размяна на територии, или „корекция на границите“. В така наречените «стратегически поставени» кризи в региона наскоро бе предоставен на широката общественост проект на окончателно, подробно или «всеобхватно» споразумение между Сърбия и Косово, публикувано в социалните мрежи в Косово. Според IBNA (Независима балканска информационна агенция) споразумението ще бъде приведено в съответствие с изискванията на САЩ, въпреки че те многократно повтаряха, че не искат да «предписват формата на окончателно решение», което от своя страна трябва да се прилага както в Сърбия, така и в Косово, както и да допринесе за дългосрочната стабилност на региона. Той включва определянето на нова граница между албанци и сърби в северната част на Косово и присъединяването към Косово на няколко села в Сърбия, предимно населени с албанци. Община Прешево, разположена в Южна Сърбия, трябва изцяло да принадлежи на Косово, докато Буяновац ще получи статут на специален район (безмитна зона), разделен между Сърбия и Косово с администрацията на Европейския съюз. Печката патриаршия и сръбските църкви в Косово ще получат екстериториален статут. Кой ще получи ресурсите и „тежките“ милиарди евро Планът съдържа седемнадесет точки, които се занимават с териториално очертаване, но също така и експлоатацията и управлението на косовските мини и огромния хидропотенциал. Според Косовската енергийна стратегия за 2013 г., публикувана от Министерството на икономическото развитие на Косово, страната има големи запаси от лигнитни въглища (басейни Дукагини и Дреница с около 12 милиарда тона), но също и олово, цинк, сребро, никел, манган, молибден и бор, така че Косово се бори за съдбата на руда в размер на 1000 милиарда долара. Според проектоспоразумението, най-големият минен комплекс на бивша Югославия, „Трепча“ (смята се, че има природен ресурс за около 500 милиарда евро) също получава специален статут. „Трепча“ трябва да бъде поета от съвместен американско-френско-китайски консорциум, който получава концесия и правото да го експлоатира за 99 години. Енергийният сектор ще бъде управляван от САЩ, Австрия и Германия. Американската глобална корпорация за проучване за полезни изкопаеми «Avrupa Minerals» е ангажирана на няколко места (Каменица, Косовска Митровица, Режан), а корпорация «Lydian International», която изследва златната мина в Ораховац. Някой трябва да управлява „контролирания хаос“ В анализа на геополитическия експерт Ядранка Полович, според споменатото споразумение, военната база JUG в Цепотин (сръбската Bondsteel) трябва да стане американска база с около 1700 войници. Откриването на «сръбската Бондстил» през 2009 г. в южната част на Сърбия, в регион с албанско мнозинство, предизвика серия от противоречия и спорове. С течение на времето военната база JUG получи статут на най-модерната база в региона поради идеалната си позиция и гледна точка, която има «на длан» Косово и Македония. Военните експерти твърдят, че в същия контекст се предвижда и македонската военна база в Криволак. В този контекст анализът идентифицира, че една от точките на плана е честотният европейски коридор 10 (Залцбург — Любляна — Загреб — Белград — Ниш — Скопие — Велес — Солун), който също ще бъде защитен от НАТО в период от 15 години, така че всички (противоборстващи) страни да могат да се движат свободно по него. Очаква се това споразумение да бъде гарантирано от Съвета за сигурност на ООН, ЕС и НАТО.     Споразумението трябва да бъде подписано до 13 юни 2019 г. и парламентите на двете страни трябва да го ратифицират до октомври 2019 г. Пълното прилагане на този договор ще започне на 1 ноември 2019 г.  ", "date": "2019.03.28", "title": "„Нова Македония“: Сорос, Уесли Кларк, албански и US олигарси разграбват Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/393994-wsj-%D0%BD%D0%B0%D1%82%D0%BE-%D1%83%D0%BC%D0%B8%D1%80%D0%B0", "text": "Германия прие нов бюджет, в него за отбрана са предвидени само 1,25% вместо 2%, които изисква НАТО. Както пише The Wall Street Journal, това показва, че ключовите членове на НАТО вече нямат интерес от алианса така, както преди, но той продължава да съществува с цялата си бюрократична машина. Reuters Според автора, причината за това е фактът, че Германия е решила в близките пет години за отдели за отбрана само 1,25% от БВП.    При това няма никакви икономическа необходимост от това, отбелязва журналистът: според бюджета на Германия всички негови пера ще са в плюс. И демократите от рода на Обама, и републиканците призоваваха Германия да покаже своята привързаност към НАТО, увеличавайки разходите си за отбрана до 2 %. Това се отразява и на съседните на Германия страни. Великобритания и Франция страдат от ограниченията на Германия за експорт на оръжие — те не могат в желаещите от тях количества да продават въоръжението, разработвано заедно с немските компании.. А източните съседи от рода на Полша и страните от Прибалтика искат НАТО да бъде по-силно и по-добре финансирано, пише изданието. Но не само Германия се отдръпва от НАТО, Турция планира да закупи ракети С-400, а Италия да се присъедини към Новия Път на коприната на Китай.     Гражданската война в Сирия и потокът бежанци предизвика политическа и социални криза в Турция и в ЕС, но администрацията на Обама прояви нерешителност, а това даде лош сигнал на съюзниците. По време на студената война страните считаха, че алиансът най-добре ще може да ги защити от съветската агресия.  ", "date": "2019.03.28", "title": "WSJ: НАТО умира"}
{"url": "http://www.classa.bg/%D1%81%D0%B2%D1%8F%D1%82/item/393995-%D0%B5%D0%B2%D1%80%D0%BE%D0%BF%D0%B0-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0-%D0%BD%D0%B0-%D1%81%D1%8A%D1%8E%D0%B7-%D1%81-%D0%BA%D0%B8%D1%82%D0%B0%D0%B9-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Отношението на Европа към Китай остава предпазливо, въпреки че Старият свят се нуждае от Поднебесната империя дори повече, отколкото тя се нуждае от него. Китайският лидер Си Цзинпин пристигна в Европа точно в момента, в който европейците трябва да определят собственото си бъдеще и посоката на движение - и Китай предлага на Европа да обединят силите си в изграждането на нов свят. Процесът на разделяне на обединения Запад придобива все по-видими черти – Европа с ръмжене се движи към по-голяма независимост. Брекзит трябваше да се състои тази седмица и макар и да се провали, процесът на премахване на самата Великобритания е причината за получаване на по-голяма независимост на континента от англосаксонския контрол.     Разводът със Съединените щати, въпреки че не е излязъл досега на повърхността, е необратим - единственият въпрос е в термините и формите. Европейците трябва да свикнат с факта, че след 10-15 години ще трябва да поемат съдбата си в свои ръце - освен ако, разбира се, преди това ЕС да се срине под тежестта на вътрешните си проблеми и ударите на конкурентите от съвременните партньори във все още единния Запад. В търсене на своето място в пост-англосаксонския свят Европа, която почти е отбита от независимо геополитическо мислене, гледа на Изток. Тъй като и центърът на тежестта на световната геополитика и икономика се движи там, и защото без нормални отношения и връзки с Изтока, той няма да може да стане по-независим от САЩ. И докато в отношенията с Русия европейците все още не са напълно независими (да не говорим за вечната ни борба между нас за Източна Европа и Балканите), то Европейският съюз е официално свободен в отношенията си с Китай. Да, има натиск от страна на американците - по-специално поради сътрудничеството с „Хуавей” - но все пак не е толкова лесно да се направи „заплаха за ценностите на европейската цивилизация и европейската сигурност“ от Китай, какъвто е случаят с Русия. В допълнение, Китай е приказно богат и претъпкан. Тоест, той представлява добре дошъл инвеститор и още по-желателен пазар. Европа се нуждае от Китай дори повече, отколкото се нуждае от Русия, но още по-важно е тя да има близки връзки с двете - само изграждането на евразийската ос ЕС - Русия - Китай дава шанс на Стария свят да оцелее в пост-атлантическия свят, а дори и не в пост-атлантическия, а в постзападния. И този свят идва независимо от желанието на Европа. Ето защо пътуването на Си Дцинпин в Италия и Франция привлече този интерес. Първо, в Рим, той подписва споразумение за присъединяването на Италия към инициативата „Един пояс, един път” - Италия става първата страна от „Голямата седморка”, която официално подкрепя китайската програма за изграждане на нов световен ред. Да, за Китай „Новият път на коприната” е начин да се затвърди водещата си роля в света, както чрез изграждане на надеждни икономически връзки с Европа, Азия и Африка, така и чрез осигуряване на неговия тил в географския запад в неизбежната конфронтация с Изтока, т.е с Щатите. Разбира се, Си не предлага на Европа да сключи пакт срещу САЩ, но всеки разбира до какво ще доведе логиката на историческото развитие. 600-милионният пазар на ЕС ще замени за Китай 400-милионния американски пазар - тоест, ще развърже ръцете му за конфронтация с Щатите, когато и ако падащата суперсила реши да се бори с бъдещата „страна номер едно” (всъщност по отношение на реалната икономика тя вече е, но от политическо и военно тегло, разбира се, изостава) на света - Споразумението между Пекин и Рим има друго символично значение - за Китай то отваря пристанищата не само на една страна от Европейския съюз, но и на наследника на Римската империя. Да, наследницата е слаба, но за китайците, които мислят в големи епохи, всичко това има значение. Още през Средновековието италианците са първите хора от Запада, които са дошли до Китай, а в най-новото време, когато западните армии идват в Китай и го разкъсват, сред тях няма италиански. Сега Китай започва своята експанзия в Европа, но експанзията е мирна, икономическа, предлагаща това, от което европейците се нуждаят: пари, пазар и дори технологии. И бонус за това е много разнообразната политика на европейската политика и търговия, която ще позволи на Европейския съюз да съзрее. Да, Китай оперира чрез отделни европейски страни, преди се ухажваше предимно от източноевропейските държави, но е готов да работи с Европейския съюз като цяло. В крайна сметка за Китай няма значение дали Европа ще бъде обединена или ще се върне към разделение на национални държави. Основното е, че всички те да работят с Китай. В крайна сметка съпротивата срещу китайските инвестиции в Европа върви както на национално ниво (например в случай на германска конкуренция с китайците в Източна Европа), така и на равнище ЕС. Да не говорим за американския натиск. Сегашните европейски елити не могат честно да заявят, че трябва да разчитат на Китай, така че Пекин продължава да работи с националните правителства. Договорите в Рим, след това договорите за 40 милиарда долара в Париж - докато германците са възмутени от липсата на единна европейска позиция по отношение на Китай, въпреки че те работят по-тясно с Пекин, са част от това. Китай използва лошото икономическо положение на европейските страни и техните различия. Но би било странно, ако той не направи това. В края на краищата ЕС трябва да реши каква е неговата ориентация. Макрон призовава ЕС да „се противопостави” на разширяването на Китай: „В продължение на много години ние имахме некоординиран подход и Китай използваше нашите различия”. Ясно е, че на европейския пазар китайците често се конкурират с французите и германците, а Франция има и геополитическо съперничество с Китай в Западна Африка (и не само), но за Европа е поставена на карта стратегическата перспектива за следващите десетилетия. В допълнение към Макрон, още една среща очакваше Си Цзинпин в Париж - френският президент извика Ангела Меркел. Заедно с ръководителя на европейското правителство Юнкер, това трио трябваше да олицетворява Европейския съюз (както казва Макрон, „правим много важен жест, той демонстрира нашата дълбока ангажираност към сътрудничеството между Китай и Европа ... и моето желание да изградя силна Европа“). А едночасовият разговор в новия формат символизира новия формат на връзката. Изявленията за резултатите бяха най-топли - но с намек, че Китай трябва да бъде по-отворен за европейците. „Искаме съвместно да създадем нов многостранен формат - по-справедлив и по-балансиран ... Разбира се, имаме различия. Историята на човечеството не е без съперничество. Ние не сме наивни. Но ние уважаваме Китай и сме готови за диалог и сътрудничество. В отговор на това очакваме от нашите партньори, че Китай ще уважава единството на Европейския съюз и тези ценности, които са важни както за него, така и за целия свят”, каза Макрон. „Бих искал повече взаимноизгодно сътрудничество, отколкото сега. За европейските компании е необходимо да се използва същата свобода на действие и откритост на достъпа до китайския пазар, на който днес се ползват китайските компании в Европейския съюз”, заяви Юнкер. В отговор си каза, че Китай силно подкрепя европейската интеграция и „обединена и просперираща Европа се вписва в нашата визия за многополюсен свят”.     Ангела Меркел обяви, че е постигнато споразумение на срещата на високо равнище между ръководителите на всички държави и правителства на страните от ЕС и китайското ръководство. Това е по-сериозен формат от обичайните срещи на високо равнище между ЕС и Китай, най-близкият от които ще се проведе на 9 април - в него ще бъдат представени само ръководството на ЕС и КНР. За да си издейства по-достойни условия за участието в „Пътя на коприната” ЕС иска да консолидира своите редици – да видим, дали ще му се получи. Във всеки случай ЕС ще трябва да се съгласи с китайското предложение за нов световен ред. В противен случай Китай ще преговаря с всяка страна, от която се нуждае, а Европейският съюз ще се лиши от шанса да оцелее в предстоящата икономическа война със САЩ.   Превод: В.Сергеев", "date": "2019.03.28", "title": "Европа е обречена на съюз с Китай срещу САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393987-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D0%BE%D1%82%D1%82%D0%B5%D0%B3%D0%BB%D0%B8-%D0%BA%D0%B0%D0%BA%D0%B2%D0%BE-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D1%82%D0%BE%D0%B2%D0%B0-%D0%B7%D0%B0-%D0%B3%D0%B5%D1%80%D0%B1-%D0%B8-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Цветанов се оттегли от парламента, но запазва други два ключови поста. Това не прилича на екзекуция, а и връзката му с Борисов явно е толкова съдбовна, че друго не може и да се очаква.  Какво предстои оттук насетне?       Дългоочакваното изявление на г-н Цветанов беше дълго и драматично, като за награждаване с \"Оскар\" за цялостно творчество. Той говореше бавно, самоуверено и спокойно. Без да бърза и, изглежда, без да бъде препиран от никого и нищо. Запазвайки завидно самообладание, успя да пусне и самоуверена усмивка, запътвайки се към представителите на медиите. По същество: Цветанов излиза от парламента, но запазва два други ключови поста: зам.-председател на ГЕРБ и шеф на предизборния щаб. Никаква изненада. Въпреки че пусна една от трите дини, с които бяга под мишница, той продължава да е ключов играч в партията. Не е езкекуция, не е дори разжалване Не видяхме екзекуция, дори бутафорна. Нямаше и разжалване. Видя се, че Борисов не може да се раздели бързо и безболезнено със своя близък другар Цветанов. Показа го невижданата мудност, излишната по своя „драматизъм” отсрочка от повече от седмица, през която се чакаше какво ще реши   Цветанов. Да, мисля, че това е неговото собствено решение. То не е наложено от Борисов. Ако Борисов имаше лостовете да нареди, да заповяда на Цветанов, изявлението на зам.-председателя щеше да прозвучи много по-рано.     За тези, които подозират или се надяват, че напускането на Народното събрание ще бъде прелюд към съдебни проблеми за г-н Цветанов и по-нататъшното му „падение” – съмнявам се, че прокуратурата и съдът ще ни сащисат с чудеса от храброст, че ще поднесат нещо опасно по многобройните казуси, с които се свързва неговото име. Не и докато този кабинет е на власт.      А като говорим за прокуратурата, смислово определящата реплика тук е: \"Ти си го избра\". Трябва да бъде пределно ясно: съдебни обвинения срещу Цветанов (за ефективна присъда да не говорим)  допълнително биха опетнили ГЕРБ. Борисов разбира добре това. Партията му и без това се намира в леко изтърбушено състояние в резултат от скандала... А ако пожелае или бъде притиснат, г-н Цветанов вероятно може да разкаже много интересни неща, от които да увехнат ушите на избирателите на ГЕРБ… Не се срамувам При всички съмнения, които за пореден път падат върху Цветанов, той запазва контрола си върху изборната машина. Това е кардинален властови ресурс. Същевременно фактът, че той запазва поста си, навярно ще породи опасения и основателни коментари, че на човек с увредена репутация продължава да се гласува доверие. Г-н Цветанов видимо е твърдо убеден, че всичко в действията му е правомерно: „Аз не се срамувам от нищо”, повтаряше той. Цветанов вярва, че законът и справедливостта са на негова страна, а той самият е „жертвата” на пъклен план за разбиване на партийното семейство. Разводът между Борисов и Цветанов още не е факт. Няма даже и раздяла. Но добре ли е това за „децата\"? Съдбовна връзка и дълбоки корени Цветанов не само изтъкна всичките си заслуги за ГЕРБ и дебело ги подчерта, той не пропусна да припомни и близките си отношения с Борисов, градени в продължение на години. Казаното от него може да бъде чуто и така: \"Двамата с теб, друже, сме в една лодка, неразривно свързани сме като части на едно и също тяло. Ние не можем да бъдем разделени без огромна кръвозагуба, без да пострада цялата партия\". Цветанов каза, че е спрял членове и симпатизанти, които са искали да дойдат да му окажат подкрепа в този критичен за него миг. За мен това е намек, че в партията има силни настроения в негова подкрепа. А оттук нататък?  Вместо развръзка, днешното изявление на Цветанов хвърля само някаква, частична светлина върху казуса със зам.-председателя. Единствено времето ще покаже дали неговото влияние в ГЕРБ ще бъде редуцирано поради аферата „Апартаментгейт”. Оставам скептичен към тезата, че такава редукция или „минимизране” на Цветанов, превръщането му в политическо джудже, може да се случи плавно, бързо и безболезнено. Но отвъд частния случай, „Апартаментгейт” все още не е приключил. Възможно е да има и нови разкрития, да бъдат открити още теми и фронтове. Тук е истинската опасност за ГЕРБ. Колкото повече партията се пържи върху политическия котлон, толкова по-голяма е вероятността скандалите да помрачат шансовете й за силно представяне на европейските избори през май. Не е изключено да има и необратими щети върху политическа подкрепа за ГЕРБ по принцип.  ", "date": "2019.03.28", "title": "Цветанов се оттегли. Какво означава това за ГЕРБ и за Борисов?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393988-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B8%D0%BB%D0%B0%D1%80%D0%B8%D0%BE%D0%BD-%D0%BD%D0%BE%D0%B2%D0%B8,-%D0%BF%D0%B5%D1%81%D0%BD%D0%BE%D0%BF%D0%B8%D1%81%D0%B5%D1%86-%D0%B8-%D1%82%D0%B2%D0%BE%D1%80%D0%B5%D1%86-%D0%BD%D0%B0-%D0%B8%D0%BA%D0%BE%D0%BD%D0%B8", "text": "  Преподобният Иларион взел върху себе си игото на монашеското житие още от младите си години. Следвайки разпнатия Христа, той носел своя кръст, побеждавайки плътските страсти с въздържание; уединявайки се в затвор и пребивавайки много години в безмълвие. Така той се просветил с безстрастие и с добродетелния си живот надминал всички монаси, за което се удостоил с презвитерски сан. Впоследствие станал игумен на манастира, наречен Пеликит, намиращ се в Азия, близо до Хелеспонт.     Той извършил много дивни чудеса. С думата си прогонвал от нивите и лозята животните, вредящи на растенията; с молитвата си спрял силен град и измолил от Бога дъжд по време на суша; подобно на   разделил реката, изцелил човек с изсъхнала ръка, възвърнал зрението на слепец, избавял сакатите от недъзите им, изгонвал бесове, и обилно изпълвал с риба мрежите на рибарите при неуспешен лов.  в осмата песен на канона, написан от него в чест на светеца, съобщава, че свети Иларион за почитането на честната икона на Спасителя е претърпял гонения и оскърбления от мъчителите, за което го нарича мъченик. Според едни сведения преподобни Иларион е живял при царуването на Лъв Арменец, поругаващ се над светите икони, други смятат, че е живял по времето на Лъв Исавриец и неговия син Копроним, царували много преди Лъв Арменец, което изглежда по-близо до истината. Той пострадал за светите икони, когато на   воеводата на Копроним, Лахондракон неочаквано нападнал Пеликитския манастир с войниците си по време на божествената служба. Той дръзко влязъл в църквата, а след това в олтара, заповядал да прекратят службата и съборил на земята Светите и Животворящи Христови Тайни; после оковал четиридесет и двама избрани монаси в железни вериги.      На някои от останалите братя нанесъл рани, измъчвайки телата им, други изгорил, като първо намазал брадите и лицата им със смола, на трети отрязал носовете; и накрая запалил манастира заедно с църквата. А избраните четиридесет и двама отци изпратил на заточение из краищата на Ефеска област и там, като ги затворил в една стара баня, ги предал на смърт. Предполагат, че по това време е пострадал и преподобния Иларион, игумен на споменатите отци.", "date": "2019.03.28", "title": "Св. преподобни Иларион Нови, песнописец и творец на икони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393989-28-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "37 г. - Сенатът на Римската империя удостоява император Калигула с титлата Принцепс.   193 г. - Римският император Пертинакс е убит от Преторианската гвардия, която после продава властта му на търг на Дидий Юлиан.   845 г. - Париж е опустошен при нападение на викинги, предвождани вероятно от Рагнар Лодброк, който събира голям налог, за да напусне града.   1776 г. - В Москва е създаден Болшой театър.   1802 г. - Астрономът Хайнрих Вилхелм Олберс открива 2 Палада - втория известен астероид след 1 Церера.   1844 г. - В Испания е създадена жандармерията - военизирана полиция за борба с повсеместния бандитизъм в страната.   1854 г. - Кримска война: Франция обявява война на Русия.   1857 г. - В Петербург е открита първата девическа гимназия в Русия.   1859 г. - В Цариград започва да излиза в. „България\" под редакцията на Драган Цанков.   1871 г. - Учредена е Парижката комуна.   1885 г. - В САЩ официално е създадена Армията на спасението.   1891 г. - В Лондон се провежда първото световно първенство по вдигане на тежести.   1910 г. - Първият хидроплан, конструиран от французина Анри Фабр, излита край Марсилия.   1920 г. - При опустошително торнадо по време на празника Палмова неделя в района на Големите езера (САЩ) загиват над 380 души, други 1700 са ранени.   1921 г. - Китайският параход Хонг Конг потъва след сблъсък в подводна скала, загиват 1094 души.   1930 г. - Турция променя името на Константинопол на Истанбул, а на Онгора - на Анкара.   1939 г. - Гражданска война в Испания: Войната завършва с превземането на Мадрид от генералисимус Франсиско Франко.   1940 г. - В Солун започва изграждането на сградата на Международния мострен панаир.   1940 г. - В САЩ е открит нов изотоп на урана - плутоний 239.   1973 г. - Марлон Брандо изпраща актрисата индианка Сачийн Малкото перо да приеме неговата награда „Оскар\", за да може тя да протестира срещу дискриминацията на коренното население в САЩ.   1973 г. - Възродителен процес: 500 служители на МВР влизат в село Корница (Благоевградска област) за насилствена смяна на мюсюлманските имена, при оказаната съпротива са убити трима селяни.   1974 г. - Николае Чаушеску е избран за президент на Румъния.   1979 г. - След 30-дневна експлоатация вторият реактор на АЕЦ, разположена на остров Три Майл (САЩ), аварира, което е най-голямата ядрена авария в страната и става причина за закриване на 53 от 129 АЕЦ-a.   1983 г. - Среща в София на учени от балканските страни на тема „Балканите - безядрена зона\".   1994 г. - В България започват протести на частните издатели и радиоразпространители против Закона за добавена стойност - до 31 март с.г. големите всекидневници не излизат.   1994 г. - При улични боеве в Йоханесбург (ЮАР) между привърженици на Зулу и на Африкански национален конгрес загиват 18 души, а стотици са ранени.   2005 г. - При земетресение с епицентър край остров Суматра, с магнитуд 8,7 по Скалата на Рихтер, загиват около 2000 души в Индонезия и Сингапур.          ", "date": "2019.03.28", "title": "28 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393990-%D0%BC%D0%B5%D0%B9-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BC%D0%B5-%D0%B1%D1%80%D0%B5%D0%BA%D0%B7%D0%B8%D1%82,-%D1%81%D0%B0%D0%BC%D0%BE-%D0%B0%D0%BA%D0%BE-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B1%D1%80%D1%8E%D0%BA%D1%81%D0%B5%D0%BB", "text": "В обръщение към депутатите от британския парламент премиерът на страната Тереза Мей заяви днес, че би могла да изпълни обещанието си за Брекзит, ако те подкрепят сделката й тази седмица, предаде Ройтерс. По последни информации от правителството, сделката на Мей ще бъде дадена за гласуване на депутатите, само ако има яснота още преди това, че те ще я подкрепят.     Европейският съюз даде съгласието си Брекзит да бъде отложен за 22 май, ако парламентът одобри споразумението тази седмица. Самата Мей отговори на въпроса на депутат по отношение на отлагането на Брекзит, че кабинетът може да гарантира излизането на страната от ЕС, само ако мнозинството от народните представители обещае подкрепата си за сделката с Брюксел.     Според премиера останалите опции неминуемо биха довели до допълнително отлагане и до риск въобще да няма излизане от блока.", "date": "2019.03.28", "title": "Мей: Гарантираме Брекзит, само ако депутатите подкрепят сделката с Брюксел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393983-%D0%BD%D0%B0%D0%B9-%D0%B3%D1%80%D0%BE%D0%B7%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D1%81%D0%B2%D0%B5%D1%82%D0%B0", "text": "Лизи Веласкес, когато се родила, не приличала на всички други деца. При раждането тя тежала само 900 грама и веднага се разбрало, че нещо не е наред. Като бебе е получила зловеща диагноза - синдром на Марфан, състояние, което тялото не може да натрупа или задържи мускулна маса.  \r\n   \r\n   Освен че е изключително слаба, тя застарява по-бързо от другите и е сляпа с едното око. Поради характерния външен вид децата я обиждат, откакто се помни. Постоянно й казвали, че тя е най-грозното момиче на света. Децата й казали в лицето й, че е „отвратителна\". В интервю за британския Daily Mail тя казва, че \"като малка не разбирала с какво е различна от връстниците си\" и че смятала, че всички приличат на нея. Нещата се влошили, когато си направила онлайн профил на 16 години.  \r\n           Там имало напълно непознати хора, които пишели, че е грозна и че \"най-добре е да си отнеме живота\". Видеото, в което я обиждат, стана много гледано, а тя изпадна в депресия. Но тогава тя използва популярността, която е получила в YouTube и я превърна в своя полза. Днес Лизи е известен мотивационен оратор и гордо показва новия си вид. Когато чуете речта й, ще ви бъде ясно как тя \"затвори\" устата на всички казвайки, че не се сремува от външния си вид, защото той й е дал смисъл в живота - да помага на тези, на които се подиграват и да им покаже, че имат силата да бъдат щастливи. \r\n     \r\n  ", "date": "2019.03.28", "title": "Най-грозното момиче на света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393984-%D0%B0%D0%B4%D1%80%D0%B5%D0%BD%D0%B0%D0%BB%D0%B8%D0%BD%D0%BA%D0%B0%D1%82%D0%B0-%D1%81-%D0%BF%D0%BE%D1%80%D0%BD%D0%BE%D1%82%D0%BE-%D1%81%D0%B5", "text": "Адреналинката Яна участва в хитовия филм на Дисни \"Дъмбо\", който тръгва по кината от 29 март. Яна, която доскоро бе част от балета на \"Като две капки вода\", застава редом до едни от най-големите имена в Холивуд. Бившата адреналинка от \"Господари на ефира\" получава покана да се включи в снимките на филма покрай миналото си на гимнастичка. \"Попаднах там заради художествената гимнастика. Бях с три съотборнички от родния ми град Бургас и една от София - Петя Точева, Жанина Трашлиева, Сребрина Желязкова и Жанина Иванова\", сподели Яна.     \"Имаше изисквания да можем да правим шпагат и мост, както и да сме се занимавали с балет. Сцените, в които участваме са три. За тях репетирахме близо 2 седмици по цял ден. Холивудски хореографи ни дадоха какво ще правим. Два месеца снимахме в Англия. Както знаем от анимационното филмче \"Дъмбо\", действието се развива в цирк и нашата роля беше на циркови артисти, акробати. Част от екипа беше същият, който снима и \"Игра на тронове\". Изключителни професионалисти\", разказа адреналинката пред наш репортер.      \"Дъмбо\" се очертава като един от тоталните кинофаворити за 2019 год. не само заради носталгичната нотка, напомняща на детство и безгрижие, но и заради грандиозната му реализация в съвременен дух, дело на великолепния режисьор Тим Бъртън.      Колин Фарел лично поздравил нашите момичета за перфектно свършената работа. \"Изключително семен и много по-секси на живо\", споделя впечатленията си за него Яна.  Запитана защо не я виждаме в балета на \"Капките\" този сезон, тя ни зиненада с новината, че чака второ дете. Адреналинката е в седмия месец и е спряла всички работни ангажименти.    ", "date": "2019.03.28", "title": "Адреналинката с порното се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393985-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%8F-%D0%B1%D0%B5%D1%88%D0%B5-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BA%D0%B0%D1%82%D0%BE", "text": "Една от най-сексапилните тенисистки в миналото Йелена Докич определено не е това, което беше. Блондинката беше поставяна до Мария Шарапова и Ана Иванович в класациите по красота, но след като спря с тениса през 2014 година, настъпи промяна.     Докич пусна свои снимки, на които се вижда, че през октомври 2018-а е била неузнаваема с тегло от 120 килограма. Въпреки това тя се похвали, че е свалила 40 килограма за 4 месеца, а новата й цел е да стопи още 14 килограма, за да стигне 66, колкото беше като действаща спортистка.     \"Мисля, че е време да се изправя пред всички критици и да се обърна към хората, които ме харесват и които вдъхновявам. Признавам си, живеех нездравословно, но по-важното е, че бях нещастна. Не исках да излизам, но животът ми се промени\", призна Докич.", "date": "2019.03.28", "title": "Помните ли я? Беше красавица като..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393986-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%BC%D0%B0%D1%80%D1%82", "text": "ОВЕН ( 21 март - 20 април ) Днес ще ви измъчва откровена липса на финанси. Дори може да решите да вземете заем, за да реализирате своите планове. Както се казва, няма добро, без зло. Но личният ви живот, значително ще се промени. Ще срещнете човек, когото ще обикнете, с цялата си душа. Възможни са силни и дълготрайни взаимоотношения. ТЕЛЕЦ ( 21 април - 21 май )  Днес не се препоръчва да се отпускате, дори ако работата се окаже прекалено много. За някои задачи вече сте натрупали опит, така че ще се справите отлично. Възможен е конфликт с колега, с високо самомнение. Успех ще имате, на дълъг път. Няма да може да избягате от романтичните приключения. БЛИЗНАЦИ ( 22 май - 21 Юни ) Днес основната тема в живота ви, ще бъде - любовта. Странно, но от нея се опитвате да избягате напоследък. Имали сте неуспех? Какво да се прави-съдба. Внимание ще изискват битовите проблеми, както и всичко, свързано с недвижими имоти и тяхната продажба. Вечерната разходка, ще ви помогне да преосмислите плановете си за бъдещето.   РАК ( 22 юни - 23 юли ) Днес приемете с достойнство всички промени, които ще се случат в живота ви. Със сигурност някои от тях, предизвикахте сами. Сега се гордейте с това, което се случва около вас. Бодър дух и оптимизъм, ще ви трябват в личната сфера. Тук въпросите ще бъдат по-трудни, отколкото в работата. Така че, трябва да сте мъдри и внимателни с думите. ЛЪВ ( 24 юли - 23 август ) Трябва да се откажете от скъпите покупки, пътувания и преместване. Мащабните промени и предвижвания, сега са неподходящи. Възможни са юридически проблеми.. Разбира се, може да се обърнете към силни приятели за помощ, но основната тежест на тревогите и неприятностите, ще падне върху крехките ви рамене. ДЕВА ( 24-ти август - 23 септември ) Денят обещава промяна на работата или местопребиваването. Ако всичко това влиза във вашите планове, тогава действайте смело. Освен това, всички процеси ще се развиват много добре. Ще се появят добри възможности за тези, който възнамерява да усвоят нова професия. Само не слушайте съветите на тези, които изобщо в това не разбират. Слушайте вътрешния си глас. ВЕЗНИ( 24 септември - 23 октомври) Може да се занимавате всякаква работа, да внедрявате идеи и да организирате истински празник за душата си. Постъпленията в портфейла ви, ще бъдат толкова осезаеми, че незабавно ще организирате пазаруване. За компания вземете приятел, така всичко ще е идеално. Вечерта ще трябва да посрещате гости или да направите обиколка из родния си град. СКОРПИОН ( 24 октомври - 22 Ноември ) Днес трябва да се пазите от кражби, измами и предателство. Денят е труден, но може да преодолеете неприятностите с оптимизъм и бдителност. Превантивните мерки няма да навредят на тези, които често настиват. От сладолед и студени напитки е по-добре да се откажете. Както и да сваляте дебелото яке, все още е рано.   СТРЕЛЕЦ ( 23 Ноември - 21 Декември ) Днес не трябва да сте мързеливи и да губите бдителността си дори за минута. За да не пропуснете възможностите, да напреднете в кариерата. Шансовете за запознанства, от които се нуждаете, ще се увеличат. Голямо събитие се очаква в семейния живот. То може да бъде свързано с бременност, раждане на бебе, преместване или кръщение. КОЗИРОГ (22 Декември - 20 януари ) Денят ви обещава напредък в работата, парични постъпления и печеливши придобивки. Не напразно сте обикаляли магазините, в крайна сметка сте купили неща със значителна отстъпка. В любовта, ще върви на тези, който не се имат за господари на вселената. Разбира се, вие сте герои и благородни рицари, но любимият е по-впечатлен от други ваши качества.  ВОДОЛЕЙ ( 21 януари -  19  февруари ) Очаква ви успех в търговската сфера, доходоносни договори и академични постижения. Между другото, ако за този ден сте насрочили изпит или интервю, всичко ще премине много добре. Възможни са незначителни здравословни проблеми, но дори и те ще изискват внимание. Измерете кръвното, не търпете главоболието.   РИБИ ( 20 февруари - 20 март ) Очаква ви истински тест за издържливост, който ще се промени много в живота. Е, ще ви е необходимо да си спомните всичко, което сте учили в миналото. За финансови постижения, ви липсват достатъчно лични вложения. Особено ако искате да имате свои бизнес, а не да работите за някой друг. За пътуване изберете друг ден.", "date": "2019.03.28", "title": "Дневен хороскоп 28 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393982-%D0%B3%D0%B0%D0%BC%D0%B1%D0%B8%D1%8F-%E2%80%93-%D1%80%D0%B0%D1%8F%D1%82-%D0%B7%D0%B0-%D1%80%D0%B0%D0%B7%D0%B3%D0%BE%D0%BD%D0%B5%D0%BD%D0%B8%D1%82%D0%B5%D0%B1%D0%B0%D0%B1%D0%B8", "text": "Разгонена баба се търка в млад гамбиец в бар, а проходилката ѝ скърца по пода с всяко побутване. Наблизо среброкоса дива се мляска с атлетичен любовник, който стиска поувисналото ѝ дупе. Отвън пенсионерка се натиска с младата си „плячка“ и двамата се целуват страстно преди тя да го завлече в хотела си. Добре дошли в Гамбия – западноафриканския рай за пенсионирани европейки, които карат дивите младежки партита през лятото да изглеждат като следобеден чай, пише „Сън“.   Наскоро Пру Лийт – звезда от британско риалити, описа страната като „сбъдната Тиндър мечта за възрастните хора“. Тя била шокирана от броя на възрастните бели европейки, които щастливо крачат ръка за ръка с атрактивни млади гамбийци.     Само няколко часа след като кацнете в слънчевия град Коту ще се убедите, че това изобщо не е преувеличение. „Каквото се случва в Гамбия, си остава в Гамбия“, казва с намигане Барбара, жена на над 80 години от Манчестър, докато сватбената ѝ халка проблясва под светлините на бара на плажа. „Има толкова много сладкиши тук, че е трудно да се контролираш. Дори на моята възраст“, добавя тя.     Подсмихвайки се, тя посочва към далечината: „Те са мои сестри. Изглежда всички извадихме късмет“. Дим от цигари и трева се вие около нейните „сестри“, които се натискат с младите си играчки около бара и се кикотят сякаш са на 16. Наоколо навсякъде е пълно със западноевропейки, показвайки гордо младите си любовници сякаш са необходим аксесоар за вихрещото се плажно парти.     Има обаче, и цял куп ужасяващи истории за гамбийските „смъкнати панталони“ – термин, използван за младите безработни мъже, които преследват западните жени, надявайки се така да се доберат до Великобритания и Европа. Въпреки това нараства и броят на британските баби, които разбиват техните мечти – те се забавляват с чаровните младежи, но държат портфейлите си здраво затворени. 62-годишната Джаки Симпсън разказва как имала 15 гамбийски любовника за 7 години, но не им е дала нито стотинка. „Трябва да бъдете внимателни. Те изглеждат добре, но не можете да им се доверите. Те вярват, че „старото е златно“. А за мен просто беше малко забавление, не ги виждам като истинска връзка“, обяснява тя.     „Идвам два пъти в годината с моите приятелки. Английските мъже са малко вулгарни, но гамбийците, с които съм излизала, са били романтични“, добавя тя. Сестра ѝ Джули разказва: „Виждах се с 36-годишен гамбиец три години. Но не беше нормална връзка. Той няма да дойде в Англия и ние няма да се оженим. Казвам му, че нямам спестявания“.     Направо е невъзможно за европейските туристи да се разходят по плажа и да не бъдат засипани с комплименти и предложения, както и с оферта за „истинското гамбийско изживяване“. Което означава секс.  И макар това действа доста добре на самочувствието, „усмихнатият бряг“ си има и наистина тъмна страна. Миналата година гамбийският адвокат Ламин Чийзей е бил потърсен от стотици съсипани британки, търсещи правен съвет, след като тяхната връзка с много по-млади мъже се е превърнала в кошмар и ги е разорила. „Смъкнатите панталони“ са навсякъде и причиняват големи щети на нашата туристическа индустрия. Целта на техните връзки е да стигнат до Англия. Ако открият, че това е невъзможно, тогава следващата им цел е да се опитат да изкарат нещо от жената – като кола, къща или месечна издръжка. Но докато жената я няма те отиват обратно на плажа всеки ден и си търсят някой, който може да ги заведе във Великобритания. Затова имаме толкова много разводи, защото когато момчето намери някой, който може да му донесе виза, той иска да се разведе“, обясни той.     И мнозина туристи не си вземат поука. Голяма част от клиентите на адвоката продължава да излизат и да се женят за млади гамбийци въпреки неприятните си преживявания. „Не е нещо необичайно. Имам клиентка – възрастна британка, която е била прецаквана няколо пъти от по-млади любовници, но признава, че не може да стои далеч от тях“, обяснява адвокатът. А ето и една типична случка, разказана от репортерката на „Сън“, която наблюдавала млад чернокож мъж с възрастна бяла дама в бар, който се приближил към нея. „Къде е приятелката ти“, попитала репортерката, когато той започнал да сипе твърде щедри комплименти. „Видях те да я мажеш с лосион по-рано на плажа“. Той се засмял и поклатил глава и излъгал: „Не ми е приятелка. Аз само ѝ помагах. Хубаво е да си любезен“. Преди дамата да успее да отговори, възрастната приятелка се появила, ходейки с бастуни, и го отвела настрана.     Негов 21-годишен приятел – друг „смъкнат панталон“, обяснява защо те се целят именно в по-възрастни жени: „Тук няма никакви възможности. Като най-големи синове от нас се очаква да се грижим за семействата си, а повечето от нас изкарават по-малко от 50 паунда на месец. Ние сме толкова отчаяни за по-добър живот, че много от моите приятели умряха, опитвайки се да стигнат до Европа. Двама бяха взривени в Либия, а други петима бяха на лодка, която потъна, пресичайки Средиземно море към Италия. Всички бяха на 25 или по-млади. Ние не използваме жените, взаимно е. Те получават отношение като кралици и добър секс, а ние получаваме пари, за да оцелеем, и евентуално виза. Какво лошо има в това?“. И докато наблюдавате възрастните дами на бара, усмихнати от едното ухо до другото със своите момчета-играчки, за момент можете да си помислите, че това е вярно. Но е хубаво да знаете и историите на разорените възрастни жени, изпатили си жестоко от такава авантюра.     Една такава жертва е 71-годишната Маргарет Сар от Западен Съсекс, която срещнала „красивия“ Самба Сар (сега на 48) докато била на почивка с английския си съпруг през 2002 година. Тя започнала да посещава инструктора по езда два пъти годишно и 38-годишният ѝ брак приключил през 2004 година. На следващата година тя се омъжила за Самба на пища церемония, а през 2006 той се преместил във Великобритания. Пенсионираната Маргарет се върнала на работа като администратор в болница, за да издържа новия си съпруг, който отричал, че ѝ изневерявал с жена на неговата възраст. През 2010 година тя получила негови снимки с две деца, които той имал от любовницата си, но той отрекъл да са негови.     Лъжите му се разкрили напълно през 2012 година, след като Маргарет му помогнала да се сдобие с британско гражданство. Сега те са в процес на развод и тя води жестока битка за правата над имот в Гамбия, в който инвестирала над 90 000 паунда, но който бил на негово име. Маргарет предупредждава: „Аз бях лековерна. Другите жени трябва да са внимателни“.    ", "date": "2019.03.28", "title": "Гамбия – раят за разгонените баби"}
