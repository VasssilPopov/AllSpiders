{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379764-%D1%87%D0%B8%D1%81%D1%82%D0%BE-%D0%B3%D0%BE%D0%BB-%D0%BC%D1%8A%D0%B6-%D0%B2%D1%81%D1%8F%D0%B2%D0%B0-%D0%BF%D0%B0%D0%BD%D0%B8%D0%BA%D0%B0-%D0%B8-%D1%88%D0%BE%D0%BA-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D1%81%D0%BD%D0%B8%D0%BC%D0%BA%D0%B0-18", "text": "Софиянци решиха да се отдадат на отдих в планината в първите топли пролетни дни. Шокирана гражданка се натъкна на нещо, което втрещи всички потребители на Фейсбук. Докато се е разхождала спокойно в планината, пред нея изкача чисто гол мъж с две торби, който се наслаждава на природата, вървейки към Боянския водопад.      Няколко души отбелязват в коментарите, че не виждат този човек за пръв път и той често всява смут в планината, разхождайки се чисто гол. Снимката е публикувана в страницата на \"Забелязано в София\":", "date": "2018.03.17", "title": "Чисто гол мъж всява паника и шок на Витоша (СНИМКА 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379765-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%87%D0%B5%D1%81%D1%82%D0%BE%D1%82%D0%B0%D1%82%D0%B0-432-%D1%85%D0%B5%D1%80%D1%86%D0%B0-%D0%B4%D0%BD%D0%B5%D1%81-%D0%BD%D0%B8-%D0%B7%D0%BE%D0%BC%D0%B1%D0%B8%D1%80%D0%B0%D1%82-%D1%81-%D1%87%D0%B5%D1%81%D1%82%D0%BE%D1%82%D0%B0-440-%D1%85%D0%B5%D1%80%D1%86%D0%B0%E2%80%A6", "text": "Музиката е вибрация, енергия. Гласът на всеки човек има своя звукова честота; мислите също са вълни, които са изпълнени или с хармония или с дисонанс.   Индийските философи много векове лекували и поддържали здравето на хората с помощта на речта. В книгата „Тайната сила на музиката“ Дейвид Тайм твърди, че не съществува нито една функция в човешкото тяло, на която да не влияе музиката. Изследване показва, че музиката въздейства на храносмилането, вътрешната секреция, кръвообращението, храненето, дишането… Тя въздейства на тялото по два начина: с пряко въздействие, т.е. влияние на звука върху клетките и органите, и косвено – чрез въздействието върху емоциите, които на свой ред влияят върху много процеси в човешкото тяло.     Музиката е сила, която може да се употреби с блага цел или за зло. Аристотел казвал, че винаги трябва да се пазим от въвеждането на нов тип музика като възможна опасност за цялата държава, тъй като промяната в стила на музиката винаги се отразява на най-важните аспекти в политиката.     Нашето подсъзнание, нашият организъм разбира, че честотата от 432 херца е пробуждане, разкриване на сърдечния център, на любовта, хармонията и радостта. Тя се нарича честота на Вселената. А 440 Херца е ментално ниво, нивото на егото, на контрола, страха и властта. Цялата попмузика е написана на честота от 440 херца…     Музиката с честота 432 Херца успокоява, звучи ясно и приятно за слуха, положително въздейства върху чакрите. Честотата 440 Херца работи на нивото на мисленето – чакрата на третото око, а честотата 432 Херца – разширява чувстването – сърдечната чакра, и ускорява нашия духовен растеж.   Честотата 432 Херца е хармонична с излъчването на Мирозданието. Музиката, която звучи с 432 Херца, съдържа благотворна лечебна енергия.   Открити са архаични египетски инструменти, които били настроени на честота 432 херца. В Древна Гърция музикалните инструменти също били предимно настроени на 432 Херца, както и инструментите на Орфей.   Днешната честота на музиката от 440 Херца не хармонира на хората и не отговаря на космическото движение, ритъма и естествената вибрация.   За пръв път честотата от 432 Херца е променена през 1884 г., но благодарение на усилията на Дж. Верди тя се запазва, след което настройката „Ла“ – от 432 Херца, започва да се нарича „Вердиева“.   По-късно Дж. К. Диген, който служи във ВМС на САЩ и е ученик на физика Херман Хелмхолц, през 1910 г. убедил американската Федерация на музикантите на нейното ежегодно събрание да приеме честотата 440 Херца, като стандартна за оркестри и музикални групи. Той бил специалист в областта на астрономията, геологията, химията, физиката, особено в теорията на светлината и звука.   Честотата 440 Херца била използвана за пропагандистките новини през Втората световна война.   През 1936 г. специалистът в управлението на масите Гьобелс преразгледал честотата 440 Херца. Той знаел, че тази честота най-силно въздейства върху човешкия мозък и може да бъде използвана за управлението на много хора и за пропагандиране на нацизма.   При повишаването на честотата, когато човешкият организъм се лишава от естествената си настройка, мозъкът получава редовно раздразнение. Хората престават да се развиват, появяват се много психически отклонения и се поддават на управление. Затова нацистите приели новата честота от 440 Херца.   Около 1940 г. властите в САЩ въвели настройката от 440 Херца в целия свят и през 1953 г. тя се превърнала в стандарт.   Смяната на честотата от 432 Херца с 440 Херца се обяснява с желанието чрез музиката да се контролират хората.   440 Херца не са естествена честота и музиката с нея конфликтува с енергийните центрове на човека. Музикалната индустрия използва честотата от 440 херца за влияние върху населението, което превръща в агресивно, психически и физически болно.   Тази музика може да генерира нездрави ефекти и антиобществено поведение, разпад на човешкото съзнание.   Вече никой не използва честотата от 432 Херца. Музикантите, които изпълняват музика от барока, предпочитат честота 415, която най-често се използвала преди епохата на класицизма.   Съвременните музиканти често използват 440-442 Херца, а понякога и по-висока честота.   След въвеждането на стандарта от 440 херца, през 1953 г., 23 хиляди музиканти от Франция провели референдум, с който поддържали „Вердиевата“ честота от 432 херца, но те били вежливо игнорирани.   Честотата от 432 Херца съществувала още в Древна Гърция; Платон, Хипократ, Аристотел, Питагор и други велики мислители и философи от античността притежавали безценни знания за целебното въздействие на музиката върху човека и лекували много болести именно със силата на музиката.   Великият цигулар на всички времена А. Страдивари създавал шедьоврите си именно на честота от 432 херца.  Звученето на тази честота е по-спокойно и топло, човек го чувства със сърцето си.   Гьобелс е знаел, че честотата от 432 Херца има съвършен хармоничен баланс. Това е единствената честота, която предизвиква Питагорейската музикална спирала, която съдържа в себе си прочутия и неразгадан КОД на Платон.   Неотдавна американският математик и историк Джей Кенеди, който работи в Манчестърския университет във Великобритания, обяви, че е разкрил тайния код, скрит в произведенията на Платон.   Кенеди твърди, че Платон споделял питагорейските представи за музиката на сферите като музикална хармония на Мирозданието и градил своите произведения по законите на музикалната хармония.   Тези оригинални звукови честоти се използвали и в древните грегориански песнопения, като великия химн на Свети Йоан Кръстител. Според църковните власти те били загубени преди много векове. Тези мощни честоти били открити от доктор Джозеф Пулео и това е описано в книгата „Целебните кодове за биологически апокалипсис“ на д-р Леонард Горовиц.       Честотата от 432 Херца се получава по интересен начин: 24 часа по 60 минути х 60 секунди = 864/2 = 432.   А музиката, която ни заобикаля, не само отвлича нашето съзнание, но го заобикаля и влиза направо в подсъзнанието ни, трансформирайки скритата в него информация, и то така, че хората да могат да бъдат управлявани.  ", "date": "2018.03.17", "title": "Тайната на честотата 432 херца. Днес ни зомбират с честота 440 херца…"}
{"url": "http://www.classa.bg/%D1%81%D0%B2%D1%8F%D1%82/item/379758-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D1%81%D1%82%D0%B0%D0%BD%D0%B0-%D0%BF%D0%BE%D0%B6%D0%B8%D0%B7%D0%BD%D0%B5%D0%BD-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D0%B8%D1%82%D0%B0%D0%B9", "text": "Общокитайското събрание на народните представители гласува единодушно за преизбирането на Си Дзинпин на поста председател на Китайската народна република.   Ван Цишън, бившият ръководител на комисията на Китайската комунистическа партия за проверка на дисциплината, беше избран за вицепрезидент (заместник-председател на КНР).     Си Дзинпин беше преизбран и на длъжността председател на Централния военен съвет.   Ли Чжаншу беше избран за председател на парламента (Общокитайското събрание на народните депутати).   Вотът дойде броени дни, след като беше променена конституцията на Китай и стана възможно президентският пост да е пожизнен.   От 1982 г. имаше ограничение на броя мандати на държавния ръководител. То беше въведено от реформатора Дън Сяопин с цел да не се повтарят занапред кръвопролитията през пожизнената диктатура на Мао Дзедун и в частност хаотичната Културна революция от 1966 – 1976 г.", "date": "2018.03.17", "title": "Си Дзинпин стана пожизнен лидер на Китай"}
{"url": "http://www.classa.bg/%D1%81%D0%B2%D1%8F%D1%82/item/379759-%D0%BC%D0%BE%D1%81%D0%BA%D0%B2%D0%B0-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B7%D0%B0-%D0%BD%D0%BE%D0%B2%D0%B8%D1%87%D0%BE%D0%BA-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BA%D0%B0%D0%B7%D0%B0-%D0%BA%D0%BE%D0%B8-4-%D1%81%D1%82%D1%80%D0%B0%D0%BD%D0%B8-%D1%81%D0%B0-%D0%BD%D0%B0%D0%B9-%D0%B2%D0%B5%D1%80%D0%BE%D1%8F%D1%82%D0%BD%D0%B8%D1%82%D0%B5-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8-%D0%BD%D0%B0-%D0%BE%D1%82%D1%80%D0%BE%D0%B2%D0%B0%D1%82%D0%B0", "text": "Великобритания, Словакия, Швеция и Чехия са сред най-вероятните източници на химическия агент \"Новичок\". Това заяви говорителят на руското външно министерство Мария Захарова, цитирана от местни медии. Тя увери, че газът никога не е бил произвеждан в Русия или СССР.    Използваното за отравянето на Сергей Скрипал вещество може да е от държави, които са проучвали новичока, включително Великобритания, Словакия, Чехия и Швеция, поясни тя. По думите й тези държави са имали програма за новичок от края на 90-те години на XX век до днес. САЩ също трябва да бъдат \"поставени под въпрос\", смята Захарова.      \"Как достигнаха до заключението за руски \"отпечатък\", след като не са ни предоставили тези проби? Логично е да не притежават това вещество. С какви проби са сравнили, за да достигнат до това заключение\", зачуди се тя. Според Захарова Западът лъжи от самото начало.    \"Ако британският премиер и други британски експерти предоставят формулата, ще стане ясно в кои държави са разработени тези агенти\", поясни говорителят на ведомството. Вчера Александър Шулгин, представителят на Русия в Организацията за забрана на химическите оръжия в Хага, заяви, че потенциалният нервнопаралитичен газ, свързан с отравянето на бивш руски шпионин във Великобритания, може да е разработен в САЩ и Великобритания, а не в Русия.   По-рано тази седмица руският експерт Игор Никулин пък каза, че всички запаси от химическия агент новичок са унищожени с помощта на САЩ. Никулин поясни, че САЩ са финансирали програмата за унищожение на запасите от новичок в изследователски обект в Узбекистан в края на 90-те години на XX век. Обектът в Нукус е използван от СССР за разработване на химически оръжия.", "date": "2018.03.17", "title": "Москва с изненадващо разкритие за \"Новичок\"! Мария Захарова каза кои 4 страни са най-вероятните източници на отровата"}
{"url": "http://www.classa.bg/%D1%81%D0%B2%D1%8F%D1%82/item/379760-11-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%BD%D0%B5-%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8", "text": "Парите не са всичко. Един богат, добре заработващ човек, знае какво е необходимо, за да успее в живота. Освен това знае как да управлява парите си, пише profit.bg. Ето няколко неща, които милионерите правят със състоянието си, докато водят разкошен живот.      Милионерите знаят, че не е мъдро да разпиляват вече придобитото. Затова се стараят да го съхранят и увеличават.     Те знаят, че колкото по-рано започнат нещо, толкова по-добре. Затова стават рано. Дори започват да пестят пари в по-ранна възраст.   Една-единствена работа за тях не е достатъчна. За да постигнат финансова независимост, те заемат малки роли, извън собствения си бизнес или професия.     Те вярват, че образованието е от ключово занчение за благополучието. Затова правят всичко възможно наследниците им да имат блестящо бъдеще.     Автоматичното заделяне на средства от приходите е най-лесният начин да не мислите по въпроса, но целите ви да се изпълняват последователно.    , но вярват, че успехът ще се върне в подходящия момент     Това винаги е субективна оценка, но понякога се влияем от чуждото менние, а и от обществото. Богатите не се вълнуват какво мислят другите.     Те влагат парите си в различни финансови инструменти. Не просто един. По този начин увеличават шансовете си за успех.     Плащат кредитните си задължения изцяло. Никакви покупки, които биха нарушили финансовата им стабилност.   търпение и постоянство.    Пример е Уорън Бъфет, който живее в една и съща къща от 1958 г. насам.", "date": "2018.03.17", "title": "11 неща, които милионерите не казват за парите си"}
{"url": "http://www.classa.bg/%D1%81%D0%B2%D1%8F%D1%82/item/379761-%D1%88%D0%B5%D1%84%D1%8A%D1%82-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BC%D0%BE%D0%B6%D0%B5-%D0%B4%D0%B0-%D0%BC%D0%B8%D0%BD%D0%B5-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Газовият проект „Турски поток\" може да мине през България. Това каза в интервю за БНР президентът на Турската асоциация за енергийна икономика Гюркан Кумбароглу. За да се стигне до това обаче, трябва да има решение на високо ниво, допълни експертът. „Разбира се, че е възможно. Първата тръба е предназначена за доставки на газ, които да задоволяват нуждите на Турция.     Другата тръба ще бъде за доставки на газ за Югоизточна Европа. Засега плановете са тя да минава по турско-гръцката граница, а връзката с България да бъде правена през интерконектора между вашата страна и Гърция\", каза Кумбароглу. „Възможно е обаче да има и промяна в плана и тръбата директно да стигне до българо-турската граница.    В момента България прави всичко възможно да се превърне в газов център на Балканите и да получава синьо гориво през различни тръбопроводи, минаващи през Турция. Ето защо виждам възможността за промяна на трасето като напълно реално, но все пак трябва да има много сериозна икономическа обосновка.    Крайното решение трябва да бъде взето на високо ниво\", обясни експертът. Кумбароглу не смята, че отношенията между Атина и Анкара в момента могат да станат основна причина за промяна на трасето: „За Турция няма голямо значение, защото все пак става дума за две съседни държави.    В крайна сметка говорим за проект, от който всички печелят. Затова вярвам, че той ще помогне за подобряването на отношенията между страните като цяло.\" Затоплянето на руско-турските отношения след замразяването им, предизвикано от свалянето на руски бомбардировач от турски военен самолет се случи тъкмо заради енергийните проекти, коментира Гюркан Кумбароглу.    „Първо беше сключено междуправителствено споразумение. Последва проектът за първата атомна електроцентрала в Турция. Честно казано, мисля, че енергетиката е чудесна възможност за затопляне на отношенията. Трябва да признаем обаче, че тя може да доведе и до конфликти\", каза той. Макар енергийните експерти да търсят икономическа логика в проектите, всички признават, че понякога развоят им зависи от международната политическа ситуация.    Президентът на Турската асоциация за енергийна икономика Гюркан Кумбароглу е убеден в необходимостта от изграждане на първата атомна електроцентрала в страната му, която ще посрещне нарастващото потребление на ток.", "date": "2018.03.17", "title": "Шефът на Турската асоциация за енергийна икономика: „Турски поток“ може да мине през България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379762-%D0%B5%D1%82%D0%BE-%D0%BA%D0%BE%D0%B8-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0%D0%BB%D0%B8%D1%87%D0%B0%D0%B2%D0%B0%D0%BC%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D1%8A%D0%BD", "text": "Учени от университета в Кембридж, изследвайки невронните връзки в мозъка, установиха кои спомени хората най- често заличават по време на сън, съобщава сайтът Медикъл експрес. Връзките между невроните, съдържащи актуална информация, по време на сън се засилват.     А онези, които са заети с факти от второстепенно значение, отслабват и впоследствие се заличават. Изследователите провели експерименти, за да изяснят какви процеси протичат в мозъка по време на сън.    Те стимулирали невронните връзки при опитни мишки, докато те се намирали в състояние, подобно на фазата на бавния сън при хората.    По думите на автора на изследването Ана Гонсалес Руеда, заличаването на спомените помага да се предотврати превъзбуждане на нервната система. Мозъкът може да съхранява важната информация в продължение на дълъг период, без да губи необходимите факти.", "date": "2018.03.17", "title": "Ето кои спомени заличаваме по време на сън!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379763-%D0%B8%D0%B7%D0%BB%D0%B5%D0%B7%D0%B5-%D0%BF%D0%BE%D1%80%D0%BD%D0%BE%D0%B2%D0%B0%D1%80%D0%B8%D0%B0%D0%BD%D1%82-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%BB%D0%B0%D1%80%D0%B0-%D0%BA%D1%80%D0%BE%D1%84%D1%82-%D0%B2%D0%B8%D0%B4%D0%B5%D0%BE", "text": "Порновариант на най-новия филм за Лара Крофт се разпространи в нета. Компания, специализирала се в правенето на филми за възрастни, разпространи трейлъра на продукцията си. Филмът е озаглавен Lara Croft. Poon Raider: A DP XXX Parody.  \r\n   Името на продукцията се заиграва с оригиналното име на поредицата за британската археоложка, пише novini.bg. Във версията със знак 18 + главната героиня е наречена Poon Raider (буквално нападателка на женски полови органи), вместо Tomb Raider (нападателка на гробници).  \r\n   \r\n   В порноварианта, който е от четири части, участват звездите от филмите за възрастни Кими Гренджър, Рина Елис, Дани Ди и Райън Райдър. Новият филм за Лара Крофт излезе наскоро и на българския екран. Главната роля се изпълнява от Алисия Викандер. Шведката пое щафетата от американската си колежка Анджелина Джоли. \r\n    ", "date": "2018.03.17", "title": "Излезе порновариант на новата Лара Крофт (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/379756-%D1%84%D0%BE%D0%BD%D0%B4-%E2%80%9E%D1%80%D1%83%D1%81%D0%BA%D0%B8%D0%B9-%D0%BC%D0%B8%D1%80%E2%80%9C-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0%D0%BF%D0%BE%D1%87%D0%BD%D0%B0", "text": "Ако внимателно се следят новините в западните медии, може да се получи впечатлението, че Третата световна война може да започне всеки момент. Психозата и истерията се изкарват почти ежедневно. Сериозно се обмислят различни варианти за развитието на събитията и използването на оръжия за масово поразяване, коментира Фонд „Руский Мир\".   Не дотолкова отдавна като на практика решено се представяше възможното настъпление на Русия към страните от Балтийско море и се анализираха вариантите за водене на бойни действия. При това се признаваше, че Европа не я очаква нищо хубаво. САЩ, които също се намират в обсега на руските ракети, не се споменаваха.     Може би, заради вкоренени традиции, изчисленията се градят на факта, че Америка, какъвто е случаят с предишните две световни войни, ще бъде в състояние да си седне там, зад океана, да понесе само номинална загуба на своите сили, разположени извън нейните граници. Наистина, при това никой не споменава, че прогресът е отишъл далеч напред и президентът на Русия Владимир Путин по време на речта си пред Федералното събрание разказа за истинските възможности на съвременното руско оръжие.   Вашингтон обаче се страхува от далеч по-слабата от Русия Северна Корея, която има много по-скромен ядрен потенциал. Перспективата за раздяла с няколко от своите градове и няколко милиона от своите жители (Пхенян проведе тестови изстрелвания на своите междуконтинентални ракети, и в зоната на обхвата им се намират и Ню Йорк, и Вашингтон), някак си, при цялата войнствена риторика за възможността Северна Корея напълно да бъде унищожена, никак не „вдъхновява Белия дом\".     Лондон, обикновено действа като инициатор на някои антируски инициативи, както сега във връзка със случая на двойния агент и бивш служител на руското ГРУ полковник Сергей Скрипал и сега твърди, че той е отровен по заповед на руските специални служби (самата Великобритания не се притеснява, че няма доказателства, тъй като целта на съвсем друга... ). Твърденията са в неприличен тон, който никак не се съчетава с станалия като фирмен стил на невъзмутимото британско поведения.   Така прозвуча речта на министъра на отбраната на Великобритания Гевин Уилямсън. Той дословно посъветва Москва „да се дръпне настрани и да млъкне\". Реакцията на руското министерство на отбраната се забави. „Що се отнася до грубите изрази на британския министър на отбраната към Русия, то при липса на реални резултати в служебната дейност, видимо те са единственото останало в арсенала на въоръжените сили на Нейно Величество\", така коментира прессекретарят му генерал-майор Игор Конашенков.   Въпросът не е в думите. Не е и в това, че Москва, в навечерието на президентските избори и Световното първенство по футбол, няма нужда да \"трови\" предателя по такъв екзотичен начин. Това според експертите в областта на разузнаването е по-полезно за американските и британските разузнавателни агенции, опитващи се по този начин да се възползват от своя бивш и сега напълно безполезен агент. Нека съпоставим фактите.   САЩ почти ежедневно свикват извънредни заседания на Съвета за сигурност на ООН, чиято цел е да се обвини ръководството на Сирия и Русия в организацията на някои \"химически атаки срещу цивилното население в покрайнините на Дамаск\", а именно в Източна Гута, от които терористите продължават да заплашват жилищните райони на сирийската столица, в т.ч. и руските дипломатически мисии. Доказателствата за такива атаки също не се появяват. И сега този „подарък\" от страна на Лондон.   Следва да се припомни, че в отговор на предполагаемата „химическа атака\" САЩ вече изстреляха през април 2017 59 крилати ракети „Томахоук\" от своите кораби в Средиземно море по сирийската въздушна база „Шайрат\" в провинция Хомс. Както се съобщава, в базата присъстваха руски военни съветници. Тогава като причина стана „химическата атака\", провеждането на която от страна на сирийското правителство никой не доказа.   Началникът на Генералния щаб на въоръжените сили на Русия В. В. Герасимов обсъди положението в Източен Гута с председателя на Комитета на началниците на американските въоръжени сили Джоузеф Дънфорд. Телефонният разговор се проведе по инициатива на руската страна. Министерството на отбраната на Русия заяви, че във всички военни обекти в Сирия, Дамаск, както и в предградията му , има руски военни съветници и военна полиция.   В случай на заплаха срещу тях, въоръжените сили на Руската федерация ще използват мерки за бойно въздействие по средствата за въздушно нападение, както и срещу техните носители. С други думи, ще сваляме американски самолети и ще потапяме кораби. Това е сериозно и трябва да бъде отрезвяващо за потенциалния агресор, който се опитва с пълна сила да запази терористичните организации под свой контрол в Сирия.   Разбира се, никой няма да отприщи ядрена война. Но Третата световна война вече е в ход. Тя не започна дори и след добре известните събития в Либия, когато анализаторите предупредиха, че следващата в този списък ще бъде Сирия. Тяхната прогноза, за съжаление, беше напълно оправдана. Все по-голям брой страни се вливат в орбитата на регионалните войни. И само с общи усилия на този процес няма да се даде да се разпространи.", "date": "2018.03.17", "title": "Фонд „Руский Мир“ : Третата световна война започна?"}
{"url": "http://www.classa.bg/%D1%81%D0%B2%D1%8F%D1%82/item/379757-%D0%B5%D0%B4%D0%B8-%D1%80%D0%B0%D0%BC%D0%B0-%D0%B1%D0%B5%D0%B7-%D0%B0%D0%BB%D0%B1%D0%B0%D0%BD%D1%86%D0%B8-%D0%BD%D1%8F%D0%BC%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D1%83%D0%B2%D0%B0%D0%B6%D0%B0%D0%B5%D0%BC%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B8%D0%B2%D0%B0%D0%BD%D0%BE%D0%B2", "text": "„Без албанци, няма Македония, уважаеми президент Иванаов\", това написа в профила си във „Фейсбук\" албанският премиер Еди Рама, коментирайки становището на македонския президент Георги Иванов, който отказва да подпише указ за обнародване и прилагане на Закона за употреба на езиците.     „Албанският език не е език на неприятел, а е език на конституционно определящ народ в Албания. Без албанците няма Македония!\", пише Еди Рама.", "date": "2018.03.17", "title": "Еди Рама: Без албанци няма Македония, уважаеми президент Иванов"}
{"url": "http://www.classa.bg/%D1%81%D0%B2%D1%8F%D1%82/item/379755-%D0%B4%D0%BE%D0%BA%D0%BE%D0%BB%D0%BA%D0%BE-%D1%81%D0%B0-%D1%83%D1%81%D0%BF%D0%B5%D1%88%D0%BD%D0%B8-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D1%82%D0%B5%D0%B3%D0%B8%D0%B8-%D0%BD%D0%B0-%D1%81%D1%82%D0%B0%D0%BB%D0%B8%D0%BD", "text": "На 17 март 2018 г. се навършват 70 години от сключването на Брюкселския пакт - началното споразумение, с което започна образуването на НАТО, а после и на ЕС. Франция, Белгия, Холандия, Люксембург и Великобритания подписват договор за съюз за 50 години за отпор при въоръжено нападение в Европа и за икономическо, социално и военно сътрудничество. Западна Европа, привързана към американците се обединяват в единен геополитически център, коментира руското издание Взгляд.   Изгода получиха мнозина, но най-много се засилиха САЩ.   Без съмнение постепенното оформяне на западния блок става реакция на разширяването от страна на Съветския съюз, както под формата на пряко прибавяне на земи, така и на политическо господство в Източна Европа.   Тази експанзия стана, от една страна, естественият резултат от победното участие на СССР във Втората световна война, а от друга страна на прякото осъществяване на плановете на Сталин. Сега, 70 години по-късно, можем обективно да оценим степента, в която геополитическите стратегии на „лидера на народите\" наистина са успешни.   Нека да започнем с териториалните придобивания на СССР. Те могат да бъдат разделени на две групи: след сключването на Пакта Молотов-Рибентроп и след края на Втората световна война. Без съмнение сключването на договора с Германия относно разделянето на сферите на влияние е безпрецедентен успех.   Но, ако се изключи завръщането в Русия, макар и Съветска, на милиони западни руснаци - белоруси загубени през 1921 г., по вина на съветската власти в резултат на съвършено „пагубния\" мирен от Рига, всички други териториални придобивки се превръщат в източник на неизчерпаеми проблеми.   Да разгледаме по точки:   1. Балтийските държави, окупирани от съветските войски през 1939 г., бързо дават изобилие от прогермански въоръжени формации и по-късно на силни сепаратистки движения. Руснаците по време на присъединяването са малцинство от населението. През 1930 г. в Естония руснаците са 8%, в Латвия 10,6%, в Литва само 2,4%. Съветската власт от придобиването на Прибалтика интензивно я заселват с руски работници и високо квалифицирани специалисти, строи заводи и фабрики, докато не става дума за русификация на републиките В резултат на това Балтийците станаха по-силни и „благодариха\" на руснаците, превръщайки ги в лишени от свобода неграждани. 2. Западна Украйна със Закарпанието. Всеки знае за ОУН-УПА, за това, че тези територии никога не са били част от руската държава преди, надявам се. Последствията от развитието на украинския национализъм на базата на идентичността на Галиция са обсъждат и до сега и ще се обсъждат и в бъдеще. 3. Бесарабия. През 1930 г. руснаците в нея са 12% - непосредствено след Първата световна война има масово изтичане на славянското население. По-голямата част от населението са молдовци, които гравитират към Румъния, като говорят румънци на един език, но използват кирилицата, а не латинската азбука. Заплахата от война през 1940 г. принуждава Румъния да изостави Бесарабия, но само за известно време. Година по-късно румънският диктатор Антонеску нареди на войските да прекосят Днестър.   Отново, след войната, съветското правителство колонизира Молдова с руски специалисти, толкова много, така че те стават достатъчни за цялото Приднестровие- руски анклав между Молдова и Украйна, която днес може по всяко време да може да се окаже в състояние на тотална блокада. Както можем да видим, на получените от СССР територии след подписването на пакта Молотов-Рибентроп и съответните военни маневри и въоръжени конфликти, живее основно (около 80-90%) неруско население, по отношение на което няма провеждана русификация и което има особено отношение към руснаците като към „окупанти\"   Презнакът на частното (съветската власт), следователно, се прехвърля върху общото (руския народ). Огромни благодарности на Сталин за социалистическата индукция - чувства се и до ден днешен. Териториалните придобивания на СССР след Втората световна война са по-скромни. Кьонигсберг става Калининград - така че Русия да има свои „Хаваи\", плискани от полско и литовско „море\".   Преобладаващото население на Източна Прусия е немско, но на немците трябва да се каже благодаря най-вече за това, че организират извозването на стотици хиляди свои граждани в Западна и Източна Германия.  Днес Калининград е руски анклав, разположен в рамките на Руската федерация - в противен случай местните хора щяха да доказват правото си на самоопределение по въоръжен начин, както бе Приднестровието и както това се случва в Донбас. В допълнение към директните териториални придобивания в Европа, Полша, Чехословакия, Унгария, Румъния и България навлизат в орбитата на съветското влияние.   В резултат забраната за опитите за излизане от „Желязната завеса\" и твърдият отговор на несанкционираните действия стана ръстът на русофобията. Най-характерният пример - чехите, по-рано не изпитващи неприязън към Русия, след потушаването на въстанието то 1968 г. станаха да идентифицират комунизма с руския народ. Когато днес руснаците казват, че разширяването на НАТО и ЕС се е разпространило в нашите граници благодарение на измамата на западните елити, това е само половината от истината. Това не би станало без сталинските териториални придобивки и господството на Съветския съюз, наложено върху източноевропейските народи.   Затова струва ли си, гледайки от днешния ден, да говорим за някакъв специален геополитически гений на Сталин? Създадените от него структури не само отиват в миналото, но и оставят зад себе си негативен шлейф. А неговите противници бележат в Брюксел поредния юбилей.", "date": "2018.03.17", "title": "Доколко са успешни геополитическите стратегии на Сталин?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379750-new-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%80%D0%BE%D0%BA%D0%BE%D0%B4%D0%B8%D0%BB%D1%81%D0%BA%D0%B8-%D1%81%D1%8A%D0%BB%D0%B7%D0%B8-%D0%B7%D0%B0-%D0%B5%D0%B2%D1%80%D0%B5%D0%B8%D1%82%D0%B5,-%D0%BB%D1%8A%D0%B6%D0%B8-%D0%B7%D0%B0-%D1%87%D0%B5%D0%B7-%D0%B8-%D0%BF%D0%BB%D0%B0%D0%B6%D0%BE%D0%B2%D0%B5-%D0%B7%D0%B0-%D1%81%D0%B2%D0%BE%D0%B8", "text": "  Българите много обичаме да се хвалим с традициите си. Кукери, мартеници, капама, ракия, Сирни заговезни. Чужденците да се чудят и маят – бре, какъв народ! Има обаче и традиции, за които не обичаме да говорим, но спазваме. Често се изявява като дебелоочие и наглост. Отишъл онзи ден Борисов в Скопие да почете паметта на близо 12 000 евреи, изпратени в концентрационни лагери, от които 7 хиляди в „Треблинка“. Там и загиват. Изпратени са, когато българските власти управляват по силата на договор с Германия в Македония през 1943 г.  Жестът можеше да е добър, дори исторически, ако същият Борисов не бе отказал закрила на турски граждани, избягали от репресии в Турция.   Почиташ едните жертви, а други обричаш. Това е двоен аршин и аморално, а не постижение в политиката. Някои от тях бяха експулсирани по бързата процедура без да им се даде шанс да защитят правото си на убежище. В Турция моментално бяха вкарани в затвора и каква е по-нататъшната им съдба – никой не знае. Обясненията, че се спазвали някакви законови процедури са неубедителни. През 2017 г. Германия е дала политическо убежище на 196 турски граждани. Меркел лично защити много от тях и си навлече гнева и заплахите на Ердоган. Справедливо и хуманно отношение получават потърсилите убежище и в Гърция. Само Борисов връща добралите се до България заплашени граждани и обяснява ли обяснява, че така трябвало. Иначе Ердоган щял да пусне към България огромен бежански поток да ни залее. Още една лъжа. Всъщност Ердоган държи Борисов „за топките“ за прикриваната от нашия премиер контрабанда на български цигари в Турция, свързвана от турските служби с името на другарчето му Делян Пеевски. Също и с тайните договорки с Иракски Кюрдистан за доставки на оръжия и друга помощ. Затова са му нужни на премиера крокодилските сълзи в Скопие. Ама крокодилски сълзи да видите!   .    В момента тя изживява „златен век“. Много българи се оплакват от корупцията, от мутренското управление, липсата на справедливост, кражбите и лицемерието на управлаващите. Въпреки това гласуват за ГЕРБ. Защото се надяват: да станат част от крадливите кръгове на местно или национално ниво; децата им да се влеят във върхушката; да получат някакъв пост и държавна заплата. Мислят, че лъжата и притворството са вид надежда. Не, не са. За лъжата в политиката могат да се изпишат томове. Не че някой ще ги чете, но за историята, както би казал Цицерон. И ЦЕцерон би го казал, ако някой му го бе написал. Или със свои думи...   Борисов продължава да твърди, че няма нищо общо със сделката да придобиване на ЧЕЗ. Въпреки всички факти, които излязоха наяве. Ще припомня какво каза председателят на Надзорния съвет на ЧЕЗ Вацлав Пачеш пред БНР:  \"   Чехите са наричани от някои евреите на Европа. Каквото правят го правят добре обмислено, обичат точните сметки колкото бирата и не си оставят магарето в калта. Щом назовават конкретно Борисов, значи има защо. Самонадеяността на нашия премиер може би го е вкарала в нов филм от поредицата „Ало, Ваньо“. Очаквайте любопитни записи.   .    Спомнете си какъв шум се вдигна, когато Антон Тодоров и вицето Валери Симеонов размахаха пръст на тв водещи. Стигна се дори до протест пред МС. Имаше и развълнувани текстове за свободата на словото, правата на журналистите и пр. Готино. Същото се повтори, макар и не в такъв мащаб, след нападките на Волен Сидеров по адрес на Горан Благоев от БНТ. Така и трябва. В момента колегите от Би Ай Ти са в тежка ситуация. По много мъгляв начин се смениха собствениците на телевизията. Новият бос Мирослав Янев (зад който също стоят не/известни фигури) обяви, че ще прави „иновативна телевизия“, почвали модерни предавания и прочие лъскави фрази. На практика близо 60 души са унижавани седмици и месеци наред, не им се плаща нито стотинка, нямат достъп до техниката, не знаят какво се случва и т.н. Пита се: къде са сълзливите писания за правда и свобода, къде е солидарността и съпричастността на колегията?   .    Извира буквално отвсякъде. Примерите с нагли шофьори, надменни чиновници и брутални служители на институции, готови да съсипят всеки, за да угодят на шефа – колкото искате. Всички те обаче имат пред себе си примери за подражание от висшия ешалон. Да вземем кметицата на София Йорданка Фандъкова. Кротката, умната, невойнствената, сговорчивата, загрижената „майка“ Тереза на столичани. По-голяма заблуда от тази едва ли бихте могли да си представите. Всекидневни протести.   Вдигат се квартал след квартал. Повод за ескалиращото недоволство са плодовете на тежката корупция в общината и администрацията. Отвратителни ремонти, издълбани от кратери улици, нови и нови строежи без един метър нова инфраструктура. Скъпарски комплекси без канализация и със септични ями. А Ларгото? Предизвестен скандал. Ремонтът, направен преди две години, се оказа боклук. Счупени и извадени плочки, счупени остъклявания.    Грозна, противна картина.  Виновни обаче няма. Вода била избила отнякъде, случвало се на всеки дори вкъщи. Какво като има гаранция на ремонта от 20 години. Щял да се направи нов ремонт на ремонта, но като се затопли времето. Ако Фандъкова не беше от ГЕРБ и любимка на Борисов, той като един гръмовержец щеше да се снима пред разбитото Ларго и да обяви, че зли сили саботират него и европредседателството. На бас, че щеше да го направи. Може да го стори и сега, ако му е отмиляла Данчето. Що да не я жертва и да покаже, че е строг, но справедлив. Само да му го нашепне Цецо, който и без това не може да диша кметицата…и гледайте сеир.   В сряда Борисов отново бе щедър, както обикновено с народните пари и държавната собственост. Раздаде плажни ивици на супер места на свои акрани. Една за ДПС и летните сараи на Доган, друга получи бащата на ЛУКойл-императора Вальо Златев, трета във фирма до ВИС, четвърта на фирма до СИК… Иначе Борисов реве като ерихонска тръба, че спазва законите и не робува на приятелства. И е прав – за бизнес става дума.  Как само си отиват: Баце-СИК-ДПС-ВИС-Златев. Златна симетрия, стабилност, равнопоставеност и баланс. А Валери Симеонов ще трябва да свиква с ролята на кияк за тъпана… Тъпана на Баце.   Такива метаморфози преживяват българските обичаи и традиции. Това, че някои обуват потури и турят калпаци по празниците е зрителна измама. Не се връща някакъв отколешен родолюбив дух, а се прикриват неща, които не са за показване. Фалшив патриотизъм. Духът или го имаш или не. Не го създават крясъците, залепените мустаци и наливането с пиячка послучай годишнини от смъртта на читави българи.   Някой ден ще осъзнаем, че сме възприели като даденост тъгата и унижението. Дано стане по-скоро и дано се възмутим.", "date": "2018.03.17", "title": "New Борисов: Крокодилски сълзи за евреите, лъжи за ЧЕЗ и плажове за свои"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379751-%D0%BC%D1%8A%D0%BB%D1%87%D0%B8-%D0%B8-%D0%BD%D0%B5-%D1%80%D0%B0%D0%B7%D1%81%D1%8A%D0%B6%D0%B4%D0%B0%D0%B2%D0%B0%D0%B9", "text": "  Основният свидетел по делото за източването на Корпоративна търговска банка (КТБ) Бисер Лазов преди време даде показания, че десетки, а може би и стотици ”бенефициенти” са получавали пари на ръка от банката. Неизвестно за какви услуги – договори няма, но пък сред споменатите няма случайни лица – политици, журналисти, социолози, набедени експерти. Информацията гръмна по медиите преди няколко месеца и отшумя – няма документи, договори, разписки. Само твърдения на един вече компрометиран свидетел. Оказва се, обаче, че показанията са послужили за нещо. Прокуратурата започна дела за укриване на данъци, а НАП започва ревизии. Но, видно от данните до момента, това се случва само срещу хора, които са критични към властта, прокуратурата или лицата зад тях.   Журналистът Огнян Стефанов, създател на сайта \"Фрог нюз\" и опонент на властта, тези дни обяви, че е обект на масирана репресия от страна на НАП и прокуратурата. На база на показанията на Бисер Лазов и сподвижничката му Юлия Илиева по делото КТБ НАП му прави ревизия и установява укрити доходи в удивително кръгла сума от 250 000 лв. за 2013 и 2014 г., а прокуратурата започва разследване срещу него. И една малка подробност – ревизионният акт е изпратен на Стефанов по електронната поща, а от НАП се \"подсигуряват\" срещу обжалване, като сами активират линка към акта ( ). Така жалбата на Стефанов срещу акта се оказва просрочена. И това е поредният абсурд в атаката на държавата срещу него.     Първо, ако НАП се специализира в хакерство срещу основно конституционно право на защита на гражданите, къде отиват гаранциите срещу произвол от страна на държавата?   Второ, кога прокуратурата и данъчните ще обявят списъка на \"бенефициентите на ръка\" от КТБ, за да няма съмнение, че действат избирателно спрямо тях?   Трето, защо тя внася обвинения в съда само срещу хора, които публично критикуват властта?   Тези въпроси заслужават конкретни отговори, но за тях има и едно, по-едро обяснение. Това не е правосъдие, а фарс - зад повдигнатите и липсващите обвинения стои не справедливостта, а желанието да се затвори устата на неудобните за властта.", "date": "2018.03.17", "title": "Мълчи и не разсъждавай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379752-%E2%80%9E%D0%B3%D0%BB%D0%B0%D1%81-%D0%BD%D0%B0%D1%80%D0%BE%D0%B4%D0%B5%D0%BD%E2%80%9C-%D1%80%D0%B0%D0%B7%D0%B2%D0%B0%D0%BB%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D1%81-%D1%80%D0%B5%D1%84%D0%BE%D1%80%D0%BC%D0%B0%D1%82%D0%BE%D1%80%D1%81%D0%BA%D0%B8%D1%8F-%D0%B1%D0%BB%D0%BE%D0%BA", "text": "Партия „Глас Народен\" с лидер Светльо Витков напуска коалиционното споразумение с Реформаторския блок. Това се казва в позиция на партията. Основният аргумент за излизането от коалицията е, че партията не желае да продължава да легитимира политическия разпад на традиционната десница. От „Глас Народен\" все пак изтъкват, че остават отворени за диалог с всички десни партии.   Ето какво се казва в позицията на „Глас Народен\":   „През месец февруари 2017 г. ПП Глас Народен подписа коалиционно споразумение с Реформаторски блок, с ясната идея, че единствения път за запазване на дясното, е обединение.     В последвалата предизборна кампания за 44-то НС разцепените на три и самоопределили се за десни коалиции воюваха сами със себе си като оставиха на изборното поле близо 300 хиляди души без представителство в българския парламент. От това спечелиха ГЕРБ, БСП, ДПС, ОП, та дори и ВОЛЯ на Марешки, които произвеждат най-големия законодателен брак в политическата история на България.   В последните месеци инициирахме дебати и срещи за обединение на десните партии, като ясно заявихме, че ПП Глас Народен няма претенции да си приписва водеща роля в този процес, но обединението е задължително, за да има дясната опозиция алтернатива на сегашното управление.   В момента, традиционната десница продължава своя разпад, като десните партии търсят партньори, без значение от мястото им в политическото пространство, чрез които да се бори за влизане в Парламента.   Замразяването на членството на ДБГ в РБ е ясен знак за разединени позиции и непреодолими различия на партиите в Реформаторския блок.   ПП Глас Народен не вижда смисъл да продължава да легитимира политическия разпад на традиционната десница, като следва позиции и действия, в чиито смисъл не сме убедени и които задълбочават разединението.   С настоящото писмо заявяваме, че ПП Глас Народен продължава самостоятелно като остава отворена към всички десни партии, организации и граждани за диалог, общи политики и инициативи.\"", "date": "2018.03.17", "title": "„Глас Народен“ разваля коалицията с Реформаторския блок"}
{"url": "http://www.classa.bg/%D1%81%D0%B2%D1%8F%D1%82/item/379753-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Ердоган може да предизвика война на Балканите, заради вътрешни проблеми в Турция, каза евродепутатът Ангел Джамбазки в студиото на „Събуди се\" по Нова тв. През седмицата турският президент Реджеп Ердоган предупреди: „Гответе се за нова война\". В петък той за пореден път предупреди, че ако Турция отвори границите си за бежанците, Европа ще се сблъска с тежък проблем.     „Турският президент се опитва да възстанови под някаква форма едноличната авторитарна власт в Турция. Той ще се опита да предотврати създаването на кюрдска държава. В момента турските войски водят война на сирийска територия. Но там се преплетоха връзките му с американците в региона\", каза Джамбазки по повод думите на Бойко Борисов, че напрежението на Балканите расте.   Джамбазк икоментира и случаят „Скрипал\". Според него така Великобритакия измества проблеми, които има със Северна Ирландия.   „Премиерът на Великобритания постави ултиматум, руснаците поискаха доказателства. Но ултиматум може да постави и областният управител на Пернишко. Когато нещата на Острова не са добри, идва вариантът „Руска заплаха\", каза евродепутатът.   На въпрос дали идва студена война и къде сме ние в тази игра, Джамбазки каза: „От поне 5 години светът се промени коренно от световния ред, който беше установен с границите от 1915 г., особено в нашата част. В момента всички тези граници не съществуват и световният ред какъвто го познавахме, се разпадна напълно\".   Той обаче не очаква голяма война. „По-скоро ще продължи да се развива тази несигурност, нестабилност и спорадични конфликти в Близкия изток и богатите на петрол полета – изключително важна за света зона\", каза още Джамбазки.", "date": "2018.03.17", "title": "Джамбазки: Ердоган може да предизвика война на Балканите"}
{"url": "http://www.classa.bg/%D1%81%D0%B2%D1%8F%D1%82/item/379754-%D0%BE%D1%82%D0%B2%D0%B5%D1%82%D0%B5%D0%BD-%D1%83%D0%B4%D0%B0%D1%80-%D1%80%D1%83%D1%81%D0%B8%D1%8F-%D0%B3%D0%BE%D0%BD%D0%B8-23-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8", "text": "Русия обяви за „персона нон грата\" 23 британски дипломати и им дава седмица да напусната страната, закрива и британското генерално консулство в Санкт Петербург. Обявяват се за „персона нон грата\" и се изгонват в едноседмичен срок 23 дипломатически сътрудници от посолството на Великобритания от Москва, съобщи съобщи ТАСС, цитирайки руското външно министерството.   „Отчита се диспаритета в броя консулски учреждения на двете страни, отзовава се съгласието на Русия за откриването и функционирането на генералното консулство на Великобритания в Санкт Петербург. Съответните процедури ще се осъществят в съответствие с международно-правовата практика\", пише още в официално заявление на руското МВнР.     Това са ответните мерки на Русия на изгонването от Великобритания на 23 руски дипломати във връзка със скандала с отравянето на бившия руски шпионин Сергей Скрипал и дъщеря му, за което Лондон обвини Москва.   По-рано днес посланикът на Великобритания в Русия Лори Бристоу бе повикан на разговор в руското министерство на външните работи за да бъде уведомен какви са ответните мерки на Русия по случая „Скрипал\". Вчера руският посланик в Лондон получи дипломатическа нота, която го уведомява, че Сергей и Юлия Скрипал са в критично състояние.   Великобритания обвини Русия за покушението над Скрипал и дъщеря му, а Кремъл ги нарече „шокиращи и непростими. Руският външен министър Сергей Лавров и говорителят на президента Дмитрий Песков заявиха, че Москва ще отговори скоро на изгонването на 23 руски дипломати от британския премиер Тереза Мей. Пред репортери в петък Дмитрий Песков за пореден път отриче Русия да е нареждала атаката срещу Скрипал и дъщеря му в Солсбъри.\"Всякакво замесване на нашия президент е нищо друго освен шокиращо и непростимо от гледна точка на дипломатическото поведение\", добави той. Зад обвиненията на Тереза Мей към властта в Русия, че именно тя стои зад случая „Скрипал\", застанаха Франция, Германия, Съединените щати.", "date": "2018.03.17", "title": "Ответен удар: Русия гони 23 британски дипломати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379746-%D0%B2%D1%82%D0%BE%D1%80%D0%B0%D1%82%D0%B0-%D1%81%D1%80%D0%B5%D1%89%D0%B0-%D1%81-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D0%B4%D0%B5%D0%BD%D0%B8%D1%81%D0%BE%D0%B2%D0%B8-%D1%85%D0%BE%D1%80%D0%B0", "text": "Преди около 41 000 години млада жена умира в студена пещера, високо в планината Алтай в Сибир. Учените откриват една от костиците на кутрето й през 2008 г. Извличат нейното ДНК. А от него стигат до извода, че жената е принадлежала към неизвестна дотогава група от древни човеци, които са нарекли \"Денисови хора\" по името на пещерата, където е бил открит пръстът.   И до този момент нямаме представа как са изглеждали Денисовите хора. Всички известни фосили от Денисови хора - кутре, пръст от крак и два зъба - се събират върху една длан.     Сега вече знаем доста повече за тях. Знаем почти всяка буква от техния геном. Знаем също, че те са се отделили от близките им сродници - неандерталците, преди около 400 000 г., и че двете групи са се отделили от хомо сапиенс преди около 600 000 години.     В резултат на това ДНК на Денисовите хора присъства в гените на народи от Азия и Меланезия. Един от тези \"Денисови\" гени осигурява на съвременните тибетци критично важна способност за адаптация, които им позволява да оцеляват на голяма надморска височина.   Благодарение на изследванията на Шарън Браунинг във Вашингтонския университет, вече знаем, че ДНК на Денисовите хора се е включило в човешкия геном на два пъти.     Браунинг разработва техника, която сравнява геномите на много съвременни хора и търси нишки ДНК, които с необичайно разнообразни в сравнение със съседните сегменти. Тези разнообразни нишки е вероятно да са наследени от древни човешки видове като неандерталците, Денисовите хора или други все още неоткрити групи.   Тя сравнява сегментите с генома на древните човешки същества, за да определи от коя група точно идва това ДНК.     Но за нейна изненада, намира и сегменти, които са видимо Денисови по произхода си, но са много по-неточни като съответствие с жената от Алтай. Достатъчно близки са, за да е сигурно, че са от Денисови хора, но не са толкова точно съвпадащи.   Това показва, че съвременните хора са наследили ДНК от две отделни групи Денисови хора. Според Браунинг предтечите на съвременните меланезийци са се срещали с Денисовите хора по време на експанзията си из Южна Азия и Малайския полуостров. Двете групи са се смесвали, като около 5% от съвременното меланезийско ДНК има Денисов произход.   Приблизително по същото време предтечите на съвременните жители на Източна Азия са поели по по-северен път през континента, и са се срещнали с друга група Денисови хора, вероятно някъде в близост до пещерата в Алтай. Отново е имало секс. Това е вторият случай, в който Денисово ДНК е проникнало в човешкия геном.     Браунинг предполага, че след като има две Денисови вълни, може би ще засече същата тенденция и при неандерталците. За нейна изненада не се случва нищо подобно. Хората от Евразия могат да проследят около 2% от своето ДНК до неандерталците, и изглежда, че тези гени произлизат от една-единствена вълна на смесване с конкретна група -вероятно тя е живяла в европейската част на териториите им.   Това донякъде противоречи на съвременните познания по този въпрос. Някои учени твърдят, че няколко групи от неандерталци са дарили от своето ДНК на съвременните хора, което би обяснило защо източноазиатците имат много повече неандерталско ДНК, отколкото европейците.   Браунинг и нейните колеги обаче твърдят, че не е така, и имат сериозни доказателства, подкрепящи техните изводи.   Засега твърдението изглежда нелогично - знае се, че неандерталците са живели в Европа и Азия, докато Денисовите хора до момента са открити единствено в една сибирска пещера. Тази представа обаче може да е подвеждаща.   Учените анализират генома на двама неандерталци - единият от пещерата Виндия в Хърватия, и друг от региона на Алтай в Сибир - и разликите между тях са по-малки, отколкото между двете Денисови популации, които Браунинг е идентифицирала в разработките си.     Възможно е Денисовите хора да са били по-масово разпространени, отколкото показват ограничените находки на техни кости. Може да са се смесвали с азиатци и папуаси, тъй като тези населения многократно са се срещали.   Цялата налична информация за Денисовите хора идва от ограничен генетичен материал от една пещера. Затова всякакви допълнителни разкрития са особено вълнуващи за изследователите.    ", "date": "2018.03.17", "title": "Втората среща с мистериозните Денисови хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379747-%D0%B1%D0%B0%D0%B1%D1%85-%D0%BE%D1%82%D0%BA%D1%80%D0%B8-3-%D0%B2%D0%B8%D0%B4%D0%B0-%D1%81%D0%B8%D1%80%D0%B5%D0%BD%D0%B5-%D0%B8-2-%D0%B2%D0%B8%D0%B4%D0%B0-%D0%BA%D0%B0%D1%88%D0%BA%D0%B0%D0%B2%D0%B0%D0%BB-%D0%B1%D0%B5%D0%B7-%D0%BC%D0%BB%D1%8F%D0%BA%D0%BE", "text": "  През 2017 г. са взети общо 169 проби от следните храни: 98 бр. от сирене; 46 бр. от кашкавал; 17 бр. от масло и 8 бр. от кисело мляко.   При лабораторното изпитване на пробите е установено, че в 5 от тях е имало наличие на немлечни мазнини /в 3 проби сирене и в 2 проби кашкавал/, което е 2.96 процента установени несъответствия.     За констатираните несъответствия са предприети мерки за изтегляне от пазара на тези храни и за преетикирането им като имитиращи продукти, съдържащи в състава си мляко. На нарушителите са съставени и връчени актове за установяване на административно нарушение.   Проверките продължават и през 2018 г., като на продуктите се прави и физико-химичен анализ за съдържание на мазнини, вода и други показатели.   По инициатива на дирекцията „Контрол на храните“ към Българската агенция по безопасността на храните /БАБХ/ комисия от представители на агенцията, Асоциацията на млекопреработвателите, Националната асоциация на млекопреработвателите и Комисията за защита на потребителите правят внезапни проверки в търговската мрежа, като на произволен принцип взимат проби от сирене, масло, кисело, прясно мляко и други млечни продукти, които изследват.   Целта е да се установи дали се спазват изискванията на Наредбата за специфичните изисквания към млечните продукти и дали в тях не са вложени немлечни мазнини, съобщават от БАБХ.   По предварително споразумение всяка седмица на ротационен принцип представител на една от организациите определя различни търговски обекти, откъдето всеки член на комисията взима по два вида млечни продукти от различни производители за лабораторно изпитване.  ", "date": "2018.03.17", "title": "БАБХ откри 3 вида сирене и 2 вида кашкавал без мляко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379748-%D0%B1%D1%80%D1%8E%D0%BA%D1%81%D0%B5%D0%BB-%D1%81%D0%B5-%D0%B7%D0%B0%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0-%D0%BE%D1%82-%D0%B3%D0%B8%D0%BD%D1%87%D0%B5%D1%82%D0%BE-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D1%87%D0%B0-%D0%BD%D0%B0-%D1%80%D0%BE%D0%B4%D0%BD%D0%B0%D1%82%D0%B0-%D1%87%D0%B5%D0%B7", "text": "      Еврокомисарят по енергетиката изненадващо се стовари у нас след изнесените скандални данни за купувача на родната ЧЕЗ. Неочаквано у нас пристигна вицепрезидентът на Еврокомисията и комисар по енергетиката Марош Шефчович. Официалният повод за гостуването е незначителен форум, който не е част от официалната европейска програма на председателството ни. Става дума за инициативата на Института за енергиен мениджмънт „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“.   Тогава защо дойде еврокомисарят по енергетиката Шефчович?   Грубо казано, дреме му на един еврокомисар какви ще ги дъвчат неправителствените организации, които нямат реално място в енергетиката освен при защита на потребителите й.   Но обществения скандал около Гинчето и изнесените за сделката скандални данни предизвикаха жив интерес в Брюксел – както зад кулисите и неофициално, така и официално с това посещение.   Ето какво каза енергийният комисар:   – Разговаряхме с премиера Бойко Борисов във връзка с продажбата на ЧЕЗ. Съгласихме се, че това е сделка между частни компании. Имаме информация, че всички отговорни органи в България извършват необходимите оценки и проверки (бел.: какъв намек за разни МВР-та и ДАНС-аджии, а!)   – Искам да повторя, че макар че това e една сделка между частни компании и ние от Еврокомисията бихме искали да знаем, че се спазват всички принципи и закони, които са в европейското законодателство (а тук намекът е почти право куме в очите)   – Трябва да се види най-напред как ще бъде финализирана сделката, дали е спазен третия енергиен пакет. Едва тогава би могла да се произнесе главна дирекция „Конкуренция“ или главна дирекция „Енергетика“ на ЕС (а това е нещо като предупреждения да се внимава в играта)   Разбира се, понесени на „крилете“ на европредседателството и знаейки редица по-важни проблеми на ЕКС, родните властомафиоти ще си пуснат това между ушите. Е, за тяхна сметка ще е.   Втората причина за визитата беше газовият хъб. ЕС финансира на 50% предпроектното проучване.   Еврокомисарят даде добра оценка на идеята. Заяви и следното: – Освен това има много добро развитие на интерконекторни връзки в България – както тези, които в момента са изградени, така и тези, които са в процес на изграждане.   Явно не е много в час и са го лъгали на ангро.   Част от интерконекторните връзки са доникъде, а проектният им капацитет им не е достатъчен за нуждите на газовия хъб. Но здраве да е! Това са проблеми, които наш,те ако решат и Кремъл не им скръцне със зъби, ще ги оправят, макар и чрез някоя далавера и за себе си.   Шефчович ще се срещне и с президента Радев, където също ще се обсъди Хъба и казуса „Гинче“.", "date": "2018.03.17", "title": "Брюксел се заинтересува от Гинчето след скандалните данни за купувача на родната ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379749-14-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%81%D1%82%D1%80%D1%83%D0%BA%D1%82%D1%83%D1%80%D0%B8-%D0%BF%D1%80%D0%B8%D0%BA%D1%80%D0%B8%D0%BB%D0%B8-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D1%82%D0%B5%D0%B6%D0%BA%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0", "text": "14 областни дирекции на полицията в страната са прикривали сигнали за тежки престъпления. Това става ясно от съвместна проверка на ГДНП и „Инспектората\", научи Фрог нюз от свои източници в МВР.   Оказва се, че сигналите били подавани от граждани. Жалбите им, обаче не са придвижвани според законоустановения ред. По тях не се е работило, нито пък била уведомена прокуратурата, установила въпросната проверка. Предполага се, че по този начин ръководствата на въпросните структури са манипулира статистиката, така че всичко в региона да изглежда „цветя и рози\". От няколко години МВР-шефовете отчитат спад на регистрираните престъпления.     Ето къде точно са укривани данните за престъпленията: София-област, Стара Загора, Пазарджик, Ловеч, Велико Търново, Бургас, Варна, Видин, Монтана, Перник, Плевен, Силистра, Габрово и Търговище.   Абсурдното е, че от всички директори на прегрешили полицейски структури са поискали становища не само как да се справят с проблема, но и предложения за наказания. Твърди се, че най-засегнати ще бъдат началниците на районни управления. Припомняме ви, че те реално са на пряко подчинение на шефовете на ОДМВР-та и правят това, което те им кажат. На този етап скандалният доклад, за който Фрог нюз единствен писа, се пази в пълна тайна.", "date": "2018.03.17", "title": "14 полицейски структури прикрили сигнали за тежки престъпления. Вижте кои са!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379745-%D0%B5%D0%BF%D1%8A%D0%BB-%D0%B4%D0%BE%D0%B1%D0%BB%D0%B8%D0%B6%D0%B0%D0%B2%D0%B0-%D1%82%D1%80%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0", "text": "Акциите на Apple поскъпват и компанията от Купертино може първа в историята да достигне пазарна капитализация от 1 трилион долара. По-рано тази седмица ценните книжа на ИТ гиганта се търгуваха за над 182 долара, в резултат на което Apple поскъпна до над 925 млрд. долара, отбелязва CNBC. Поскъпването на Apple се случва на фона на рекорден ръст на индекса на технологичните компании Nasdaq. Допълнителен тласък даде и намерението на Apple да придобие услугата Texture за продажба на абонаменти за цифрови издания. Предполага се, че с нейната покупка Apple ще печели солидно от услуги на абонаментен принцип. Според анализатори, влияние върху котировките на ИТ корпорацията е оказало и изявлението на старши вицепрезидента по софтуер и услуги Еди Кю, че Apple няма интерес от поглъщане на медийни гиганти и нейни партньори като Netflix и Disney. Apple продължава да бъде най-скъпата компания в света. След нея по пазарна капитализация се нареждат Alphabet, Amazon и Microsoft, които се оценяват съответно на 792, 769 и 727 млрд. долара. Акциите на Amazon обаче поскъпват по-бързо от тези на Apple. През последната година котировките на най-големия онлайн магазин се покачиха с 87,5%, докато Apple добави само 30% към стойността си. За последните пет години Amazon е поскъпнала с 483%, спрямо 195% за Apple. Според прогноза на Thomson Reuters, ако двете компании запазят сегашните си темпове на ръст в пазарната капитализация, Amazon ще премине границата от 1 трлн. долара през август 2018 г., докато Apple ще постигне същото седмица по-късно", "date": "2018.03.17", "title": "Епъл доближава трилион долара"}
{"url": "http://www.classa.bg/%D1%81%D0%B2%D1%8F%D1%82/item/379741-%D0%B3%D0%BB%D1%83%D0%BF%D0%BE%D1%81%D1%82%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BF%D0%BE-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BD%D0%B0-%D0%B8%D0%BC%D0%BF%D0%BE%D1%82%D0%B5%D0%BD%D1%82%D0%BD%D0%BE%D1%81%D1%82", "text": "Руското министерство на отбраната описа като \"вулгарни\" изразите на британския министър на отбраната, Гавин Уилямсън, наскоро отправени към Русия.   Това са думи типични за \"продавачка на пазара, които много точно характеризират висшата степен на интелектуална импотентност на Гавин Уилямсън\", обяви говорителят на руското министерство на отбраната Игор Конашенков в изявление.   \"Всичко това не прави нищо, освен само да потвърди нищожността на всички твърдения на Лондон срещу Русия, чути през последните години, но също така и пълната нищожност на самите обвинители\", заяви руският генерал.   \"Що се отнася до вулгарните изрази на министъра на отбраната за Русия, вероятно при липса на действителни резултати от работата му, това очевидно е единственото нещо, останало в арсенала на въоръжените сили на Нейно Величество\", добави той .   На 15 март, след реч в град Бристол, Уилямсън бе запитан за отговора на Лондон на обявеното предстоящо експулсиране на британски дипломати от Москва. Уилямсън предложи на Русия да \"изчезне и да млъкне\".   \"Какво друго може да каже министърът на отбраната на страната, която крие обстоятелствата за използването на токсични химикали на своя територия и не иска да предостави съществуващата информация, както се изисква от Конвенцията за химическите оръжия? Лондон явно има нещо, което да крие, партньорите са нервни\", заяви говорителката на Министерството на външните работи на Русия Мария Захарова във Facebook.   Експертите смятат, че самото Обединено кралство има химическата формула на Новичок и биха могло да го получат на британска територия", "date": "2018.03.17", "title": "\"Глупостите срещу Русия на британския секретар по отбраната разкриват неговата интелектуална импотентност\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379742-%D0%BF%D1%80%D0%B8%D0%BC%D0%B8%D1%80%D0%B5%D0%BD%D0%B8%D0%B5-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Скандалите между патриотичните формации в парламента около посещението на руския патриарх Кирил, който дойде на 3 март за честванията на 140-годишнината от Освобождението и изрази недоволство, че не почитаме достатъчно руския принос, са напът да затихнат. „Укротихме се\", коментираха депутати от трите формации Действително резултатите от операция укротяването на опърничавите „Обединени патриоти\" (ОП) вече са налице. Лидерът на „Атака\" Волен Сидеров, който поиска оставката на вицепремиера Валери Симеонов, вече не я иска, макар да продължава да настоява за извинението му за думите си, че Кирил е „второразрядно съветско ченге, известен още като цигарения митрополит на Русия\". Симеонов обаче обяви, че няма да се извини, защото даже е бил много обран в определенията си за патриарха. Размяната на реплики между русофобското и русофилското крило в ОП, които на всичкото отгоре имат обща история като партньори в различни периоди от съществуването на формациите си, породи шум в системата и миналата седмица се заговори за разпад в патриотичната коалиция. Очакванията за промяна на коалиционната формула обаче се оказаха фалшиви, защото Патриотите нямат намерение да напускат властта чрез разпадането на коалицията си. И това се каза ясно от „Атака\", НФСБ и ВМРО. „Не би трябвало да се търсят драми. Още като подписвахме коалиционното споразумение между трите формации, се разбрахме да оставим настрана темата за Русия и АЕЦ „Козлодуй\", защото сме наясно, че част от електората на „Атака\" е настроен русофилски\", обясниха пред „Икономист\" депутати от ОП. Според лидера на ВМРО Красимир Каракачанов тонът трябва да е по-премерен, но не е реалистично да се очакват трусове, които да доведат до оттеглянето на Патриотите от властта. Там балансът е постигнат с разпределение на постовете и трите формации са се разбрали, че всяка трябва да следва освен общи цели, но и тези на партиите и електоратите си, които са различни, и да избягват колизии помежду си. Нещо, което трудно се постига. Според депутати от БСП гневът на Сидеров, станал повод за острата му реакция от миналата седмица, е напълно оправдан. След избухването на Валери Симеонов към патриарх Кирил някои русофилски настроени организации на „Атака\" са обявили, че ще се върнат в естествения си хабитат – БСП. В момента социалистите нямат здрави връзки с Русия, но поне не се държат враждебно към нея. „Имаше анонси от страна на членове на „Атака\" в Кърджали, че имат интерес към нас\", коментира неофициално ситуацията депутатът от БСП Александър Симов. В парламента се говори също така, че Сидеров освен електорални има и финансови обвързаности с руски православен фонд, което го прави още по-ревностен на тема Русия. В близките дни предстои трите формации да се съберат, за да изяснят още веднъж публичното представяне на позициите си. „Искахме това да се случи още във вторник, но тогава лидерът на ВМРО Красимир Каракачанов беше на посещение в Румъния. В сряда Валери Симеонов от НФСБ и Искрен Веселинов от ВМРО имаха рождени дни, така че отложихме разговора\", обясниха пред „Икономист\" депутати от ОП. И трите формации признават, че са в състояние на „относителен мир\" от много време насам. Той допуска и парадокси като този на конгреса на НФСБ през октомври миналата година, на който Валери Симеонов не покани своите коалиционни партньори. Или пък пускането на декларации срещу ВМРО за несъгласувани медийни участия. Но това не е заплаха за коалицията – в името на споделянето на властта. Не е ясно обаче дали трите формации на ОП ще се явят в същия формат на следващите избори.", "date": "2018.03.17", "title": "Примирение в името на властта"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379743-%D0%B5%D0%BA-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "Европейската комисия изглежда е изправена пред най-големият си спор с Вашингтон във връзка с наложените от САЩ мита за вноса на стомана и алуминий, според доклад на комисията за вътрешна употреба, цитиран от германското издание „Франкфуртер Алгемайне Цайтунг\" (FAZ). ЕК изглежда вече не вярва в намесата на президента на САЩ Доналд Тръмп в търговския спор и също така определя на много слаби шансовете за успех на евентуално съдебно дело пред Световната търговска организация (СТО), съобщава FAZ, визирайки документ за вътрешна употреба на Съвета на министрите на Европейския съюз. В документа се посочва, че комисията предупреждава държавите – членки да не бъдат „големи оптимисти\" относно шансовете Доналд Тръмп да освободи ЕС от въведените неотдавна митнически тарифи за вноса на стомана и алуминий, въпреки че ЕК възнамерява да проучи тази възможност в по-нататъшни дискусии с американските власти. Европейската комисия продължава да отбелязва, че страните – членки на ЕС трябва да очакват най-лошото, като същевременно посочва, че споровете в рамките на СТО предлагат малък шанс за решаване на ситуацията. Докладът също така потвърждава, че европейският комисар на търговията Сесилия Малмстрьом настоява да се срещне с американския търговски секретар Уилбър Рос по някое време през следващата седмица, за да бъде обсъден този важен въпрос", "date": "2018.03.17", "title": "ЕК не изключва търговска война със САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379744-%D0%B4%D0%BE%D0%B9%D1%87%D0%B5-%D0%B1%D0%B0%D0%BD%D0%BA-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%B7%D0%B0%D0%B3%D1%83%D0%B1%D0%B0-%D0%B7%D0%B0-2017", "text": "Дойче банк публикува своя окончателен финансова доклад за 2017-а година, като отчете доста по-висока загуба за миналата година от предварителната оценка. Според одитираните резултати, цитирани от Ройтерс, водещата германска кредитна институция е излязла през 2017-а година на нетна загуба от 735 млн. евро.Tова е доста над нетната загуба за 497 млн. евро, според предварителните и неодитирани резултати на банката, публикувани в началото на миналия месец. Преизчислението е в резултат от корекция на оценката на т.нар. „отсрочени данъчни активи\" на германската банка в Обединеното кралство. Това представляват минали кредити и удръжки, които дружествата могат да използват за компенсиране при бъдещи плащания на данъци. Освен това Управителният и Надзорният съвет на Дойче банк ще предложат на нейното годишно общо събрание да бъде раздаден дивидент от 11 евроцента за всяk една акция. Трябва да се има предвид, че за 2015-а и 2016-а години банката раздаде дивидент за общо 19 евроцента на акция. От банковата институция заявиха, че остават ангажирани с целта да постигнат нетна печалба и изплащане на конкурентен дивиденти за настоящата финансова и календарна година. Според последния финансов отчет, броят на служители в Дойче банк е намалял през 2017-а година с 2209 (или с 2,25) до общо 97 535 служители. За изминалата година, заплатата на главния изпълнителен директор Джон Краян на най-голямата германска банка пък е била в размер на 3,4 млн. евро. В същото време се оказа, че Дойче банка е изплатила за 2017-а година бонуси за цели 2,3 млрд. евро, което е четири пъти по-голям сума, отколкото бонусите, които бяха раздадени през 2016-а година, въпреки че банката отчете по-голям нетна загуба за миналата година. Въпреки по-голямата от очакваното нетна загуба за 2017-а година, акциите на Дойче банк поскъпват с 0,5% в началото на днешната търговия във Франкфурт, която стартира по-късно от обичайното поради технически причини. Говорител на Deutsche Boerse заяви, че търговията се забавила поради проблем със свързаността и за да се осигури стабилен равноправен достъп на всички участниците на пазара до системата за търговия.", "date": "2018.03.17", "title": "Дойче банк със сериозна загуба за 2017"}
{"url": "http://www.classa.bg/%D1%81%D0%B2%D1%8F%D1%82/item/379736-%D1%81%D0%B8%D0%BB%D0%B2%D0%B5%D1%81%D1%82%D1%8A%D1%80-%D1%81%D1%82%D0%B0%D0%BB%D0%BE%D1%83%D0%BD-%D0%B2-%D0%B1%D0%BB%D0%B5%D1%81%D1%82%D1%8F%D1%89%D0%B0-%D1%84%D0%BE%D1%80%D0%BC%D0%B0-%D0%BD%D0%B0-71-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82", "text": "Холивудската легенда Силвестър Сталоун е качил на своя профил в \"Инстаграм\" нов видеоклип, в който актьорът прави набирания на лост на 71-годишна възраст.   В записа, звездата на сагата \"Роки\" повдига, освен себе си, и тежест от 50 килограма, окачена на краката му.   5,7 милиона последователи на актьора в Instagram бяха изумени от новия спортен подвиг на Сталоун. \"Вие сте пример за всички\" или \"Велик Сталоун!\" бяха масата от коментарите на от потребителите.", "date": "2018.03.17", "title": "Силвестър Сталоун в блестяща форма на 71-годишна възраст"}
{"url": "http://www.classa.bg/%D1%81%D0%B2%D1%8F%D1%82/item/379737-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%BE%D0%B1%D1%8F%D0%B2%D1%8F%D0%B2%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D0%B6%D0%B4%D1%83%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%BC%D0%B5%D0%B4%D0%B8%D0%B9%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F", "text": "Основателят на компаниите SpaceX и Tesla, Илън Мъск, обяви намерението си да развива бизнеса си в областта на медиите. Бизнесменът публикува в туит името \"Thud\". По-късно той обясни, че това е \"името на новата му междугалактическа медийна империя\".   Представител на Илън Мъск потвърди пред седмичника Variety, че изобретателят не се шегува и че Thud е наистина името на компанията, но не даде повече подробности.   Порталът The Daily Beast беше съобщил, че Илън Мъск планирал да придобие новинарския сатиричен сайт The Onion, но в крайна сметка наел няколко от най-изявените му бивши служители, за да работят по нов таен проект.   По-конкретно, в неговия тим сега са бившият издател на сайта Коул Болтън и бившият главен редактор Бен Бъркли, които от своя страна потвърждават, че ще бъдат интегрирани в \"нов комедиен проект\". Според известна информация, Болтън и Бъркли също са наели трима писатели и редактор от The Onion за проекта.   \"Очевидно е, че комедията е следващата граница, след електрическите превозни средства, космическите изследвания и мозъчно-компютърните интерфейси, не знам как някой може да го игнорира\", каза Мъск.   Някои медии публикуваха, че милиардерът може да се шегува, но така се говореше и когато Мъск обяви плановете си да изпрати електрическата си кола в космоса или да лансира продажба на огнехвъргачка антизомби.", "date": "2018.03.17", "title": "Илън Мъск обявява създаването на \"Междугалактическа медийна империя\""}
{"url": "http://www.classa.bg/%D1%81%D0%B2%D1%8F%D1%82/item/379738-%D1%82%D1%80%D1%8A%D0%BC%D0%BF-%D1%83%D1%81%D0%BA%D0%BE%D1%80%D1%8F%D0%B2%D0%B0-%D0%BF%D0%BB%D0%B0%D0%BD%D0%B0-%D1%81%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BE%D0%BF%D0%B8%D0%B0%D1%82%D0%B8%D1%82%D0%B5,-%D1%81%D0%BC%D1%8A%D1%80%D1%82%D0%BD%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B8-%D0%B7%D0%B0-%D0%B4%D0%B8%D1%81%D1%82%D1%80%D0%B8%D0%B1%D1%83%D1%82%D0%BE%D1%80%D0%B8%D1%82%D0%B5", "text": "Администрацията на президента на САЩ Доналд Тръмп, финализира разработката на отдавна обявен план, имащ за цел да намери решение на кризата с опиати. Планът включва полицейски мерки, както и смъртно наказание за някои търговци на дрога. Кризата предизвиква сериозна загриженост у защитниците на общественото здраве и републиканците в Конгреса, съобщава Politico.   Според вестника, амбициозният план може да бъде обявен най-рано в понеделник, когато Тръмп посети Ню Хемпшир, силно засегнат щат от епидемията от злоупотреба с наркотици. Инициативата, междувременно предлага да се промени начина, по който правителството заплаща рецептите за опиати, като ограничи достъпа до мощните обезболяващи. Също така ще се създаде нова работна група в Министерството на правосъдието, която да наблюдава по-агресивно интернет продажбите.   Това конкретно предложение на Белия дом за справяне с опиатите, е било предшествано от оплаквания от държавни здравни служители и сектори, разтревожени от проблема, които твърдят, че Тръмп се движи твърде бавно в борбата с епидемията, въпреки че в предизборната си кампания той обеща да премахне кризата, засягаща цялата страна.   Планът, освен това, може да струва милиарди долари повече от това, което е предвидил Тръмп, а може би и много повече, отколкото който и да е финансов пакет, приет от Конгреса, което повдига въпроса кога всъщност ще се реализира.   В същото време, ентусиазмът на Тръмп да се установи смъртно наказание за някои наркотрафиканти, също алармира активистите за човешки права, които казват, че идеята е била неефективна в други страни и ще възкреси неуспешната война на нацията срещу наркотиците.", "date": "2018.03.17", "title": "Тръмп ускорява плана си за борба с опиатите, смъртно наказание и за дистрибуторите"}
{"url": "http://www.classa.bg/%D1%81%D0%B2%D1%8F%D1%82/item/379739-%D0%B8%D1%81%D0%BF%D0%B0%D0%BD%D0%B8%D1%8F-%D0%B3%D0%BB%D0%BE%D0%B1%D0%B8-whatsapp-%D0%B8-facebook-%D0%B7%D0%B0-%D0%BF%D1%80%D0%B5%D0%BE%D1%82%D1%81%D1%82%D1%8A%D0%BF%D0%B2%D0%B0%D0%BD%D0%B5-%D0%B8-%D1%82%D1%80%D0%B5%D1%82%D0%B8%D1%80%D0%B0%D0%BD%D0%B5-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%BD%D0%B0-%D1%82%D0%B5%D1%85%D0%BD%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Испанската агенция за защита на данните (AEPD) е наложила глоби в размер на 300,000 евро (369,429 долара) на платформите Facebook и WhatsApp за \"предаване и третиране\" на личните данни на своите потребители без съгласието им, съобщава интернет страницата на институцията.   WhatsApp е санкционирана за прехвърляне на данни във Facebook, без да е получила \"валидно съгласие\" от потребителите. Facebook, от своя страна, трябва да плати глобата за използването на тези данни за свои собствени цели, също без да има \"валидно съгласие\" от интернет потребителите.   AEPD съобщи, че социалната мрежа на Цукърбърг \"използва информацията на потребителите, предоставена от WhatsApp, за конкретни цели на техните услуги и в крайна сметка в полза на тяхната дейност\". Агенцията разглежда тези действия като \"сериозни нарушения на Органичния закон за защита на данните\".   WhatsApp - закупена през 2014 г. от Facebook - актуализира през август 2016 г. условията на своята услуга и политика за поверителност. След това приложението за съобщения въведе промени, като споделяне на информация за потребителите му с Facebook.   \"Приемането на тези нови условия беше задължително, за да може да се използва приложението за изпращане на съобщения, а предаването на лични данни с Facebook, което няма никаква връзка с целите, определени при първоначалното събиране на данни, става без потребителите да имат адекватна информация и без възможност за отказ \", се посочва в декларацията.   Междувременно AEPD осъди практиката, при която потребителите, които вече са инсталирали WhatsApp, са били принудени да приемат новите условия до определен краен срок, за да продължат да използват услугата. Освен това тя посочи, че новите потребители дори не могат да се насладят на приложението, без да дадат разрешение за новите условия. Агенцията е постановила, че тези злоупотреби могат да се тълкуват като \"нещо, което оказва реално влияние върху свободата на избор на заинтересованата страна\" и за което съгласието не може да се счита за свободно.   AEPD обясни, че според закона, съгласието, освен че е свободно, трябва да бъде също така специфично и информирано. Органът отбеляза, че условията, наложени от WhatsApp, не съответстват на тези два критерия, тъй като те са неясни и двусмислени.", "date": "2018.03.17", "title": "Испания глоби WhatsApp и Facebook за \"преотстъпване  и третиране\" на личните данни на техните потребители"}
{"url": "http://www.classa.bg/%D1%81%D0%B2%D1%8F%D1%82/item/379740-%D0%B4%D1%8A%D0%B6%D0%B4-%D0%BE%D1%82-%D0%BD%D1%8F%D0%BA%D0%BE%D0%BB%D0%BA%D0%BE-%D1%82%D0%BE%D0%BD%D0%B0-%D0%B7%D0%BB%D0%B0%D1%82%D0%BD%D0%B8-%D0%BA%D1%8E%D0%BB%D1%87%D0%B5%D1%82%D0%B0-%D0%BF%D0%B0%D0%B4%D0%BD%D0%B0-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82-%D0%B2-%D1%81%D0%B8%D0%B1%D0%B8%D1%80", "text": "Необичайно събитие се състоя в четвъртък в сибирския град Якутск, когато \"дъжд\" от няколко тона златни кюлчета падна на земята от товарен самолет Ан-12 на авиокомпанията Nimbus.   Летищните власти са заявили пред ТАСС, че инцидентът е станал, след като въздушният поток откъснал парче от товарната врата на самолета, по време на маневрата за излитане. В допълнение местните медии съобщават, че аварията е била също така резултат от неправилното разполагане на товара в самолета. Самолетът е пътувал от мина Купол (в автономна област Чукотка) до град Красноярск, като направил спирка за презареждане в Якутск. За щастие в събитието никой не е бил ранен.   Поради тези причини, част от скъпоценния товар е паднал на пистата и в близост до летището. Досега са били намерени 172 златни кюлчета с тегло около 20 килограма. Агенцията Interfax посочва, че самолетът превозвал общо около 200 кюлчета от този благороден метал.   Ан-12 е транспортирал около 9,3 тона злато, принадлежащи на Геоминната компания на Чукотка, оценени на 21,600 милиона рубли (почти 380 милиона долара). Има съобщения, според които самолетът е превозвал също платина и брилянти.", "date": "2018.03.17", "title": "\"Дъжд\" от няколко тона златни кюлчета падна от самолет в Сибир"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379735-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%C2%AB%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5%C2%BB-%D1%82%D0%B5%D1%86", "text": "  Това съобщават от Българската стопанска камара след трета поредна среща на работодателите с премиера Бойко Борисов.   Председателят на парламентарната Комисия по енергетика Делян Добрев, министрите на финансите – Владислав Горанов, и на енергетиката – Теменужка Петкова, ръководителите на БЕХ, НЕК, АЕЦ, ръководителите на национално представителните работодателски организации – Васил Велев (председател на АИКБ), Димитър Бранков (зам.-председател на БСК), Цветан Симеонов (председател на БТПП) и Кирил Домусчиев (председател на КРИБ), както и енергийните експерти Константин Стаменов и Румен Радев.     Постигнато е съгласие да се предприемат енергични мерки за прекратяване на договорите с Американските централи в комплекса “Марица-Изток” във връзка със съществуването на неправомерна държавна помощ. Има всички предпоставки това да се случи в рамките на няколко седмици.   Разгледано е и управлението на т.нар. студен резерв.    Потвърдено бе, че няма да се увеличава средногодишната стойност на студения резерв от 500 МВт.   От страна на управляващите е поет ангажимент в подготвяния в момента пакет от законови промени в сферата на енергетиката да се добавят и такива, които да не позволят блокиране на либерализацията на пазара, появата на нов тип производители на енергия с “преференциални цени’’ и участието им в регулирания пазар с такива “преференциални цени’’, което би било неправомерна държавна помощ.   Страните в срещата са се разбрали за ускоряване на изготвянето и приемането на национална енергийна стратегия до 2030 г., основана на реалистична макроикономическа рамка за догонващ икономически растеж.", "date": "2018.03.17", "title": "Прекратяват договорите с «американските» ТЕЦ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379729-%D0%BA%D0%BE%D0%BB%D0%B5%D0%B3%D0%B8,-%D1%81%D1%8A%D0%BC%D0%BD%D1%8F%D0%B2%D0%B0%D0%B9%D1%82%D0%B5-%D1%81%D0%B5%E2%80%A6-%D0%B7%D0%B0%D1%89%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%B0%D1%80%D1%82%D0%B0-%D0%B5-%D1%82%D1%80%D1%83%D0%B4%D0%BD%D0%B0-%D0%B7%D0%B0-%D0%BF%D0%BE%D0%B3%D0%BB%D1%8A%D1%89%D0%B0%D0%BD%D0%B5", "text": "Днес, 16 март 2018, когато пиша тези редове, се навършват 50 години от едно от най-зверските военни престъпления в съвременната история: хладнокръвното избиване на над 500 мирни жени, деца и старци във виетнамското село Ми Лай. 16 Март 1968. И тази новина, както и много други, щяха да умрат от естествената смърт на генералското мълчание, ако не беше един изключителен разследващ американски журналист – Сиймор Хърш. Дълги месеци той „копа\" в тресавището на войната и в джунглата на военната бюрокрация около генерал Уестморлънд и администрациите на Линдън Джонсън и Ричард Никсън. И накрая , открил го във Форт Бенинг, Джорджия, Хърш закова на стената на позора лейтенант Кели, по чиято заповед селцето Ми Лай беше изтрито от картата. Сиймор Хърш – и никой друг.     Сиймур Хърш. Снимка: сп. “Ню Йоркър”   И точно по този исторически повод – вчера (15 март) Би Би Си излъчи в легендарната си рубрика „Хард Ток\" (в свободен превод „На горещия стол\") 30-минутно интервю със Сиймор Хърш. Както винаги, водещият Стийвън Сакър си беше написал добре домашното: от госта си той извади някои от най-добрите поуки за журналистическия занаят, за морала в журналистиката и за това , че „прозорецът към света може да се запуши и с вестник\", както казваше Станислав Йежи-Лец.   Годишнината от едно зверство – и от един журналистически подвиг – е добър повод да погледнем към заобикалящата ни днес информационна джунгла, пълна с истини, полуистини, откровени лъжи и \"приСАДЕНИ\" новини. Последните се наричат още и фалшификации. Как да разберем кое какво е, и как да се ориентираме, когато небето или не се вижда, или на него няма звезди...? Начинът е само един: като се съмняваме. Особено на това, което идва от почитаемите правителства. И особено на заинтересованите от тях. Питайте Сиймор Хърш, ако не вярвате.     Специалистите по дезинформация и пропаганда ще ви кажат, че „имплантираните\" новини и конспиративни теории не са от вчера. Дори в Библията – казват скептиците – има доста спорни чудеса, които трудно могат да се приемат за достоверни. Да не говорим за такива майстори в тази област, идващи от времето на Древния Рим, на Британската или на Съветската империя. Никаква новост не е да се използват журналисти и медии за насаждането на една теория, на „специфична версия\" на едно събитие и на опитите да ни се помогне, на нас – читатели, слушатели и зрители – да го разберем по-добре. Защото не сме можели да се ориентираме сами във фактите, особено когато факти или няма, или се крият.   От няколко седмици насам светът се тресе от драматични събития: Сирия продължава да са дави в собствената си кръв с помощ отвън и отвътре; президентът Тръмп продължава шоковата си терапия над останалия свят с евентуалната среща с Ким Трети, с внезапно пенсионирания Рекс Тилърсън и неспирната си война с медиите; в Лондон Тереза Мей разкри дългата ръка на Москва срещу един бивш двоен агент на КГБ и ЕмАй-6; Москва на свой ред поиска достъп до британските доказателства и до жертвите на отровата с игривото име „Новичок\". Вълшебен водопад от събития, предизвикващ политически трусове и оргазъм в много медийни империи, надушващи кръв.   За по-младата аудитория, няколко исторически препратки за умението да се пренасочва мисленето на онези, които не се замислят много. На 10 март 2018 един от най-брилянтните съвременни индийски интелектуалци – Шаши Таруур – публикува статия във „Вашингтон пост\", озаглавена: „С филма за Чърчил Холивуд утвърждава един масов убиец\". В нея авторът – роден в Лондон в аристократично индийско семейство, образован в елитни английски училища и с диплома по право и дипломация от прочутия „Fletcher School of Law and Diplomacy\" в Бостън, описва Сър Уинстън Чърчил като една от най-мрачните фигури в съвременната история, причинил безброй злини в Европа и Азия и отговорен за смъртта на – ни повече, ни по-малко – 4 милиона бенгалци, умело лишавайки ги от храна в тогавашна Индия – перлата в короната на Империята.    Шаши Таруур заключава: за разлика от Хитлер и Сталин, Чърчил е единственият масов убиец, успял да се измъкне от присъдата на историята, благодарение на таланта му да борави с думите... Даже получава и Нобелова награда – за литература, представете си, казва Таруур – сам той писател, журналист и член на индийския парламент. Как става това чудо? Самият Сър Уинстън дава отговора с прочутата си фраза (в свободен превод): „Историята ще бъде благосклонна към мен, защото аз се каня да я напиша...\" И е прав: който пръв публикува една новина, често тя се приема за вярната. Така е и с Историята, явно. Питайте Омир или Херодот....   Работих 8 години в ООН в Ню Йорк с Шаши, той беше заместник-генерален секретар на Кофи Анан по комуникациите. Познавахме се добре и съм бил свидетел на гигантските му битки с международни медии в опитите им да ги убеди, че пишат често глупости за важни събития по света, без да си направят труда да отидат на място и да проверят. Беше блестящ комуникатор, но опитите му да оспори написаното или излъченото често бяха неуспешни, защото Шаши беше „втори\" в инфо-битката. Първият обикновено печелеше.     Преди 20-30 години, когато CNN беше солидна институция (преди Тед Търнър да я продаде на „Тайм-Уорнър\") – Питър Арнет беше най-блестящият й репортер. Сигурно мнозина помнят как през февруари 1991 той – заедно с колегите си Бърни Шоу и Джон Холиман – предаваше денонощно от покрива на хотел „Ал Рашид\" в Багдад за онова, което ДЕЙСТВИТЕЛНО ставаше в Ирак, а не каквото Пентагонът и Държавният департамент казваха.... Арнет, закален в битките на Виетнамската война (като кореспондент на Юнайтед Прес Интърнершънъл), откъдето има и „Пулицър\", не се доверяваше на правителството си, не повтаряше като папагал онова, което генерал Уестморлънд му внушаваше, а казваше онова, което очите – и съвестта му – виждаха. И не случайно когато по-късно му заложиха капан от Пентагона, Арнет за първи път се довери на непроверени от самия него документи – и капанът щракна. Кариерата му приключи. Сиймор Хърш никога не допусна това. Той продължава да се съмнява.   Когато Никсън и неговите „водопроводчици\" проникнаха в щаб-квартирата на Демократическата партия в комплекса „Уотъргейт\" , двама млади репортери от „Вашингтон поуст\" – Боб Уудуърд и Карл Бърнстейн – не повярваха на лъжите от Белия дом и продължиха да дълбаят, докато изкарат мръсотиите на Никсън наяве. Никсън падна, защото и тези две момчета (днес надхвърлили 70-те), се съмняваха в това, което им казваше почитаемото правителство. И защото имаха зад гърба си двама великани на професията: издателката Катрин Греъм и главният редактор Бен Брадли. Сега у нас по кината дават филма „The Post\" (под странното заглавие „Вестникът на властта\") Филмът разказва за една друга мега-лъжа – т. нар. „Пентагон Пейпърс\" – пак за виетнамската война. За правителствените лъжи в нея... И за професионалното достойнство на колегите от „Поуст\" и „Ню Йорк Таймс\" по това време.   Години по-късно, за да се оправдае втората война в Ирак, един уважаван войник като генерал Колин Пауъл се самоунижи и приключи кариерата си по тъжен начин, след неуспешен опит да убеди света – и медиите – че Саддам има оръжия за масово унищожение... Тони Блеър, верният другар от Лондон – наричан галено „пуделът на Буш\" – също пригласяше на съюзника... Сега вероятно още се срамува – както и стотиците пригласящи му тогава дипломати и журналисти – от безотговорното мултиплициране на една лъжа, въпреки трезвите предупреждения от експертите на ООН, че Саддам няма ядрени оръжия. И все пак имаше достойни колеги, които се съмняваха... Но у нас не бяха много.   Империите – или великите сили, както ги наричаме – много си приличат в това отношение. И тук няма празно... Не са само англосаксонците, които водят в тази политическа драматургия: и французите си имат своите красиви лъжи за „Бен Барка\" в Мароко или в Индокитай преди 1954 и „Диен Биен Фу\"; за практиката на Съветския Съюз и Русия също могат да се намерят красиви примери: „приказката\" за Катинската гора и избитите там полски офицери; гръмогласното и радиоактивно мълчание или наукообразни лъжи по време на Чернобилската драма; или след потъването на подводницата „Курск\". И още, и още... Един Бог, или едно КГБ, или едно ЦРУ само знаят за какво точно става въпрос... Но никога няма да кажат. Ето зашто трябва да се съмняваме. Както Сиймор Хърш.     В края на интервюто за Би Би Си, Стийвън Сакър пита Хърш какви са главните уроци, който е научил за над половин век журналистика. Хърш казва: Чети, преди да пишеш! И второ, веднъж влязъл в историята (темата), излез бързо от нея... В смисъл, дистанцирай се веднага от протагонистите и запази хладнокръвието си. Мисли! Съмнявай се в онова, което заподозрените ти казват... Които и да са те.   „А ако все пак сгрешиш?\", пита Стийвън. „Тогава следва да се извиниш, както направих аз, когато се предоверих на едни документи за историите на Мерилин Монро с Кенеди...\"   Тези дни, когато всички говорим за случая в градчето Солсбъри и драмата на двамата руснаци, предполагаемо отровени от Москва – и то преди предполагаемата изборна победа на Путин – е полезно да се запитаме трябва ли да вярваме на всичко, което нашите любими и дълбокоуважавани правителства ни казват? Трябва ли да вярваме, когато от Лондон ни кажат, че прашецът „Новичок\" е бил сложен в куфара на рускинята в „Шереметиево\" преди да излети към баща си, или да вярваме на Москва, че прашецът е бил сложен в същия куфар, но при кацането й в Лондон...?   Може би все пак преди да отсъдим е най-добре да си спомним за Сиймор Хърш, за Питър Арнет и за „Уотъргейт\". Както и за Катинската гора и за Бен Барка.... Истината често е хлъзгава като риба под камък, а за достойнството човек мисли едва като остарее... Питайте Тони Блеър и особено Колин Пауъл, добър войник и опозорен политик.     В автобиографичната си книга „На живо от бойното поле\" (Live From The Battlefield, Bloomsbury Publishing Ltd., London 1994) Питър Арнет разказва един интересен епизод от войната във Виетнам, някъде към 1966. Питър се готви за първата си мисия с американски взвод, който трябва да ликвидира група партизани от Виетконг в джунгата. Легендарният фоторепортер Хорст Фаас (с два Пулицъра от Виетнамската война) пита младия тогава Арнет дали си е взел и флаконче от лютиво „Табаско\" в раницата. „Защо ми е \"Табаско?\", пита учуден Арнет. „Защото ако партизаните от Виетконг ни заловят, ще ни накарат да си изядем журналистическите карти пред тях, ако решат, че не пишем истината. Уверявам те, без „Табаско\" не можеш да преглътнеш шибаната карта, обвита във фолио... Вече ми се наложи да я изям в нигерийска Биафра преди две години...\"", "date": "2018.03.17", "title": "Колеги, съмнявайте се… Защо журналистическата карта е трудна за поглъщане"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379730-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B8-%D1%82%D1%8A%D1%80%D1%81%D0%B8-%D0%B2%D0%BE%D0%B4%D0%B5%D1%89", "text": "Стана ясно, че шоуто за алчни многознайковци \"Стани богат\" тръгва по БНТ, но още не се знае кой ще е неговият водещ.   В Twitter журналистът Георги Любенов пусна жокера, че ще е някой от актьорите от сериала \"Под прикритие\". Това може да направи предаването по-динамично - например вместо да бъдат питани любезно, участниците могат да бъдат налагани с бухалки, докато не кажат верния отговор. Няма Джаро, няма Маро!     В чуденето кой ще води телевизионната викторина и как ще изглежда тя ни хрумнаха още няколко идеи за разнообразяване на българския ефир. От една страна с известни промени някои предавания могат да станат далеч по-интересни, отколкото са в момента. От друга, можем да внесем още западни формати и по традиция безсрамно да ги побългарим. Ето няколко предложения...     The Grand Tour наследи Top Gear и комбинира две от нещата, които най-много обичаме - коли и безцеремонен хумор. Затова е време да пренесем формата като британското лошо момче с мръсен език Джеръми Кларксън бъде заменено от Иван Ласкин.   Той също е лошо момче с мръсен език и обича да се изказва цветисто и в социалните мрежи, и в ефир. Ласкин е накарал не една и две водещи да се изчервяват свенливо и да се чудят как да го цензурират, понеже излъчват на живо.   Актьорът е крайно политически некоректен, мрази джендърите и други малцинствени групи и не се притеснява да го повтаря като латерна. Не е сигурно как се справя с шофирането и с познанията за автомобили, но откъм изказ е готов да замести Кларксън.     Да, предаването върви в момента и си има водещ. Шеф Виктор Ангелов е готин и се справя страхотно в имитацията на устатия Гордън Рамзи. Замислете се обаче колко пъти сте виждали смяна на водещия по средата на сезона?   Освен това рязкото му поведение стресира участниците и те непрекъснато ръсят пудра захар в спагетите от притеснение. Гала от своя страна е блага и спокойна и е свикнала някакви хора да готвят в студиото й, без задължително резултатът да става за ядене.   Тя ще разведрява обстановката като пита дали наистина в мусаката се слага черен пипер и какво можем да излекуваме с отвара от лук и захарно цвекло. Русата водеща и нейният тон ще подействат по-мотивиращо на претендентите от крясъците на шеф Ангелов.     Да не се бърка с едноименната рубрика по BiT на Сашо Диков, който се пренесе в \"Шоуто на Слави\". Говорим за американското The Apprentice - шоуто в помощ на желаещите да станат големи бизнес акули. То вече имаше един сезон в България и е крайно време за втори. Водещ на щатския формат беше настоящият президент на САЩ Доналд Тръмп. Смятаме, че Слави ще е идеален като негов наместник. Той също има огромни политически амбиции, обича да е център на вниманието, да крещи на хората и понякога да ги уволнява. А и наскоро откри чара на социалните мрежи.   Вместо да мъчи участниците с бизнес начинания, които не отговарят на капацитета им, може просто да ги кара да заместват Ванката. Победителят печели място в политическия проект на Трифонов без да е минавал през унизителни кастинги.     Изминаха вече пет сезона от музикалното риалити и не виждаме причина да няма шести. Предаването има компетентно жури, което обаче не дава достатъчно добър пример на жадните за слава и дует с Криско певци.   Затова е време за смяна. Далеч по-подходящо е срещу младежите да са изпълнителите на вселенските хитове \"Шушана\" и \"Кекс\", които показват нагледно как се става известен без талант. Финалистът получава участие по избор в проект на един от двамата изпълнители и всичко е точно...", "date": "2018.03.17", "title": "България си търси водещ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379731-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D0%BA%D0%B0%D0%BA-%D1%82%D0%B0%D0%BA%D0%B0-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8%D0%BC-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B5-%D0%B3%D0%BE-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0", "text": "Не е добра практика от конкретен повод да се бърза за промяна на правни институти.   Нека да не бързаме кампанийно да преработваме законите, а   Примерът от Пловдив събуди вълнения в гражданското общество и държавата е длъжна да реагира. В отговор на ангажимента на държавата е създадена работна група към Министерство на правосъдието, която да обсъди дали е необходимо да се прецизират текстовете в Наказателния кодекс за неизбежната отбрана.      Поканените да се включат представители на Висшия съдебен съвет, на Главна прокуратура, на неправителствени организации, на адвокатура отказаха участие с аргумента, че институтът на неизбежната отбрана е достатъчно добре уреден. Тази група ще се събере в понеделник – нека да се изследва практиката в последната година и ако решат, ще предложат законови промени, заяви Цачева.   Тя разказа, че и нейни близки са ставали жертва на крадци. Влизаха в дома на сестра ми, която беше с две малки деца. Картината след това беше умопомрачителна, посочи правосъдният министър.   Тя коментира и протеста на надзирателите.   Протестните действия на служителите от затворите са в ход, продължава и диалогът с Министерството на правосъдието. Представителите на синдикатите не са удовлетворени от резултатите – те искат увеличаване на заплатите с 20%, увеличаване на персонала и изравняване на плащания за специфични условия на труд с тези в МВР.     Направихме среща с финансовия министър и беше предложено малко над 5%-но увеличение, което заедно с 5%-то увеличение от 1 януари става близо 11%. Протестиращите отказаха. Онова, което зависи от нас, сме го направили. Ако някой ми предложи алгоритъм как със средствата, с които разполагам, да увеличим заплатите им с 20%, ще го направя, подчерта Цецка Цачева.  ", "date": "2018.03.17", "title": "Цецка Цачева избухна: Как така да увеличим заплатите? Народът не го заслужава!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379732-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D0%BB%D1%8A%D1%85-%E2%80%93-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE", "text": " Знае ли Бойко, какви ги плещи Захариева – Гинчето на външната ни политика?  Кеф ли му е да има министри като нея?  Има един лаф/достоверен на Хрушчов, който сякаш е измислен заради днешните Гинчета: „Българските политици все гледат да надплюнат всички!“  А Захариева е отровата „Новичок“ за интересите на България.   Живеем в Държавата Плъх.  Имам предвид – като онзи Плъх, убитият в Пловдив.  Ако той е имал десетина присъди за обири, Държавата трябва да има безброй хиляди присъди – за обири, за незачитане на правата ви, за позорно безразличие към съдбата ви и пр.  Макар че, каквото и да се случва, все Народът го изкарват виновен, все с Народа се оправдават – и заради собственото си мишкуване, плъхуване, немара и подлост.   За да не храните излишни илюзии за Държавата Плъх, идете и вижте село Габаре, примерно – дори военновременно Сараево изглеждаше по-добре от него.  Потресаваща бе картината на умиращото Габаре – представена в „Би Ти Ви репортерите, 11 март.  То е най-обираното село у нас, направо е опустошено, след като от години позорно е изоставено от Държавата Плъх.  Всъщност, Габаре е и витрината на Циганското Надигане.  Също и витрината на „европейска“ България.  Отиваш в селото, пускаш камерата – и отвращаваш Историята заради бездушието на Плъха.  Можеш от време на време да показваш и ухиления Юнкер – за да не забравяме европейските си перспективи.   Извън всичко останало, в Държавата Плъх разцъфтява и политическото хулиганство.  Пресен пример: репортер разговаря в кулоарите на Парламента с новонапъпил политик/депутат.  И пъпката казва за протеста пред Министерския съвет срещу „Аферата ЧЕЗ“ /7 март/, че в него участвали само възрастни хора!  Идиотът изобщо не се усеща, какво казва – думите на подобни хора стигат с голямо закъснение до мозъците им.  И какво, възрастните хора пъпките вече не ги броят, така ли?  Нямаш ли родители, бре?  Какво да правят тия хора – да мрат безмълвни, безучастни към съдбата си – за да направят кефа на пъпки като теб?   Политическото хулиганство се отглежда и поощрява от телевизионното хулиганство.  Баламите от телевизиите мрат да се изживяват като политическите си любимци.  Те с лекота прихващат от тях арогантната им дуращина.  Толкова години минаха от гнусното сквернословие на Соломон /“Майната му на православието“/, но никой досега не се сети да го хване за рядката брадица и да го завлече до Стената на плача.  Снимат лъвчетата от Разград и всякакви други животинки, но Пасито – не.  Иначе са християни и половина, дори дават акъл на патриарх Кирил от кое евангелие да чете.  Хулиганството на тия юнаци е основната причина днес публиката изобщо да не вярва на телевизиите.   Има един Георги Георгиев – невръстен юнак, който би бил чудесен клерк в министерството на външните работи, но, всъщност, е заместник министър там.  Кариерата му е толкова буйна, че сякаш е клониран от стволова клетка на Кисинджър.  Но това е малко вероятно – по-скоро нарочно е подбран от веселячката Захариева, за да има и по-случаен от нея във ведомството й.  Та въпросният умник също няма контрол над устата си.  Тия дни казал: „Колкото по-често казваме, че сме бедни, толкова по-бедни ще бъдем“.  Няма защо излишно да чоплим думите му, те отиват направо в класацията за най-идиотските фрази на Прехода.  Само си представете, какви ги дрънка при срещи с опитни чужди дипломати.  Никакъв Кисинджър: този е правен от стволова клетка на съветския маг Кашпировски.   И все се намира някой, който да изпъшка след поредната ми дописка, че съм „черноглед“, че нищо хубаво не виждам.  Добре, поправям се, ето един пример – не е от Габаре, Хитрино, Бисер, Мизия и пр., и пр. – тоест, няма нищо общо със Скритата България.  В деня, когато Европейската народна партия заседаваше в София и кранът за шербета беше отворен докрай, жителите на столичния квартал „Витоша“ обявиха, че повече няма да плащат данъци на общината – защото кварталните улици приличат на селски пътища, няма осветление, има ги обаче всички останали „екстри“, на които човек се натъква, когато се отдалечи за малко от туптящото сърце на Председателството – НДК.  И веднага цопва в 19-и век.   Иначе, царе сме на тъпата пропаганда.  Няколко пъти ни натрапваха от телевизионния екран някакъв италиански дебил – Микеле, който, всъщност, бил българин.  Наскоро открил брат си в село Бъркач и напуснал Падуа, за да живее в нашенския бъркоч.  Сега спи в едно легло с брат си, яде вафла, пие едно кафе на площада и по цял ден се излежава.  А един селянин от Бъркач се чудеше: „От нещото идва на нищото“.   Защо го показват този идиот – може би, за да илюстрират фразата на Кашпировски – зам. министърът на външните работи: „Колкото по-често казваме, че сме бедни, толкова по-бедни ще бъдем“.  Ако се сети, той може и да я редактира леко: „Колкото по-често ви казваме, че сте идиоти, толкова по-лесно ще ви управляваме“.  Много здраве да имаш, Кашпировски.  ", "date": "2018.03.17", "title": "Държавата плъх – и политическото хулиганство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379733-%D0%B2%D1%8A%D0%B7%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D1%89%D0%B0%D1%82%D0%B0-%D1%81%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BF%D1%80%D0%BE%D1%81%D1%82%D0%BE%D1%82%D0%B8%D1%8F%E2%80%A6", "text": "Още Христо Ботев цитираше Алексис дьо Токвил: “Какъвто народът, такова му и правителството!”… Може и обратното – по ваше желание, драги!…   В тази връзка искам да попитам, външната министърка Екатерина Захариева дали е проститутка на свободна практика или си има официален сутеньор в лицето на Бойко Методиев Борисов?!… Защото, да се изпъчи с не толкова представителните си гърди в подкрепа на обвиненията на Великобритания към Русия, без въобще да има правителствена позиция по въпроса, може би значи, че има скрити зависимости, някак си?!… Компаньонка на повикване, а?!…   Самият й сутеньор, телохранителят на Тодор Живков и Симеон Кобурга, слугата в СИК, но и вече девет години министър-председател…, ох, щях да повърна, но така или иначе ръководител на Отечеството, се затюхкал, че щял бил да бъде лош пророк, щото войната идвала?!… А бе, алаанколуу, нали ти и твоето правителство обявихте миналата година, че Русия е основен враг на България?!… И ако тази война, както е очевидно, че може би ще се случи, каква част от онези “две бомби”, с които Жириновски заплаши Британия, ще са нужни, за да бъде заличена България – може би едно парченце, а?!… И къде ще се скриеш след това бе, драги, ако оцелееш?!… Защото селският български народ е търпелив, но когато усети, че Русия ще победи в тази война в крайна сметка, ще те разкъса публично на парчета – справка “Народния съд”!…   За Цветанът на Мисълта, онова жалко подобие на опит да изкаже две-три смислени изречения, шефът на парламентарната група на ГЕРБ Цветан Цветанов даже не ми се и мисли?!… За него, забележете, Радев се опитвал вече да има и “политически” функции?!… А бе, Цецо, Цървул прост, според теб един Президент на една страна какви функции има бе, драги – футболни или политически?!…   И, в крайна сметка, нещата отново опират до Вас, г-н Президент – ще имате ли най-после куража да поведете България към независим път на развитие, извън НАТО, извън Европейския съюз?!… За да се превърне най-после в това, за което мечтаеха Левски, Ботев, Ванче Михайлов и десетки други български патриоти – суверенна, независима, свободна и необвързана държава?!… Това е бъдещето на България, драги ми г-н Президент – всичко останало ще доведе до нова национална катастрофа, която може и да ознаменува края на държавата въобще!…   Не знам за вас, уважаеми дами и господа, но аз съм песимист, че някой от този политически “елит” е в състояние да осъзнае драмата, пред която е изправена Родината ни! И знаете ли защо? Защото се съмнявам, че целокупното народонаселение също е в състояние да я осъзнае!…   Това е положението, уважаеми дами и господа, драги ми другарки и другари!…    ", "date": "2018.03.17", "title": "Възпроизвеждащата се уникална българска простотия…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379734-%D0%BA%D0%B0%D0%BA-%D1%81%D0%B5-%C2%AB%D0%BF%D1%80%D0%B0%D0%B2%D1%8F%D1%82%C2%BB-%D0%BD%D0%BE%D0%B2%D0%B8%D0%BD%D0%B8-%D0%BF%D0%BE-%D0%BF%D0%BE%D1%80%D1%8A%D1%87%D0%BA%D0%B0%E2%80%A6", "text": "Приятели,  още една джендърска лъжа от днес!  Сутринта още – лекичко и по джендърски – ни беше “спусната” една “новина” – че ЕП ще препоръча на страните, неприели ИК да я приемат.  Това означава гласуване на ЕП – резолюция или препоръка.  Нали?   И понеже на джендър вяра не трябва да се има, току-що говорих с Ангел Джамбазки, евродепутат от ВМРО, който е единственият  български евродепутат, присъствал на изказванията тази вечер. И разбира се, изказването му е против ИК.  В празната зала присъстваха /пуснах го директно през сайта на ЕП/ двайсетина оратори /от 751 депутати!/.  Това са само изказвания! Няма никакво решение, защото няма никакво гласуване! Разбираме ли как ни лъжат!?   И утре заради тези 20 души от 751 общ брой депутати ще ни лъжат, че “Европейския парламент препоръчал да се приеме Истанбулската!” Това е фейк новина! Това е гадна манипулация!   И понеже днес в Брюксел беше обявена кампания срещу фалшивите новини, питаме се какво да правим фейк новините, които идват директно от Брюксел?   Още веднъж – ЕП всъщност НЕ е препоръчвал приемането на ИК, защото няма такова решение и няма такава препоръка! Благодарим.  Ако прецените, споделете този пост.", "date": "2018.03.17", "title": "Как се «правят» новини по поръчка…"}
{"url": "http://www.classa.bg/%D1%81%D0%B2%D1%8F%D1%82/item/379726-studio-54-%D1%86%D0%B0%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B5%D0%BA%D1%81%D0%B0-%D0%B8-%D0%B1%D0%BB%D1%8F%D1%81%D1%8A%D0%BA%D0%B0", "text": "Иън Шрейгър, съоснователят на Studio 54, вижда само две фундаментални културни събития в своя 71-годишен живот - Уудсток и Studio 54. И, не, не е самонадеян.    но прочутият нощен клуб в Ню Йорк, който той основава през 1977-а с бизнеспартньора си Стив Рубел, несъмнено си печели място в историята на популярната култура.         Studio 54 остава безкрайно интересна тема дори и четири десетилетия, след като партито за откриването му събира тълпа, включваща Шер, Тенеси Уилямс, Анди Уорхол и Грейс Джоунс в бивша опера и телевизионно студио на CBS в центъра на Манхатън.         В Studio 54 сексът, славата и откритата употреба на наркотици (която му носи и лоша репутация) се допълват взаимно, за да създадат хедонистичен терен за нощен живот, който така и не е достигнат оттогава насам. Шрейгър описва обстановката там като хаос, в който обикновените хора могат да купонясват наравно с най-големите имена на онези времена.     Брук Шийлдс и Палома Пикасо са позирали за камерите на пресата, докато необичайни гости като Корета Скот Кинг са прекосявали червеното фоайе на клуба. Алек Болдуин за кратко е работил там като сервитьор. Историята на клуба е придобила почти митичен статус.   40 години по-късно хората вече не говорят за Уудсток, но все още си спомнят Studio 54. Дори и тези, които не са били родени по онова време, говорят за него.   От тези говорещи хора безспорно най-шумен е самият Шрейгър, който събира снимки, спомени и откъси от собствения си албум с изрезки в близо 400-странична богато илюстрована книга. Това е необичаен обрат за него, защото доста години отказваше интервюта за епохата на Studio 54, основно заради срама, който изпитва от присъдата си през 1980-а и престоя си в затвора наравно с Рубел. Причината - укриване на данъци.   Минава много време, преди да може да проговори за това, защото спомените са сладко-горчиви. Издаването на тази книга е начин да запази спомена за случилото се за децата му и е донякъде завършеност на цялата история.     Книгата \"Studio 54\" насочва вниманието върху по-щастливите и по-диви дни на собственика на клуба. В началото на масивното издание милиардерът Дейвид Гефън отбелязва, че Studio 54 идва след появата на противозачатъчните, но преди СПИН, като осигурява терен за свободно сексуално експериментиране, превърнало се в синоним на декадентството през 70-те години.         Дизайнерът Норма Камали, близък приятел на Шрейгър, помни добре тези дни. Оттам тръгва легендарната Page Six и всяка базирана на знаменитости платформа. Напрежението в Ню Йорк е толкова голямо, че има нужда от място да се изпусне парата, място, където хомосексуалните и жените да са свободни.   Камали е била част от група творци, към които са се отнасяли с особено почитание, въпреки разюзданото им поведение. Рой Фроуик, по-известен като Халстън, е бил начело на променлива група от лица от модния бранш, сред които са и Келвин Клайн, Даян фон Фюрстенберг, Дона Карън, Карл Лагерфелд и Ив Сен Лоран.     Но дори и на богатите, известните и талантливите мястото вътре не е гарантирано. Твърди се, че Уорън Бийти и Робърт Дювал не са успели да преминат отвъд портиерите в нощта на откривнето, а диско-бандата Chic е написала достигналия до върха на класациите неин хит \"Le Freak\", след като не е била допусната в клуба на Нова година през 1977-а.   Процесът на селекция на входа няма нищо общо с богатство, раса, убеждения или цвят на кожата, казва Шрейгър и сравнява списъка на хората, влизащи вътре. Трябва да имаш усещането във въздуха, че те са тук да купонясват, че ще направят нещо, за да стане вечерта страхотна. Че няма да са мъртво тегло.   От двамата собственици Рубел, който умира през 1989-а, често буквално си тръгва ан сутринта. Хората говорят, че Шрейгър си тръгва твърде рано, а Стив Рубел - твърде късно. И все пак Шрейгър е ставал свидетел на някои от най-емблематичните моменти в историята на клуба - и твърди, че те не са преувеличени.           Не е било планирано Бианка да се качва на коня, замисълът е бил той да бъде язден от гол модел, позиращ като лейди Годайва, и воден от друг гол модел по бодипейнт. Фотографи, поканени да снимат знаменитите гости, превръщат този кадър в глобална сензация. Според Шрейгър това е най-добрата фотосесия в историята.   Оттам стартира поредица от живи животни, водени в клуба по специални поводи, включително и гълъби за рождения ден на Джагър, рогат добитък за купон на Доли Партън, слон, позирал за снимките с Линда Блеър, а през декември 1977-а - леопард и пантера. В книгата има и факсимиле на писмо от здравните служби на Ню Йорк, напомнящо на Шрейгър и Рубел, че присъствието на диви животни в барове нарушава две различни здравни регулации.   Но дори и без животни Шрейгър и Рубел не са лишени от привличащи вниманието трикове, засилващи медийния шум около клуба. Гостите на партито за една Нова година откриват, че подът е покрит с три тона сребро. На един Хелоуин група джуджета ядат корнуолски кокошки във вдъхновена от Йеронимус Бош жива картина.     Шрейгър все още се е прицелил в готините хора, макар че сега, начело на успешен бутиков хотелски бизнес, вече не го прави по толкова хедонистични начини. Той назовава няколко причини, поради които не смята, че би могъл да повтори успеха на Studio 54, дори и да иска, включително по-голямата обществена сдържаност по отношение на неангажиращия секс и откритата употреба на наркотици. Донякъде иронично е, че променящото се естество на славата и знаменитостите също играе своята роля.   Според Шрейгър някога хората са били знаменитости, защото са правили нещо. Сега стават знаменитости, след което тепърва мислят какво да правят.     И все пак Шрейгър не смята, че легендата на клуба някога наистина ще угасне. \"Има своеобразен човешки идеал, търсенето на абсолютна свобода,\" коментира той. \"Хората казват: 'Никога няма да можеш да пресъздадеш отново Studio 54.' Така е, но това не означава, че не може да се създаде отново духът и нравите, които царяха тогава. Все още сме част от човешкия род. Все още харесваме същите неща\".", "date": "2018.03.17", "title": "Studio 54 - царството на секса и блясъка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379727-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B0%D0%BB%D0%B5%D0%BA%D1%81%D0%B8%D0%B9,-%D1%87%D0%BE%D0%B2%D0%B5%D0%BA-%D0%B1%D0%BE%D0%B6%D0%B8", "text": "    Преподобни Алексий бил единствен син на Евфимиан и Аглаида – благочестиви, знатни и богати християни в Рим, живели през ІV век. Той бил роден късно след дълги родителски молитви, поради това бил особено мил на баща и майка. Алексий получил добро възпитание и образование. От ранни години той обикнал Господа от цялото си сърце. В желанието си да Му угоди, той тайно си налагал лишения, спазвал строг пост, носел на тялото си груба власеница. Горейки все повече и повече от любов към Бога, той пожелал да се отрече заради Него от всички световни радости и да му служи в иночески чин. Но родителите му не желаели това и когато Алексий пораснал, те му намерили невяста, мома от царски род, необикновено красива, и го оженили. Вероятно св. Алексий не се решил явно да се противи на родителската воля, но намерението му да се отрече от суетата на света се вкоренило в неговото сърце.     В самия ден на женитбата, когато младите съпрузи останали насаме, Алексий пристъпил към девойката, дал й златния пръстен и скъпоценния си пояс, загънат в копринен плат, и й казал:  Пази това и Бог да бъде между мене и тебе, докато благодатта Му не устрои в нас нещо ново!  Подир това влязъл в своята отделна спалня, съблякъл си сърмените дрехи, скъпоценни камъни, тайно напуснал бащиния дворец и заминал от града. Той дошъл на пристанището, качил се на кораб и се отправил за Лаодикия (Мала Азия). През всичкото време по пътя той молел Бога да го избави от светската суета и да го удостои на страшния съд да застане от дясната Му страна. От Лаодикия Алексий отишъл в Месопотамия, град Едеса, гдето се намирал неръкотворният образ на Спасителя. Там Алексий раздал парите си на бедните, а сам почнал да живее като просек пред храма  Св. Богородица . Той се хранел от подаяния, дене и ноще се молел и всяка неделя се причащавал със светите Тайни.   Тежко било на семейството да понася неговото отсъствие. Дълго го търсили в града и околностите. Като видели, че Алексий не се връща, майка му в дълбока скръб се затворила в стаята си. \"Няма да изляза оттук – казала тя, - докато не узная какво се е случило с милия ми син\". Младата съпруга се затворила заедно с нея и те неутешно плачели и тъжели. А Евфимиан пращал слугите си в разни градове и страни, за да разузнаят за Алексий, но безуспешни останали техните търсения. Някои от тях дошли в Едеса, но между просяците, които се тълпели пред храма, те не познали своя млад господар и дори му дали милостиня наравно с другите просяци. Алексий ги познал и в смирението си се зарадвал, че получил подаяние от слугите си.   Седемнадесет години Алексий проживял с просия пред храма \"Св. Богородица\". С дълбокото си смирение и постоянна молитва той угодил на Бога. Един от служителите на храма видял в съня си Божията Майка, която му казала: \"Въведи в църквата ми Божия човек, защото молитвата му стигна до Бога и както венец върху царска глава, така Дух Светий ще почива върху него!\" Църковнослужителят недоумявал за кого са тия думи, но видението се повторило и Божията Майка посочила просяка, който седял при храмовите врати. Оттогава всички започнали да оказват на Алексий голяма почит. Тогава той, като не желаел човешка слава, тайно напуснал града. Качил се на кораб, който отплавал за Киликия, като мислел да се посели там при църквата \"Св. ап. Павел\". Но случило се съвсем друго. При пътуването по море се дигнала страшна буря. Корабът, след като се лутал дълго, излязъл на бреговете на Италия, недалече от Рим. Алексий решил да отиде в Рим и там да живее около дома на своя баща.   Приближавайки се до родителската къща, той срещнал баща си, който се връщал от царския дворец, придружен от многобройни слуги. Алексий му се поклонил до земята и казал: \"Рабе Божи, смили се над мене бедния и дай ми ъгъл в твоя дом, за да мога да се храня с трохите, които падат от трапезата ти! А Господ ще те благослови и ще ти даде царството небесно, и ако имаш някого от твоите близки да странства, ще го завърне благополучно.\" Тия последни думи напомнили на Евфимиан за любимия му син. Той се просълзил, заповядал да дадат на просяка една колиба до неговия дом и, обръщайки се към слугите, казал: \"Ще дам награда на тоя от вас, който ще се грижи за просяка и ще му носи храна от моята трапеза\".   Така почнал да живее св. Алексий пред вратите на бащиния дом. Никой не могъл да го познае, понеже седемнадесет години, прекарани в бедност и лишения, съвършено изменили неговата външност. Всеки ден един от слугите донасял на бедняка храна от трапезата на бащата, но той я раздавал на бедните, като сам се задоволявал с хляб и вода. Непрестанно се молел, причастявал се всяка неделя, понасял с най-голямо търпение бедността, презрението и оскърбленията, често нанасяни му от слугите, които му се присмивали, хулели го и дори понякога го биели. По-тежко за него било едно друго изпитание: в своята колиба, която се намирала до самия бащин дом, той могъл да чува плача и риданията на майка си и жена си, които не преставали да тъжат за него. Но той твърдо решил да принесе тая привързаност в жертва на Бога и докрай устоял в своето намерение.   Тъй минали още 17 години. Бог предвъзвестил на Алексий близката му смърт. Тогава той поискал хартия и мастило от слугата, който го наглеждал, и описал целия си живот оттогава, когато бил напуснал родителския дом. В заключение на описанието той искал от родителите и от съпругата си прошка. \"И аз страдах заради вашата скръб – пишел той – и непрестанно молех Бога да ви даде търпение и да ви приеме в царството Си. Вярвам, че той ще изпълни молитвата ми, защото от любов към Него, аз бях така немилосърден към вашата тъга и тъй жесток към самия себе си.\"   Като написал това, св. Алексий започнал спокойно да очаква смъртта и цял се предал на молитва.   Около това време, както разказва преданието, папа Инокентий служел божествена литургия, на която присъствал и цар Хонорий (395-423). През време на богослужението изведнъж всички чули думите: \"Потърсете Божия Човек, който се готви да излезе от тялото, за да се помоли за града!\" Всички били обзети от страх и недоумявали – за кого ли се отнасят тия думи! Но на другия ден през време на всенощната църковна служба същият тайнствен глас казал: \"В дома на Евфимиан търсете Божия човек!\" Тогава царят казал на Евфимиан: \"Защо не си ни обадил, че у тебе живее човек Божи?\" – \"Бог ми е свидетел – отговорил Евфимиан, - че аз не зная за кого са тия думи!\" Той повикал своя домакин и го попитал, няма ли между неговите слуги такъв, който особено да се отличава с добродетели и благочестие, но домакинът не можал да посочи никого.   Царят и папата сами поискали да отидат в дома на Евфимиан. Евфимиан отишъл напред, за да приеме високите гости с нужните почести. Той излязъл да ги посрещне според обичая със свещи и тамян.   Веднага в стаята, където се намирали с Евфимиан царят и папата, влязъл слугата, комуто било поръчано да се грижи за Алексий и рекъл: \"Господарю, не ония ли просяк, когото ми повери ти, е човекът Божи? Той цяла нощ прекарва в молитва, спазва строг пост и понася оскърбленията с търпение и кротост.\" Като чул това, Евфимиан се отправил в колибата, в която живеел Алексий, и го повикал от прозореца, но отговор нямало. Повикал го три пъти и като не получил отговор, влязъл в колибата. Там просякът лежал мъртъв. Лицето му било покрито. В ръцете му имало изписана хартия. Евфимиан открил лицето му и видял, че сияе с необикновена светлина. Той поискал да вземе хартията, но не могъл да я изтръгне от ръцете на умрелия.Тогава се върнал в дома и казал на императора и папата: \"Намерих този, когото търсим, но го намерих вече мъртъв.\" Царят заповядал да приготвят богат одър; изнесли тялото на просяка от бедната колиба, поставили го на одъра и всички коленичили и му се поклонили.   Тогава императорът взел от ръката на умрелия изписаната хартия и сред общо мълчание, започнали да четат написаното. Евфимиан скоро узнал, кой е бил покойникът. Съкрушен от скръб, той паднал на земята, ридаел и прегръщал мъртвото тяло на сина си, като казвал: \"О, мило мое дете! Защо ти така ни натъжи? Колко години прекара до къщата ми, видя скръбта на родителите си и не ги утеши! Какво да правя сега? Да оплаквам смъртта ти или да се радвам за завръщането ти?\" Аглаида и снаха й, като чули виковете и риданията, поискали да узнаят, какво се е случило. А когато чули, че умрелият просяк е същият Алексий, закогото тъй дълго тъгували, те с плач и ридание излезли от своя затвор, промъкнали се през тълпата и прегърнали бездиханното тяло. Всички плачели, като гледали тяхната дълбока и безутешна скръб.   Одърът с тялото на праведния Алексий бил поставен на площада по повеля на царя и папата и жителите на Рим дохождали да се поклонят на светите мощи на Божия човек, който от любов към Господа пожертвал всички световни радости и се отрекъл от щастие, богатство и човешка слава, за да служи Богу в смирение и нищета.", "date": "2018.03.17", "title": "Св. преподобни Алексий, човек Божи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379728-17-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "45 г. пр.н.е. - В битката при Мунда, Юлий Цезар побеждава армията на оптиматите, водена от Помпей Младши и Тит Лабиен, неговата последна победа.     180 г. - Комод става римски император, след като баща му Марк Аврелий умира във военен лагер Виндобона (днешна Виена).   455 г. - Петроний Максим става западноримски император.   624 г. - В Мека Мохамед удържа ключова победа над своите опоненти в курейши.   1229 г. - Армията на кръстоносците от Шестия кръстоносен поход навлиза в Йерусалим.   1845 г. - В Англия е патентован ластика.   1861 г. - Провъзгласено е Кралство Италия.   1891 г. - Край Гибралтар потъва британския параход SS Utopia, загиват 574 души.   1899 г. - Астрономът Уилям Хенри Пикеринг открива Феба - естествен спътник на Сатурн.   1901 г. - Изложба от 71 картини на Винсент ван Гог в Париж, 11 години след смъртта му, предизвиква сензация.   1915 г. - Основан е ФК Тунджа Ямбол в читалище „Съгласие\".   1931 г. - Невада легализира хазарта.   1942 г. - Холокост: Гестапо започва депортирането на 15 000 евреи от Лвов към Лагера на смъртта в Белзец (Полша).   1948 г. - В Брюксел е подписан договор за военен съюз между Великобритания, Франция и Бенелюкс - първообраз на НАТО.   1951 г. - Издаден е указ на Президиума на Народното събрание на Народна република България за всенародна безплатна медицинска помощ.   1959 г. - Тензин Гятсо, 14-я далай лама, напуска Тибет и отпътува за Индия.   1965 г. - Създаден е Съюзът на архитектите в България.   1969 г. - Голда Меир става първата жена министър-председател на Израел.   1980 г. - Английският парламент решава да бойкотира Летните олимпийски игри в Москва.   1982 г. - В европейския клубен шампионат ЦСКА елиминира тогава действащия шампион Ливърпул след 2:0 в продълженията.   1991 г. - Служебното правителство на Димитър Попов подписва първо споразумение с Международния валутен фонд.   1992 г. - Самоубийствен атентат с кола-бомба взривява посолството на Израел в Буенос Айрес (Аржентина), загиват 29 души и са ранени 242.", "date": "2018.03.17", "title": "17 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/379724-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-%D0%BF%D1%83%D1%82%D0%B8%D0%BD-%D0%BA%D0%B0%D0%BA-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%BC%D0%BB%D0%B0%D0%B4%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8", "text": "Кремъл има един проблем: студентите. Много млади руснаци са недоволни от президента Путин, който е бил на власт през по-голямата част от живота им.   Сега руското ръководство се опитва да спечели гласовете им. Как гласуващите за първи път виждат бъдещето на страната? Тълпата крещи, ръкопляска и припява, като че ли е на рок концерт. Руският президент Владимир Путин ентусиазира младите гласоподаватели на предизборна среща в Москва. Когато той говори, 20-годишната Елена почти обезумява. \"Не го ли обичате?\", възкликва тя. Държи плакат с надпис \"Путин е най-добрият\" в рамка от бяло-синьо-червено сърце, цветовете на руското знаме. Заедно с хиляди други млади руснаци, тя гордо пее националния химн. Тези студенти, тийнейджъри и младежи са \"поколението Путин\" - израснали са, докато той е бил на власт. Путин е президент или премиер на Русия от близо две десетилетия. \"Путин ми дава сигурност. Той прави страната ни силна\", заявява Елена, която е пристигнала от Курск, намиращ се на около 500 км южно от Москва, за да присъства на събитието. Много други млади гласоподаватели са съгласни с Елена. През последните години Путин запазва рейтинг на популярност в страната от около 70 на сто. Но има и скрита тенденция на съпротива срещу дългото управление на Путин. Хиляди младежи подкрепят един от най-острите му критици, политическия активист Алексей Навални. Навални не беше допуснат до участие на изборите в неделя заради присъда за финансови измами, която според него е произнесена по изфабрикувани обвинения. Той беше арестуван няколко пъти и за организиране на неразрешени митинги. Путин стана президент за първи път през 2000-та година. Родените през тази година руснаци вече могат да гласуват. Такъв гласоподавател е 18-годишният Михаил, който иска да направи кариера като дизайнер или илюстратор. Според него перспективите пред страната му са \"и вълнуващи, и плашещи\". \"Искам да оставя следа в страната си, но нищо не се движи напред\", казва по телефона младият московчанин. Руснаците просто искат да печелят достатъчно и да живеят спокойно\", обяснява той. \"Държим на тази стабилност и не осъзнаваме колко сме парализирани\". Тийнейджърът е посетил две от демонстрациите на Навални, където е видял как полицаи задържат протестиращи и ги прибират в камионетки. \"Тогава ми стана ясно: истинската демокрация работи само там, където президентите имат конкуренти\", казва той. Той обмисля да бойкотира гласуването, както посъветва Навални. \"Гласът ми се чува само на улицата\". Младата фотографка Даря казва, че \"политиците са проблемът. Те не обясняват значението на своите закони. Те не ни представляват\". Никой от кандидатите за президент \"не казва нещата, които биха били от значение за младите хора\", заявява 22-годишната, отпивайки от капучиното си в кафене в центъра на Москва. Достъпът до добро и достъпно образование е рядкост, както и работните места за млади научни работници, а държавната здравна система е съсипана, казва Даря. \"Ако имате пари, в Москва можете да си купите всичко сами. Но държавните услуги като цяло не са на ниво\", заявява тя. Тя е мислила дълго кого да избере в кабината за гласуване. \"Ще гласувам за кандидата на комунистите\", казва младата жена. \"Той има най-добри шансове да отнеме гласове от Путин\". Изборите в неделя ще бъдат възможност \"да покажем на Путин силата на опозицията\", казва Даря. \"Ако хората са открити и смели, ще има промяна и истинска стабилност за всички\".", "date": "2018.03.17", "title": "Поколението Путин: как ще гласуват на президентските избори младите руснаци?"}
{"url": "http://www.classa.bg/%D1%81%D0%B2%D1%8F%D1%82/item/379725-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5-%D0%B4%D0%B0-%D1%81%D0%B5-%D0%B2%D0%B7%D0%B5%D0%BC%D0%B0%D1%82-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%B3%D0%B0%D1%80%D1%81%D0%B8", "text": "Въпреки критичните гласове в собствената му партия, лидерът на британските лейбъристи Джереми Корбин предупреждава в статия във в. “Гардиън” премиерката Тереза Мей да не избързва с действия, преди да е получила доказателства за отравянето на руския шпионин Сергей Скрипал в Солсбъри. За да служи на националните интереси, правителството трябва да подходи спокойно и методично към Русия и да избягва стъпки, приближаващи го към нова Студена война, призовава британският политик.   Корбин изразява съгласие с мнението на премиерката, че Русия или е извършила нападението с нервнопаралитичен газ, или е допуснала трети лица да се сдобият с това вещество, както и с решението й да прогони 23 руски дипломати. Кой от тези варианти е истинският, трябва да определят професионалистите от полицията и службите за сигурност, подчертава лейбъристкият лидер.   От руските власти трябва да се търси отговорност въз основа на доказателствата, а отговорът на Лондон трябва да бъде както решителен, така и пропорционален. Това обаче не означава, че Великобритания трябва да се примири с нова Студена война с нарастващи разходи за въоръжение, конфликти по цял свят и макартистка нетолерантност към инакомислещите - вместо това тя трябва да поддържа своите закони и ценности и да води външна политика, стремяща се да намали напрежението и конфликтите, когато е необходимо.   Сегашната британска дипломация, подкрепяща безусловно президента на САЩ Доналд Тръмп и приемаща радушно саудитски министри, вместо това увеличава заплахите срещу страната, пише Корбин. Той призовава да се вземат мерки срещу руските олигарси във Великобритания, за да се премахне влиянието на руски капитали върху британската политическа система. Подобни мерки биха имали далеч по-голямо отражение върху руския елит, подчертава политикът, изразявайки готовност да подкрепи допълнителни санкции, но само след като разследването на нападението в Солсбъри представи резултати.   Емоциите и прибързаните решения по време на международна криза неведнъж са водили до негативни резултати, предупреждава лейбъристкият лидер, напомняйки за инвазията в Афганистан и Ирак и нападението срещу Либия. Вместо това трябва да се предприемат съвместни действия с други страни, основаващи се на международните закони и дипломацията, за да се избегнат конфликти, да се потърси отговорност от извършителите на нападението в Солсбъри и да се гарантира, че подобно престъпление няма да се случи отново.   С агресивното използване на тайни операции за уреждане на сметки, руският президент Владимир Путин накара международната общност да вземе мерки, пише в. “Вашингтон пост”. След отравянето на бившия руски шпионин и дъщеря му, към Великобритания се присъединиха Франция, Германия и САЩ, осъждайки използването на забраненото химическо вещество Новичок. В съвместно изявление страните определиха нападението като първото нападателно използване на нервнопаралитично вещество в Европа от Втората световна война и го нарекоха нарушение на международните закони. Подобен твърд език оправдава действия от страна на ООН и НАТО, смята американското издание.", "date": "2018.03.17", "title": "Лидерът на лейбъристите: Да се вземат мерки срещу руските олигарси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379716-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%BC%D0%B0%D1%80%D1%82", "text": "Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и уютна атмосфера. Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрат в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами. Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства. Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете. Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас. Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето ще постави всичко на неговото място. Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични.   Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който не ви е останало време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си.   Може да се почувствате неуверени, особено ако вървите против вашите амбиции. Честността и богатия опит, са двата компонента, които ще ви помагат да постигнете успех в работата си. Смело решавайте, имуществени и финансови проблеми - всичко ще се получи. Вечерта, може да се наложи да оформяте важни документи. Възможни са грешки, във финансовите ви дела. Някой от приятелите, ще ви дадат ценни съвети, струва си да ги слушате. Противоречия могат да възникнат от страна на близки роднини, но се опитайте да се контролирате. Добре ще се справяте като организатор, така че може да се заемете с някакво събитие. И няма значение какво ще бъде - парти или празник. Ще искате да прекарате един ден с любимия човек. Нито работата, нито кариерата, нито парите, днес няма да ви интересуват. Ще ви доставя удоволствие да пътувате, да се срещате с нови хора или да търсите нова сфера на дейност. Вечерта също няма да скучаете, възможно е пристигането на близък приятел, роднина или посещение на кино. Очаква ви плодотворен ден, освен ако не се събудите преди вечеря. По отношение на любимия човек може да се заблудите, така че бъдете внимателни относно това, което казвате. Опитайте се, да докажете думите си на практика, за да не изпаднете в неприятно положение. В областта на финансите, има много по-голям шанс да станете богати, отколкото да загубите онова, което сте натрупали.", "date": "2018.03.17", "title": "Дневен хороскоп 17 март"}
{"url": "http://www.classa.bg/%D1%81%D0%B2%D1%8F%D1%82/item/379717-%D1%81%D1%85%D0%B5%D0%BC%D0%B0%D1%82%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB", "text": "            Разликите в реториката на Путин: карикатура на Сергей Елкин   Каквито и да са били намеренията на хората, поръчали покушението срещу бившия двоен агент Сергей Скрипал и дъщеря му, едно те определено не успяха да постигнат: изолацията на Обединеното кралство. Правителствените и държавни ръководители на водещите държави от западния свят - САЩ, Германия, Франция и самата Великобритания - единодушно обвиниха Русия за покушението. Тази сплотеност е важна, тя е необходима. И за съжаление вече не е естественото състояние - като имаме предвид ролята на САЩ. Но в ситуация като сегашната Лондон трябва да може да разчита на своите партньори. И ето, че може да разчита на подкрепата им.     Общата позиция на четирите държави звучи много остро - причина за това е самото деяние: „Използването на боен нервнопаралитичен газ от вид, какъвто е бил разработен в Русия, представлява първото нападателно използване на такъв нервнопаралитичен газ в Европа след края на Втората световна война\". Това е без прецедент. Остротата се дължи обаче и на руската реакция, която преливаше от сарказъм, подигравки, опровержения и цинизъм. Москва е реагирала така и в други случаи: след военната окупация на Крим и агресията в Източна Украйна, след нападенията срещу болници в Сирия, след намесата в американската предизборна борба. Всеки път, когато не може да опровергае фактите, руското ръководство ги обявява за западна пропаганда.   Президентът Путин очевидно вярва, че „възраждането на Русия като велика сила\" е мислимо единствено като вражеско противостоене срещу Запада и неговите институции. Руското население явно гледа с добро око на тази нагласа - и тя постига целта си. Национализмът ще бъде и смазката, с чиято помощ Путин отново ще удължи срока на президентската си власт. Такива са реалностите, трябва да ги приемем. Не можем обаче да приемем машинациите, чрез които Русия се опитва да дестабилизира западните страни и техните общества.     Илюзия беше да вярваме, че след края на Студената война Русия ще (пожелае да) стане като „нас\". Очевидно няма нищо такова. Под управлението на Путин Русия реши да си върне изгубения статут на световна сила чрез агресия и демонстрация на мускули. И чрез сплашване и брутални мерки срещу всички, които Кремъл е обявил за свои врагове. Както вътре в страната, така и извън нея.  ", "date": "2018.03.17", "title": "Схемата на Кремъл"}
{"url": "http://www.classa.bg/%D1%81%D0%B2%D1%8F%D1%82/item/379718-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%80%D1%83%D1%81%D0%B8%D1%8F-%D1%81%D0%B0-%D1%84%D0%B5%D0%B9%D0%BA", "text": "          \"Не съм човек, който бездейно да седи и да чака какво ще му поднесе съдбата. Предпочитам да изляза на барикадите и да се боря, ако е необходимо\", казва Юлия Федотова и силно се провиква: \"На-вал-ни!\". При минус 18 градуса по улиците на Екатеринбург не е никак уютно, но юристката е излязла на протест - заедно с още няколко хиляди други млади активисти. Само че човекът, чието име те скандират, го няма: нито на протестния митинг, нито в списъка на допуснатите кандидати за президентските избори, които ще се проведат в неделя (18 март).   Алексей Навални, най-големият критик на Кремъл, няма право да се кандидатира за тях, защото е предварително осъждан. Според опозицията, това е с измислен претекст. Привържениците на Навални зоват за бойкот на изборите.     \"Чисто юридически, разбира се, е правилно, че Навални не е допуснат до изборите. От политическа гледна точка обаче тези избори са някак непълни\", обобщава предприемачът Борис Титов, който за разлика от Навални е регистриран за изборите - той е един от осемте претенденти за президентския пост.   \"На всички е известно, че най-добри са шансовете на действащия президент. Аз се кандидатирам, за да покажа, че има хора, които не споделят политиката на Путин\", казва Титов дипломатично.   Подобно звучат и изказванията на двамата му основни конкуренти - либералният политик Григорий Явлински и десният популист Владимир Жириновски. И двамата са известни в Русия още от 1990-те години. Техните критици ги смятат за \"беззъба опозиция\", която не представлява никаква опасност за шефа на Кремъл, колкото и звучни фрази да произнася преди изборите. Явлински например наскоро отправи следното предупреждение: \"Русия следва много опасна политика, която води до обедняване на населението вътре в страната, а външнополитически може да предизвика военен конфликт.\"   Жириновски пък сам заплашва Запада с война: \"Ако спечеля, 150 милиона руснаци ще се събудят на следващия ден с усмивка на устата. Западът обаче ще има да трепери, ако не престане да ни обяснява на нас, руснаците, как да живеем\".   А как живеят всъщност руснаците? Мнозина от онези, които подкрепят Путин, живеят добре, даже много добре. Например онези в бляскавата столица Москва, които имат добре платена работа. Като Мария Катасонова, служител в администрацията на Държавната дума и гореща привърженичка на сегашния държавен глава. \"За нас Путин е символ на стабилност. На него дължа абсолютно всичко, което имам - и работата, и образованието. Просто всичко\", казва тя.     Има обаче и други - като Дария Даар, която живее в едно предградие на уралския град Екатеринбург - в къща, чийто покрив всеки момент може да се срути. Сградата, която е била строена от държавата, спешно се нуждае от ремонт. Но властите изведнъж изровили отнякъде документи, от които излизало, че преди 25 години тя е била построена незаконно - от самата държава. Оттогава насам никой не се чувства отговорен за съдбата ѝ. А какво мисли Дария за изборите? \"Какви избори?\", пита тя реторично. \"Та те отдавна са решени!\" Жилището на жената е студено, отоплението изобщо не функционира, на много места има следи от мухъл. \"Така държавата изоставя своите граждани в беда\", казва Дария и отпива глътка горещ чай, за да се стопли.   Трети пък са принудени да се страхуват за свободата си всеки пък, когато се осмелят да критикуват външната политика на Путин - като Павел Никулин. Преди няколко седмици независимият журналист публикува интервю с един бивш боец на ИД от Русия и веднага след това бе посетен от тайните служби. Никулин, който пише и по други особено чувствителни теми, сега е под наблюдение. \"Една сутрин се явиха въоръжени и претърсиха цялото ми жилище. Ако човек реши да става журналист в Русия, трябва да знае, че някой ден може и да бъде убит\", казва Никулин.   Протест срещу Путин в Санкт Петербург   В Русия официално няма цензура, но много журналисти се опасяват от репресии и заплахи, когато публикуват нещо критично или правят разкрития, неблагоприятни за властта.   Дмитрий Скоробутов, който в продължение на 15 години е бил редактор в държавната телевизия \"Россия-24\", разказва пред Дойче веле, че се водят забранителни списъци, които съдържат имената на автори, както и на теми, по които не бива да се пише. \"По времето на масовите протести срещу Путин нашата телевизия в продължение на две седмици просто мълча. След това започнаха да ги представят като някаква детинщина. Нямахме право да съобщаваме името на Навални, който беше организатор на протестите. И то независимо от факта, че имаше протести в 102 руски града\", казва Скоробутов.   Колкото повече мълчаха контролираните от държавата медии, толкова по-силно се скандираше името му по време на протестите. Това бяха и протести срещу постоянно уголемяващото се влияние на Руската православна църква над руското общество и политиката. От над една година те се организират в Санкт Петербург, където се протестира и срещу предаването на една от основните забележителности на града - Исакиевския събор - в ръцете на църквата. Това нарастващо влияние на църквата променя обществото и го прави все по-консервативно, твърдят критични гласове.   Русия е в навечерието на избори, които мнозина определят като недемократични. Дори Ксения Собчак, единствената жена сред кандидатите за президент, която някои определят като марионетка на Кремъл, ги смята за \"фейк\" (фалшиви).", "date": "2018.03.17", "title": "Изборите в Русия са \"фейк\"?"}
{"url": "http://www.classa.bg/%D1%81%D0%B2%D1%8F%D1%82/item/379719-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%B8%D1%81%D0%BB%D1%8F%D0%BC%D1%8A%D1%82-%D0%BD%D0%B5-%D0%B5-%D1%87%D0%B0%D1%81%D1%82-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            \"Не, ислямът не е част от Германия. Германия е християнска. Част от нея са почивните недели, църковните празници и ритуали като Великден, Петдесетница, Коледа\", заяви Хорст Зеехофер в интервю на вестник \"Билд\". 68-годишният политик от ХСС подчерта, че \"живеещите в Германия мюсюлмани, разбира се, имат място в обществото\", но това не означава, че страната трябва \"да променя своите традиции и обичаи\".     Първият германски политик, който се изказа за принадлежността на исляма към Германия, беше Волфганг Шойбле: през 2006 година, при откриването на първата т.нар. Ислямска конференция в Германия, тогавашният вътрешен министър на Германия заяви, че \"ислямът е част от Германия и Европа\". През 2010 година и бившият президент на Германия Кристиян Вулф обяви, че \"ислямът е част от Германия\". А през 2015 канцлерката Ангела Меркел потвърди думите му: \"Това е така. И аз съм на това мнение.\" Шефът на фракцията на ХДС в Бундестага Фолкер Каудер обаче се противопостави на думите ѝ.     Навремето Хорст Зеехофер отказа да влезе в дебат с канцлерката относно исляма. Сега обаче - в новата си роля на вътрешен министър - той зае ясна позиция. Зеехофер обяви, че смята да възобнови провеждането на т.нар. Ислямска конференция - като платформа за обсъждането на проблемите на мюсюлманите, свързани с тяхната интеграция. По думите му, политиката \"трябва да седне на една маса с мюсюлманските съюзи в търсене на диалог\". Мюсюлманите в Германия \"трябва да живеят с нас, а не до нас или срещу нас\", убеден е той. А това се постига само с взаимно уважение и разбирателство и само \"ако говорим едни с други\", каза 68-годишният политик.   В интервюто за вестник \"Билд\" Зеехофер се обяви и за изграждането на централни бежански центрове, в които мигрантите да остават докато продължава разглеждането на молбите им за убежище. Той се надява, че до парламентарната лятна ваканция ще бъде създадена необходимата законова рамка, както и че първият такъв приемен център ще бъде готов до есента.   Интервюто на Хорст Зеехофер идва тъкмо в момент, в който официални представители на исляма в Германия се оплакват от липсата на достатъчно солидарност от страна на политиците, властите и обществото. Миналата седмица в Германия имаше няколко нападения срещу джамии. В Берлин и провинция Баден-Вюртемберг бяха подпалени обекти, в които се събират представители на турската религиозна общност. В съвместна декларация трите мюсюлмански съюза - Централният съвет на мюсюлманите в Германия, Дитиб и Ислямският съвет - настояват за \"обединяване на усилията срещу тези позорни действия\".   В интервюто си за \"Билд\" новият вътрешен министър на Германия също се спира на темата. Зеехофер смята, че Германия трябва да направи повече срещу ислямофобията, а самото явление трябва да бъде взето насериозно. По официални данни на германското вътрешно министерство, през 2017 година в страната са регистрирани 1069 нападения срещу мюсюлмани или мюсюлмански обекти.", "date": "2018.03.17", "title": "Зеехофер: \"Ислямът не е част от Германия\""}
{"url": "http://www.classa.bg/%D1%81%D0%B2%D1%8F%D1%82/item/379720-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D0%B8-%D0%BE%D1%82%D0%B8%D0%B4%D0%B5%D0%BC-%D0%BE%D1%82-%D1%82%D0%BE%D0%B7%D0%B8-%D1%81%D0%B2%D1%8F%D1%82", "text": "              Едно ново приложение за смартфони ти изпраща по пет пъти на ден следното съобщение: \"Помни, че ще умреш\". То не идва по едно и също време, а съвсем произволно, така че не можеш да се подготвиш. Създателите на това приложение са млади хора - на 27 и 35 години. Идеята им дошла от един обичай в Бутан. В тази хималайска страна очевидно е общоприето да се подсещаш по няколко пъти на ден, че си смъртен. И същевременно да медитираш – или поне да дишаш дълбоко. Ето как Бутан се е превърнала в страна с особено щастливи хора.     В началото бях скептично настроен. После прочетох една рецензия за това приложение. Авторката беше във възхита, макар първоначално да се бояла от съобщенията. Всеки път, когато дойдело съобщението, тя си казвала: \"Животът е твърде кратък\". Веднъж била на купон, когато получила поредното съобщение. И вместо да си тръгне, тя изцяло му отпуснала края. Дотогава дълги години се страхувала да говори пред публика. Започнала да получава съобщенията - и изведнъж изпитала лекота пред аудиторията. Аз тъй или иначе ще хвърля топа, цялата публика някой ден ще хвърли топа, тъй че какво толкова да му мислим, братя и сестри! Авторката на рецензията престанала да прекарва толкова много време във Фейсбук. Та нали когато хвърлиш топа, навярно ще ти дожалее за това изгубено време. По-добре, вместо във Фейсбук, да се излегнеш някъде на слънце. Приложението понякога изпраща и съобщения като това: \"В гроба няма слънчеви местенца\".     Аз обаче имам друга рецепта. Когато синът ми беше малък, стотици пъти съм му чел една и съща книга – \"В пристана\" от Филип Дюпаски, чието заглавие доста точно възпроизвежда цялото ѝ съдържание. В продължение на три години тя беше любимата книга на моя по-голям син, който отдавна е възрастен човек. Днес той изобщо не я помни. Няма я. Първите години от детството поставят решителен отпечатък върху всеки човек, но повечето от нас изцяло са ги забравили. И при мен е така. Един ден тези малки хора просто изчезват, превръщат се в нещо съвсем различно и вече изобщо не помнят какви са били и как са живели. Не помнят първото лято на детската площадка, не помнят дългите разходки с бъгито, не помнят нито гнева си, нито радостта си, нито нежността. Други неща са станали по-важни.   Но в главите на своите родители те продължават да живеят онзи си живот. Него не можеш да го забравиш. И винаги се надига една смътна болка, когато си припомниш за онази безусловна любов, която те са изпитвали - и която ти си се опитвал също тъй безусловно да им върнеш. По никое друго време през живота си ние не сме били толкова важни, за никого.     Понякога сънувам баща си или бабите и дядовците си. Това не са само спомените ми за тях. В съня си ние разговаряме за неща, за които никога не сме говорили, докато бяха още живи. Те произнасят изречения, които навремето щяха много да ме зарадват. А когато се събудя, понякога за минута-две още си мисля, че са живи и искам начаса да скоча в колата и да им отида на гости. С напредването на възрастта тези сънища стават все по-живи. А може би, мисля си понякога, краят изглежда именно така. Те всичките ще се съберат там, в главата ми, там ще бъдат и отдавна изчезналите деца, които ще се радват, че най-после някой пак ще им почете от \"В пристана\". Та това, мисля си понякога, изобщо няма да бъде някакъв лош момент, хубав ще бъде, може би най-хубавият.               Християните и Възкресението   Смъртта според юдейството   Какво вярват мюсюлманите   Смъртта в индуизма   Будизмът и смъртта   Ще се отворят гробовете…   Има ли Страшен съд?   Според исляма, в деня на Страшния съд доброто получава награда, а злото - наказание. Част от мюсюлманите вярват, че Господ ще прояви милосърдие, други се опасяват, че Антихристът ще донесе хаос. В крайна сметка всички вярват, че неверниците ще бъдат унищожени, а праведните - спасени.     В индуизма…   Будистите…   На вечен живот…   В Райските градини   В края на реинкарнационния цикъл…              ", "date": "2018.03.17", "title": "Преди да си отидем от този свят"}
{"url": "http://www.classa.bg/%D1%81%D0%B2%D1%8F%D1%82/item/379721-%D0%BA%D0%BB%D0%B0%D0%BD%D0%B5%D1%82%D0%BE-%D0%B2-%D0%BC%D0%B8-%D0%BB%D0%B0%D0%B9", "text": "          Хора с надупчени от куршуми тела, с прерязани гърла и отразяни крайници - невъобразими жестокости, извършени от американски войници по време на войната във Виетнам. На 16 март 1968 година американски отряд прониква в гъсто населен район в Южен Виетнам. Поръчението му: да ликвидира всички виетконгци в областта. Но американците не срещат никакви бойци, а само мирно цивилно население. И въпреки това задачата е изпълнена: избити са стотици жени, деца и възрастни мъже.     Американското командване потулва клането в Ми Лай и го представя като победа над комунистическите бунтовници. Година по-късно американската общественост все пак научава истината, след като журналистът Сиймор Хърш описва събитията. \"Много от жертвите са били събирани на малки групички, след което са ги разстрелвали. Други са били захвърляни в един ров в края на селото, където впоследствие са ги ликвидирали. Десетки са били произволно избити в къщите им или в близост до домовете им. Някои от младите жени и момичета са били изнасилени, а след това убити\", пише Хърш в един по-късен свой текст, публикуван през 1972 година в списание \"Ню Йоркър\". Така клането в Ми Лай се превръща в символ на зверствата, извършвани от американски войници при операции зад граница. Само един осъден Шест войници от въпросния отряд отговарят по-късно пред военен съд за деянията си в Ми Лай. Но само един от тях - лейтенант Уилям Кели-младши - е намерен за виновен. Получава доживотна присъда, от която обаче излежава само три години и половина.       По данни на виетнамското правителство, в Ми Лай и съседните села са избити общо 504 души. Днес техните имена са издълбани върху паметна плоча от черен мрамор, поставена на мястото на трагичните събития.   \"В повечето случаи масови убийства се извършват по време на бойни действия. Но в Ми Лай не е имало никакво сражение. Войниците просто са вършили невиждани жестокости в едно мирно село\", казва Сиймор Хърш в интервю за ДВ.     След събитията в Ми Лай настъпват известни промени - всички военни операции са поставени под юридически надзор, казва историкът Фред Борч, който работи в правния отдел на американската армия. \"През последните 50 години армията ангажира много юристи, които участват в планирането на военни операции на всички нива, така че командването вече получава правни консултации\", обяснява Борч.   Журналистът Сиймор Хърш   Сиймор Хърш обаче не смята, че армията е била реформирана в достатъчна степен. \"Да, след Ми Лай не е имало други подобни трагедии. Но ние продължаваме да хвърляме бомби над далечни градове\", казва журналистът и дава още един аргумент: Тръмп назначи за шеф на ЦРУ Джина Хаспъл. Навремето тя е ръководила в Тайланд затвор на ЦРУ, където очевидно са били извършвани изтезания.   Професор Хауърд Джонс, автор на книга за събитията в Ми Лай, настоява това клане да залегне в учебната програма на американската армия. \"По време на първата война в Персийския залив един американски командир казал на войниците: \"И никакъв Ми Лай повече!\". Но знаем какво се случи по-късно в Афганистан и в иракския затвор Абу Гариб\", казва Джонс.", "date": "2018.03.17", "title": "Клането в Ми Лай"}
{"url": "http://www.classa.bg/%D1%81%D0%B2%D1%8F%D1%82/item/379722-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%84%D0%B8%D1%86%D0%BE", "text": "            От повече от едно десетилетие Роберт Фицо определя политическите съдбини на Словакия. Формално той е социалдемократ, но в действителност е политически хамелеон. Ако се налага, не се колебае да заема всякакви позиции - от крайно ляво до крайно дясно, служейки си с ловки тактически ходове. Като човек на властта той е оцелявал след многобройни афери, включително и след потресаващи корупционни скандали.   След убийството на разследващия журналист Ян Куцияк и неговата годеница обаче словашкият премиер за първи път изгуби своя политически инстинкт и не успя да оцени правилно настроенията в страната. Първоначално той беше крайно шокиран от убийството и тази негова реакция явно е била искрена. Малко след това обаче се появи по телевизията и като във филм за мафията ефектно размаха пред камерите пачки с банкноти на стойност един милион евро - премия за залавянето на убиеца. Най-накрая обяви президента Андрей Киска, а косвено и стотиците хиляди гневни граждани, които настояваха за оставката на Фицо, за \"марионетки на американския милиардер Сорос\".     След това премиерът отново се отдаде на тактически игрички. Той предложи на държавния глава оставката си, но постави и условия: неговата партия СМЕР-СД, която победи на изборите през пролетта на 2016, да има правото да номинира новия министър-председател. И второ: досегашната коалиция във властта да остане запазена. След кратко колебание Андрей Киска прие двете условия. Това обаче означава, че исканото от президента само допреди седмица и половина основно преструктуриране на правителството няма да се състои, както и че няма да има предсрочни избори.   С други думи: Фицо се оттегля, за да остане на власт и да дърпа конците задкулисно. Поне на първо време, докато осигури политическото бъдеще на своята партия. Защото евентуални предсрочни избори биха предизвикали истинско сгромолясване на СМЕР - това показват всички сегашни социологически анкети. Ако партията бъде принудена да предаде властта, това не само би сложило край на безброй кариери, а и би довело до съдебни процеси за корупция срещу голям брой нейни политици. Фицо иска да осуети подобно развитие на всяка цена - та нали и срещу него самия има подозрения в корупция.   С други думи: начинът, по който Фицо подава оставка, е най-доброто доказателство, че той лично, неговата партия, а и коалиционните му партньори изобщо не желаят основна политическа промяна в страната. Тъкмо такава промяна обаче очаква огромното мнозинство от словашките граждани. Защото мнозина в страната осъзнаха, че убийството на журналиста Ян Куцияк е \"своего рода отражение на словашката действителност\", както се изрази президентът Киска. Действителност, белязана от корумпиран политически елит, комуто са напълно чужди принципите на отговорното и устойчиво управление. Действителност, за която през изминалите години мнозина просто си затваряха очите - от безпомощност или отчаяние.   Зам.-премиерът на Словакия Петер Пелегрини, който ще поеме премиерския пост, и президентът Андрей Киска   Подобна действителност срещаме в много други източноевропейски държави - става дума за действителността на лошо и грешно проведения преход от диктатура към демокрация и пазарно стопанство. Сега фактът, че тази действителност може и да убива, разтърси цяла Словакия.   След като държавният глава Андрей Киска нямаше друг избор, освен да приеме условията на Роберт Фицо, сега топката е в полето на словашкото гражданско движение. През последните две седмици Словакия преживя най-големите протестни демонстрации от обявяването на независимостта си през 1993 година. И за днес (16 март) е предвиден масов протест.   За Фицо и сие пробуденото гражданско съзнание е като зъл дух. И те се надяват, че този зъл дух скоро ще изчезне.", "date": "2018.03.17", "title": "Истината зад оставката на Фицо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379723-%D0%B0%D0%BA%D0%BE-%D1%86%D0%B5%D0%BB%D1%82%D0%B0-%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D0%BD%D1%82,-%D0%BD%D0%B5%D0%BA%D0%B0-%D0%B3%D0%BE-%D0%BA%D0%B0%D0%B6%D0%B0%D1%82", "text": "              Емил Кошлуков: „Добър вечер на Волен Сидеров. Подозирам, че искате да кажете нещо по темата, която коментирахме с Шаренкова и Горан Благоев?\"   Волен Сидеров: „Кой е тоя Горан Благоев?\"   Така започва един от популярните в последните дни диалози от телевизионния ефир. При уточнението, че Благоев е водещ на предаването \"Вяра и общество\", следва репликата на Сидеров: \"Сериозно? Все още ли?\". И не само това - управляващият политик обвини журналиста, че \"отдавна манипулира българското общество\", нарече го \"агент на соросоидните общества\" и заключи, че \"такива хора са вредни за българското общество\".   Това е най-новата публична атака срещу Българската национална телевизия, която в последните месеци е подложена на политически натиск - отвътре и отвън. Засега журналистите в БНТ все още намират сили да реагират срещу посегателствата, но интересът към темата не е широк, а защитата от страна на отделни представители на гражданското общество е почти незабележима. Като добавим и политическата търпимост към този натиск, прогнозата за БНТ не е никак добра.       Какво може да означават думите на Сидеров? Когато са произнесени от председател на парламентарна група от управляващото мнозинство, посланието е пределно ясно: \"Махнете го този, че не ме кефи!\". Посочването на врага с пръст бе наложено от партийната телевизия на \"Атака\" - \"Алфа\" от години произнася присъди и посочва \"враговете\" на Сидеров. Но ако от екрана на една кабеларка това е просто реч на омразата, от екрана на БНТ е брутална демонстрация на мракобесие.   Този път ръководството и журналистите на националната телевизия реагираха: \"Поведението на Сидеров е неприемлива, агресивна провокация към свободата на словото и правото на журналистическо мнение. Недопустимо е политик да се опитва да кадрува в националната обществена телевизия\". В Народното събрание обаче никой не се впечатли от поведението на Сидеров - откритото писмо на Горан Благоев до председателя на парламента Цвета Караянчева остана без отговор. Журналистът призова народните избраници да се разграничат от поведението на техния колега \"по категоричен и приемлив за парламентаризма ни начин\". Но нищо не последва.   Има още един важен детайл: Сидеров проведе разговор на \"ти\" с водещия и програмен директор на БНТ1 Емил Кошлуков, който има в биографията си и стаж като ръководител на \"Алфа\". Така посланието звучи още по-зловещо: \"Ние сме си отбор, сега ще ви разкажем играта\". Атаката на Сидеров идва в разгара на разправата с екипа на предаването \"Денят започва с култура\", упрекнат от Кошлуков, че проявява политически пристрастия и че има нисък рейтинг. Журналистите обвиниха в декларация началника си в \"намеса в изборите на екипа как да бъдат представяни определени гости и какви въпроси да им бъдат задавани\". Наложи се генералният директор да се намесва като помирител. И когато продуцентката на предаването Весела Петрова застана рамо до рамо с протестиращите срещу цензурата в БНТ, тя се оказа извън предаването. Протестираш срещу цензурата - изчезваш. Ако протестираш в подкрепа на цензурата, вероятно оставаш...   Емил Кошлуков   Последвалият мониторинг на Съвета за електронни медии (СЕМ) заключи, че предаването \"обхваща максимално голям спектър от теми и гости и е в унисон с обществената си мисия и принципите на плурализма\". Алтернативен мониторинг от члена на СЕМ Иво Атанасов, бивш депутат от БСП, стигна обаче до извода, че \"в \"Денят започва с култура\" се защитават политически тези, изцяло дясноориентирано е и в това отношение има политически дисбаланс\". Не е известно по какви критерии се стига до този извод, но обвинението е налице, а усещането е за институционален произвол. Натиск има и отвътре, и отвън.   В това време всяка вечер БНТ излъчва реклама, че \"Стани богат\" се завръща и ще се излъчва по националната телевизия. Тъй като шоуто е изключително популярно, рейтингът на БНТ вероятно ще се повиши. Това щеше да е прекрасно, ако обществената телевизия предлагаше комбинация от рейтингово забавление и качествена, независима публицистика. Когато обаче журналистите са подложени на безнаказан и демонстративен натиск, тогава остава само шоуто. А не това е обществената функция на БНТ.", "date": "2018.03.17", "title": "Ако целта е убийството на БНТ, нека го кажат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379714-%D0%B2%D0%B0%D1%88%D0%B8%D1%8F%D1%82-%D0%B3%D1%80%D1%8F%D1%85-%D1%81%D0%BF%D0%BE%D1%80%D0%B5%D0%B4-%D0%B7%D0%BE%D0%B4%D0%B8%D1%8F%D1%82%D0%B0", "text": "Грехът е изкушение, на което всеки човек може да се поддаде без значение от личностните качества или професионалните постижения. Няма човек, който поне веднъж да не е изпитвал чувства, определяни като греховни: завист, алчност, гняв, леност, горделивост...      Като в много аспекти от живота ни, и тук роля играе зодиакалният ни знак. Понякога зодията ни може да повлияе на някои наши решения и емоции, допускайки в живота ни греховни действия. Вижте кои грехове се свързват със зодиите и специално с вашия астрологичен знак.       Грях: гняв Овните могат да бъдат много непредсказуеми и тази тяхна черта в комбинация с гневния им нрав ги превръща в една от най-опасните зодии. Овните много често си докарват сами неприятностите именно заради своя избухлив характер, затова, ако сте представител на този знак, опитайте се да контролирате гневните си реакции.       Грях: лакомия Телците са сред най-големите лакомници в зодиака и това е техният порок. Дали е глад за храна, секс, забавления, материални вещи, Телецът е винаги ненаситен и никога не му е достатъчно. Това поведение обаче е много нездравословно и му вреди повече, отколкото предполага.       Грях: непочтеност Това, което е доста често срещано при Близнаците е техният неприятен навик да смесват тяхната визия с реалността. Дали защото все пак са двойствен знак, но характерно е за тях да имат две лица и съответно две версии за една и съща история. Тази тяхна черта обаче води до техния грях, а именно непочтеността и лъжата.        Грях: обожание Присъщо на Раците е да се влюбват толкова силно, че дори да стигнат до ниво обожествяване на човека, с когото са в партньорство. Нормално е да изпитват силни чувства, но обожанието към друг може да бъде греховно действие, тъй като оставя мисълта за вас на заден план. Бъдете внимателни кого обожествявате и мислете повече за самите себе си.      Грях: горделивост Лъвът е на границата на нарцисизма и е определено сред най-егоцентричните знаци в зодиака. Арогантността и горделивото поведение са греховете на Лъвовете и те бързо им печелят много врагове. Бъдете внимателни и обръщайте повече внимание на другите около вас, не гледайте само образа си в огледалото.        Грях: завист Завистта е големият порок на Девите. Това, което се превръща в техен проблем е несигурността дали искат нещо, защото имат необходимост от него или защото другите го имат. Когато осъзнаят, че е важно да са щастливи с нещата, които имат, вместо да завиждат за неща, които реално не им трябват, ще открият хармонията.       Грях: суета Грехът на Везните се крие в тяхната суетност. Това е един от знаците в зодиака, който е болезнено суетен и придирчив относно външния си вид. Ако погледнат в огледалото и харесат това, което видят, всичко е наред за Везните. Но външната красота трябва да съответства на вътрешната, и това е нещо, върху което Везните трябва да поработят.        Грях: похот Грехът на Скорпионите се корени в тяхната похот. Това е зодията, която изпитва най-голяма страст в интимните си отношения в сравнение с останалите знаци в зодиака. Това, което при тях се превръща в проблем е, че предпочитат безразборните сексуални връзки и имат страх от сериозно обвързване.        Грях: прелюбодейство Стрелецът е роден да флиртува и да съблазнява. Това е част от неговата природа, колкото и да се опитва да го прикрие. Понякога обаче тази негова характерна черта го въвлича в изкушение и възможност да изневери на любимия си човек.        Грях: алчност Козирозите са сред най-конкурентните зодии. Те обичат надпреварата и вечно се стремят да имат повече от другите. Тази страст към парите и властта обаче бързо води до крайност и грехът е налице: прекалената алчност. Още по-крайно е, че Козирогът не обича да харчи, да се радва на спечеленото, а за него е важна победата и трупането на дивиденти.        Грях: смятат се за бог Водолеите обичат да мислят, че са много специални и по-важни от всеки друг. Смятат се за по-мъдри от останалите и се гордеят с иновативната си природа. Тези техни черти не биха били проблем, ако не се свързват с греха да се смятат за истинско божество. Самозабравянето няма да им донесе нищо добро.        Грях: мързел Рибите са знак, чиито представители не са от най-здраво стъпилите на земята. Напротив, тяхната глава се рее из облаците, вечно мечтаят и фантазират. Това е прекрасно, но щом се опре до действия, Рибите не са по работата. Техният грях е ленивостта, присъща на зодиакалния им знак. В мечти по това, което не могат да имат, забравят, че е необходимо и нещо повече от фантазии, а именно – действия.", "date": "2018.03.17", "title": "Вашият грях според зодията!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379715-%D0%BF%D0%B5%D1%80%D0%B2%D0%B5%D1%80%D0%B7%D0%BD%D0%B8%D0%BA-%D1%81%D0%B0%D0%BC-%D1%81%D0%BD%D0%B8%D0%BC%D0%B0-%D0%BA%D0%B0%D0%BA", "text": "Тази вечер Дрейтън Дуейн Престън, заедно с приятели и бъдещата си жертва, устроили парти. Когато 17-годишното момиче прекалило с алкохола, тя отишла с приятеля си в другата стая, където правили секс. След това тя заспала и се събудила в момента, в който върху нея бил Дрейтън, пише CNN.      Рано сутринта насилникът свалил комарната мрежа от прозореца и се качил в спалнята, където лежало момичето. Там той се възползвал от състоянието й за да прави секс с нея. По някое време жертвата се събудила, но не за дълго.   След час се събудила отново и видяла как Дрейтън стои пред нея на колене до леглото. Момичето се уплашило и се престори, че е заспало, след което обвиняемият го изнасилил още два пъти. Когато Дрейтън напуснал стаята, жертвата разказала всичко на приятелите си.    През същата вечер с жертвата се срещнала приятелката на Дрейтън Дуейн Престън, която видяла нейни голи снимки във Фейсбук. Решила, че самата жертва е изпратила на момчето й свои снимки. Оказало се обаче, че Дрейтън заснел изнасилването на телефона на жертвата, след което изпратил снимките на себе си. На снимките се вижда как обвиняемият се приближава до леглото на момичето, вдига одеялото от нея и разтравя краката й. В едноминутно видео той вече снима самия сексуален акт.    Освен това прави много снимки на гениталиите й. При съдебния процес в Калгари Дрейтън се признал за виновен за сексуално насилие и е осъден на 28 месеца затвор. Освен това той ще бъде в регистъра на извършителите на сексуални престъпления в продължение на 20 години.", "date": "2018.03.17", "title": "Перверзник сам снима как...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379713-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D0%B8-%D1%83%D1%88%D0%B5%D0%BD-%D1%81%D0%B5%D0%BA%D1%81", "text": "    1. Кога най-после някоя специалистка ще ни светне как се прави ушен и носов секс? Например нещо от сорта: „Как да го побъркаш с дълбока ноздра?\" Не за друго, но ще е далеч по-оригинално от дълбокото гърло, а и ще се избегнат доста неловки ситуации, като тези да извикате бърза помощ в 2ч. през нощта, защото съседката ви издава притеснителни сподавящи звуци.      С такова бельо жените са по-добри в секса Дам, би било готино!    Дори вече си представям пасаж от следващата образователна статия на тази тема: „...    Страшно възбуждащ е и методът на засмукване с ноздра, докато езикът ви гали тестисите му.    За да избегнете задушаване, редувайте лява и дясна, а за оптимален кеф, отстранете всички косъмчета от вътрешността на носа си, за да може половинката ви да усеща гладката ви кожа навсякъде.\"    2. Кога, по дяволите, ще престанат да обясняват колко е як аналният секс и ще го забранят със закон?    Как защо? Защото е ужасно опасен!    Първо, при аналния секс рискът от заразяване с полово-предавани болести е с 30% по-висок от всеки друг секс. Да не говорим, че при ушния този риск най-вероятно е минимален.    Второ, има риск от разкъсване на дебелото черво.    Трето, мисля знаете, анусът е място бъкано с бактерии... и зарзавати.    Добре, за зарзаватите има решение - клизма, макар и да не доумявам как е възможно след половин час диария да имаш сили и за секс. Но! Най-големият риск при аналния секс, а повярвайте, той наистина е сериозен, е че съвсем скоро може да се превърнете в рапър, агитиращ за червените!   ", "date": "2018.03.17", "title": "Как се прави ушен секс?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379712-%D0%BA%D0%B0%D1%82%D0%BE-%D1%80%D0%B0%D0%B7%D0%BF%D0%B0%D1%81%D0%B0%D0%BD%D0%B0", "text": "След като пловдивската дива Сузанита изкара пет дни в клиника, заради възпален апандисит, тя бе изписана по нейно настояване. Два дни преди да разбере за проблема си, дъщерята на Орхан Мурад се превивала от болни, но нищо не било в състояния да я накара да отиде на лекар, докато майка й Шенай взела мерки, след като болките станали нетърпими., пише \"Trafficnews.bg\". Според лекарите операцията минала много добре и зараства повече от добре. Майката на изпълнителката от Пловдив сподели в медийното пространство, че дъщеря й се тръшкала да излиза по-бързо от болницата, защото не можела да пропусне участие и имала желание да ходи.      „Явно и младостта й помага, защото се възстановява много бързо и кипи от енергия\", споделя още майка й Шенай. Така и стана, защото тийнсензацията сподели клип в личния си профил в Инстаграм, на който се раздава на дансинга на нощен клуб, заедно с колегата си – поп-фолк певецът Крум, и по нищо не личи, че до преди няколко дни е била на болнично легло.    ", "date": "2018.03.17", "title": "Като разпасана!"}
