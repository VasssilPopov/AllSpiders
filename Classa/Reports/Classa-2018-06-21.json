{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383259-nasdaq-%D0%BF%D0%BE%D0%B4%D1%81%D0%BA%D0%BE%D1%87%D0%B8", "text": "Технологичните и медийните акции допринасят за позитивен старт на търговията на Уолстрийт в сряда, като индексът Nasdaq удари за кратко нов рекорден връх само ден, след като инвеститорите в световен план бяха притеснение от ескалиращото търговско напрежение между САЩ и Китай. Акциите на 21st Century Fox поскъпват с цели 6,5%, след като компанията Walt Disney повиши рязко своята оферта за покупката на медийната групировка до 71,3 млрд. долара, надвишавайки предложената от Comcast цена. Акциите на компаниите, известни като FAANG (на Facebook, Alphabet, Amazon, Netflix и Apple) пък се повишават с между 0,7% и 2,3%%, докато акциите на Facebook поскъпват с над 2% надвишавайки за пръв път ниво от 200 долара. Солиден скок от близо 4% бележат и акциите на Twitter Inc. Всичко това допринесе за нарастване на технологичният индекс Nasdaq с 0,6% към нов рекороден връх от 7781 пункта. Широкият индекс S&P500 се повишава по-предпазливо с 0,14%, докато индексът на сините чипове DJIA се колебае между слаби печалби и загуби с оглед на промяна на 30-те компании, влизащи в него. От днес General Electric Co. вече не е част от Dow Jones Industrial Average index за пръв път от 111 годишната история на индекса, като негово място ще бъде заето от компанията Walgreens Boots Alliance Inc. Според Дейвид Блитцер – председател на индексната комисията в S&P Dow Jones Indices, „промяната ще направи DJIA по-добро мерило за икономиката на САЩ и за американския фондов пазар\". В резултат на тази промяна, акциите на General Electric се понижават с 0,77%, докато на Walgreens Boots Alliance нарастват с цели 3,17%. След първоначално повишение на индекса DJIA с 0,25%, той отново излезе на известна загуба, понижавайки се с 0,17% и е на път да приключи на негативна територия за седма поредна сесия на търговия, след като вчера се срина с близо 300 пункта (понижение с 1,2%).", "date": "2018.06.21", "title": "Nasdaq подскочи"}
{"url": "http://www.classa.bg/%D1%81%D0%B2%D1%8F%D1%82/item/383254-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%B8%D0%B7%D1%82%D0%B5%D0%B3%D0%BB%D1%8F-%D0%B2%D0%BE%D0%B9%D1%81%D0%BA%D0%B8-%D0%BE%D1%82-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0", "text": "Управителят на щата Мериленд (САЩ) Лари Хоган обеща да не разгърне нито един войник на Националната гвардия под командването си по мексиканската граница, докато администрацията на Тръмп продължава с практиката на принудителна раздяла на деца от имигрантски семейства, които незаконно влизат в територията на САЩ.   \"Докато тази политика на разделяне на децата от техните семейства не бъде анулирана, Мериленд няма да разполага никакви ресурси от Националната гвардия по границата\", коментира Хогън вчера.   Регионалният ръководител каза, че е наредил хеликоптер да бъде върнат в базата си, заедно с четирите членове на екипажа му, намиращи се в Ню Мексико.   Решението на Хоган бе подкрепено от губернатора на Вирджиния Ралф Нортам, който повтори, че неговият щат \"няма да отпуска никакви средства за действия, които подкрепят нечовешката политика на разделяне на децата от техните родители\".   Между 19 април и 31 май близо 2 000 деца бяха отделени от семействата си поради политиката на \"нулева толерантност\", обявена от главния прокурор на САЩ Джеф Сешънс.   Родителите или законните настойници се преследват за незаконно влизане в САЩ. Съгласно протоколите задържането на непълнолетни е забранено, тъй като върху тях не тежи престъпление.", "date": "2018.06.21", "title": "Губернатор се противопоставя на миграционната политика на Тръмп и изтегля войски от мексиканската граница"}
{"url": "http://www.classa.bg/%D1%81%D0%B2%D1%8F%D1%82/item/383255-%D0%BF%D1%85%D0%B5%D0%BD%D1%8F%D0%BD-%D0%BC%D0%BE%D0%B6%D0%B5-%D0%B4%D0%B0-%D0%B2%D1%8A%D1%80%D0%BD%D0%B5-%D0%BD%D0%B0-%D1%81%D0%B0%D1%89-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B2%D0%BE%D0%B9%D0%BD%D0%B8%D1%86%D0%B8,-%D1%83%D0%B1%D0%B8%D1%82%D0%B8-%D0%B2-%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Северна Корея може да върне скоро първата от 200 останки на американски войници, загинали по време на Корейската война, след като Ким Чен-ун и Доналд Тръмп постигнаха споразумение миналата седмица в Сингапур, каза висш американски служител.   \"Подготовката за да се получат останките продължава\", каза анонимно официален представител пред АФП. \"Това може да се случи през следващите няколко дни\", добави той. Точният брой на останките и техните идентификации ще бъдат известни след съответните тестове.   \"Получаваме останките и никой не смяташе, че това е възможно\", каза Тръмп след срещата си с Ким на 12 юни. Пентагонът коментира, че споразумението между двамата лидери проправи пътя за връщането на останките.   Прехвърлянето на останките трябва да се извърши на официална церемония, и това се планира понастоящем, според агенция АР. Не е ясно и къде ще се състои тази церемония, но може да се проведе в демилитаризираната зона между Северна Корея и Южна Корея.   Повече от 35 000 американци загинаха на Корейския полуостров по време на войната от 1950-1953 г., която завърши с примирие без мирен договор. Сред тях 7,700 се смятат за изчезнали, от които 5,300 в Северна Корея, според оценките на Пентагона.   Между 1990 и 2005 г. САЩ получиха репатрирането на 229 набора останки от Пхенян по силата на предишно споразумение, което впоследствие бе спряно след влошаването на отношенията между двете страни", "date": "2018.06.21", "title": "Пхенян може да върне на САЩ останките на войници, убити в Корейската война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383256-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B8-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD-%D1%81-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE-%D0%B4%D0%BE%D0%B2%D0%B5%D1%80%D0%B8%D0%B5", "text": "Омбудсманът и президентът се ползват с най-голямо доверие сред българските граждани, според данни на „Афис\" от национално представително проучване между 8 и 12 юни сред 1010 пълнолетни български граждани. За юни социолозите измерват положително доверие съответно 60,3% и 58,4% за двете институции. Далеч назад се нарежда Европейският съюз, който успява да генерира положително доверие сред 45%, но към този момент, макар и с малко, запазва положителния си рейтинг, тоест доверието е по-високо от недоверието, отбелязват от „Афис\". Следват поредица от институции с традиционно негативен рейтинг – местната власт и органите на реда, съответно с 41 и 37%, констатират социолозите. Кабинетът се ползва с доверието на близо 32%, парламентът успява да печели симпатиите на 23% от българските граждани. Традиционно доверието в съдебната власт е най-ниско – 20%. На пръв поглед тези данни показват нещо закономерно – персонифицирани институции, които са с относително свежи лица на обществено-политическия терен, както и външната легитимност на европейските структури са значително по-одобрявани, коментират от „Афис\". В същото време местният политически елит, разположен по етажите на властта, и сформираното преди само преди една година правителство, вкупом страдат от хроничен недостиг на положително отношение, смятат те. Според тях практически няма динамика – днешните мащаби повтарят до голяма степен картината от пролетта на 2017 година, а изключенията са в нюансите. От данните личи, че влошаването на обстановката е започнало през есента на миналата година, най-сериозно е пострадал образът на полицията, а в най-високи амплитуди се е колебаело доверието в ЕС и президента, отбелязват социолозите. Стартирайки с най-висок рейтинг в началото на периода, към днешна дата президентът е изпреварен от националния омбудсман. Разбира се, трябва да се отчита фактът, че от есента на миналата година президентската институция бе превърната в основна мишена за критиките, атаките и компроматите от страна на управляващата партия, посочват те. Контрастен факт е, че доверието в ЕС спада по време на българското европредседателство, низходящият тренд е устойчив и, ако продължи да пълзи плавно надолу, евроинституцията ще се нареди сред числото на институциите с негативен рейтинг и ще прати България в редиците на евроскептичните държави, смятат от „Афис\". Според тях възможните обяснения са, че Съюзът и най-вече администрацията в Брюксел в погледа на нарастващо мнозинство от българските граждани изгради образ на прагматично-бюрократична машина, която има множество собствени дневни редове, далечни или разминаващи се с дневния ред на обикновените българи. Все повече българи, през последните години, декларират недоверие към ЕС – това са в по-голяма степен хората от по-малките населени места, по-ниско образованите и по-възрастните, които обаче са и най-активните гласоподаватели. За тези хора ползите от нашето членство са неясни и дори съмнителни, посочват социолозите.Според тях самото Председателство на Съвета на ЕС е останало една политмистерия за голяма част от населението, най-вече като телевизионен сериал за ремонта на НДК, церемониални срещи и пищни обеди и вечери, букети, червени килимчета и показни форми на гостоприемство. 45 на сто от анкетираните нямат преценка дали това Председателство е било успех или провал за България, отчитат от агенцията. Погледнато глобално, политиката на ЕС повече обърква, отколкото внася яснота, стовари се бежанска криза, настъпиха резки лутания между Русия и САЩ, при които ту Путин бе лош, ту Тръмп и обратно, и всичко това се опакова във все по-често говорене на тема „Европа на две скорости\", отбелязват социолозите. В крайна сметка, едва ли тенденцията в спада на доверие към ЕС ще стигне санитарния минимум, но тенденцията е показателна, допълват те. Междувременно, за трети пореден месец желаещите оставка на правителството са повече от неговите привърженици, силите на опозиция и управляващи лека полека се изравняват, омбудсманът и президентът, които генетично се свързват с опозицията, са най-одобряваните обществени фигури, обобщават от „Афис\". Според тях по всичко личи, че политическият процес е на път отново да смени посоката си. Важно е кой ще поеме инициативата за това на фона на огромната пропаст, очертала се между гражданите и институциите, смятат социолозите.", "date": "2018.06.21", "title": "Президент и омбудсман с най-голямо доверие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383257-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BF%D0%BE%D1%81%D0%BA%D1%8A%D0%BF%D0%BD%D0%B0", "text": "Юлските фючърси на американския лек суров петрол поскъпнаха с 1,4% към 66,29 долара за барел, след като Енергийната информационна администрация (EIA) отчете изненадващо голям спад на складовите запаси на суров петрол в САЩ. Според EIA запасите на суров петрол се понижиха през седмицата до 15-и юни с цели 5,9 млн. барела, докато осредните прогнози на финансовите пазари бяха за понижение с около 3,7 млн. барела. Днешните данни са по-слаби от оповестените късно снощи данни на американския петрол институт (API), според които складовите запаси на сурови петрол в САЩ се понижиха за последната седмица с 3 млн. барела. В същото време обаче EIA отчете нарастване на запасите на бензин с 3,3 млн. барела в рамките на предходната седмица, докато запасите на петролните дестилатни продукти се увеличиха с 2,7 млн. барела. И докато фючърсите на американския лек суров петрол поскъпват солидно, фючърсите на петрола сорт брент с доставка през август се колебаят около вчерашното ниво на затваряне към 75,10 долара за барел, тъй като инвеститорите са в предпазливо очакване на важната среща на „ОПЕК+\" в края на работна седмица във Виена, на която ще се обсъжда евентуално увеличаване на добивните квоти", "date": "2018.06.21", "title": "Петролът поскъпна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383258-%D1%87%D0%B0%D0%BA%D0%B0%D1%82-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%BA-%D0%B7%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%85%D0%B0%D0%B7%D0%B0%D1%80%D1%82%D0%B0", "text": "Европейската комисия ще трябва да се произнесе по предложенията за промени в Закона за хазарта, преди да бъдат гласувани в парламента. Това стана ясно на заседание на ресорната комисия. Така законопроектът, с който се забранява напълно рекламата на хазартни и лотарийни игри, внесен от Обединените патриоти и защитен лично от вицепремиера Валери Симеонов, ще се забави с поне четири месеца. Валери Симеонов коментира: „Едно такова отлагане някак си не кореспондира с декларираната подкрепа от ГЕРБ и от БСП, но за да не бъда краен, ще изчакаме тези месеца. За три милиарда много работи могат да се случат и много позиции могат да се променят\". На въпрос дали смята, че законопроектът, с който се ограничава силно продажбата на лотарийни билети и забранява показването на победители от хазартни игри по телевизията, е бламиран, вицепремиерът Валери Симеонов отговори: „Нещо такова се получи\". Председателят на бюджетната комисия Менда Стоянова обаче е категорична, че парламентът спазва европейските процедури: „Ако той смята, че сме го бламирали, защото взехме решение да спазим една европейска директива, много съжалявам за това негово изказване\".", "date": "2018.06.21", "title": "Чакат мнението на ЕК за закона за хазарта"}
{"url": "http://www.classa.bg/%D1%81%D0%B2%D1%8F%D1%82/item/383250-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D1%82%D1%80%D0%B8%D0%B8%D0%B7%D0%BC%D0%B5%D1%80%D0%BD%D0%B8-%D0%BC%D0%BE%D0%B4%D0%B5%D0%BB%D0%B8-%D0%BD%D0%B0-%D1%82%D1%80%D0%B8-%D0%BD%D0%BE%D0%B2%D0%B8-iphone", "text": "Mac Otakara - японски сайт, публикува видео, показващо три нови модела смартфони iPhone, които ще бъдат представени в началото на есента на тази година. Записът се основава на окончателните чертежи на тези устройства, изтекли от веригата за доставки на Apple миналата седмица, разпечатани по тях в 3D.   Според видеото, през септември Apple ще пусне два модела с OLED екран с диагонали на 5.85 и 6.45 инча, плюс един с 6,1-инчов LCD екран. Дизайнът им е без рамка, но с функция за разпознаване на потребителя чрез Face ID.   Размерите на iPhone X от 5.8 инча са 143.65 х 72.03 х 7,69 мм. Това показва, че новият модел ще бъде 1.1 мм по-широк, отколкото преди, въпреки че Mac Otakara признава, че това несъответствие може да се дължи на грешка във изтеклите чертежи.   IPhone X Plus OLED с 6.4 инча, междувременно, е с размери 157,53 х 77,44 х 7.85 mm, почти като сегашния iPhone 8 Плюс, но по-дебел с 0,35 мм.   Размерите на икономическата версия на този смартфон, с 6,1-инчов LCD екран, ще бъдат 150.91 х 75.72 х 8.47 mm, а той ще се намира някъде между iPhone X и iPhone 8 Plus. Освен това, този модел ще има единична, а не двойна камера.", "date": "2018.06.21", "title": "Представят триизмерни модели на три нови iPhone"}
{"url": "http://www.classa.bg/%D1%81%D0%B2%D1%8F%D1%82/item/383251-%D0%B5%D0%BB%D0%B8%D0%BA%D1%81%D0%B8%D1%80-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%B8%D0%B7%D0%BE%D0%BB%D0%B8%D1%80%D0%B0%D1%85%D0%B0-%D0%BA%D0%BB%D0%B5%D1%82%D0%BA%D0%B0,-%D1%81%D0%BF%D0%BE%D1%81%D0%BE%D0%B1%D0%BD%D0%B0-%D0%B4%D0%B0-%D1%80%D0%B5%D0%B3%D0%B5%D0%BD%D0%B5%D1%80%D0%B8%D1%80%D0%B0-%D1%86%D1%8F%D0%BB%D0%BE%D1%82%D0%BE-%D1%82%D1%8F%D0%BB%D0%BE", "text": "Група биолози е успяла да идентифицира и изолира жива клетка на възрастен организъм, способна да регенерира всеки орган, тъкан или система и да спаси тялото от смърт, според доклад, публикуван от списание Cell.   За момента това са планариите, семейство червеи, които, когато са нарязани на парчета, могат да регенерират всяко парче в напълно оформен индивид, капацитет, който привлича научен интерес от десетилетия насам.   Преди повече от век е установено, че регенерирането се дължи на размножаването на определени типове клетки, наречени \"нео-бласти\". Но експериментите показаха, че не всички са подходящи за регенерация.   Когато са открити плурипотентните стволови клетки, стана ясно, че те са точно вида нео-бласти, способни за регенерация. До скоро обаче изследователите нямаха инструменти, които да помогнат за идентифицирането на този тип клетки, да изолират една от тях и да я изучат, без да я разрушават.   Групата, ръководена от Алехандро Алварадо от Института за медицински изследвания Щоуърс (САЩ) селекционирала клетките, които генерират протеина piwi-1, добре известен маркер на стволови клетки. По време на проучването те установили, че тези клетки са разделени на два класа: онези, които произвеждат голямо количество piwi-1 и другите, които го правят в по-малка степен. Чрез изучаването на ДНК от двата класа биолозите стигат до извода, че само първият може да представлява истинските нео-бласти.   След като анализирали тяхната ДНК, биолозите отхвърлили всички кандидати, чиито гени показали вече формирана специализация - кожа, мускули и т.н. По този начин те останали с две разновидности, които претендират, че са многофункционални. Учените ги кодифицирали като Nb1 и Nb2.   Последните се оказало, че генерират TSPAN-1, принадлежащ към \"тетраспанините\", семейство на много стари протеини, налични в животински клетки, растения и гъби, и може би тeхeн общ предшественик протеин. Изследователите създали антитела, чувствителни към TSPAN-1, което им помогнало да идентифицират и изолират Nb2 клетки.   За да се провери дали наистина това е \"еликсирът на живота\", биолозите са изложили някои планари на смъртоносна доза радиация и са трансплантирали във всеки само по една Nb2 клетка. Тези трансплантации спасили червеите, очевидно осъдени на гибел. Стабилна клетка заместила всички мъртви клетки в тъканите и органите.   Важното е, че молекулите, използвани като маркери на истинските нео-бласти, също се генерират в човешкото тяло. Ето защо учените признават, че човешкият организъм може да има древни механизми на регенерация в латентно състояние, които могат да бъдат активирани.", "date": "2018.06.21", "title": "Еликсир на живота \": Изолираха клетка, способна да регенерира цялото тяло"}
{"url": "http://www.classa.bg/%D1%81%D0%B2%D1%8F%D1%82/item/383252-%D1%81%D0%B0%D1%89-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%BB%D0%B8%D1%86%D0%B5%D0%BC%D0%B5%D1%80%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%BF%D0%BE-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D0%BD%D0%B0-%D0%BE%D0%BE%D0%BD", "text": "Правителството на САЩ напусна Съвета по правата на човека на ООН, както бе обявено от представителката на САЩ в ООН, Ники Хейли, на съвместна пресконференция с държавния секретар, Майк Помпео.   Според Хейли, ангажиментът на Вашингтон към правата на човека \"не позволява на САЩ да останат част от една лицемерна организация, която се грижи само за собствените си интереси и се подиграва с човешките права\". Тя също така потвърди това, което Вашингтон смята за \"несправедлива критика\" към Израел.   \"Непропорционалният подход и безкрайната враждебност срещу Израел са доказателство, че Съветът е мотивиран от политически пристрастия, а не от човешките права\", каза Хейли. Помпео, от своя страна, подчерта: \"Съветът подкопава нашите национални интереси и тези на нашите съюзници и САЩ няма да бъдат съучастник в това\".   Според Ройтерс, мярката, за първи път един от 47 членове на Съвета да напусне този орган по своя воля, е предприета в отговор на въпроси от агенцията към имиграционната политика на президента САЩ, Доналд Тръмп. \"Ще продължим да се застъпваме за реформи в Съвета на ООН по правата на човека и, ако бъде реформиран, ще се радваме да се интегрираме отново\", каза Хейли.   Израелският премиер Бенямин Нетаняху благодари на президента Тръмп, държавния секретар Помпео и посланик Хейли за тяхното \"смело решение\" да напуснат Съвета. \"От години Съветът се е доказал като враждебно и анти-израелско тяло\", добави той.   От своя страна Върховният комисар на ООН по правата на човека Зейд Райд ал Хюсеин заяви, че световният орган е разочарован от \"стъпката назад\" на Вашингтон. \"Това са разочароващи и наистина изненадващи новини\", заяви той.", "date": "2018.06.21", "title": "САЩ напускат \"лицемерния\" Съвет по правата на човека на ООН"}
{"url": "http://www.classa.bg/%D1%81%D0%B2%D1%8F%D1%82/item/383253-%D1%81%D0%B5%D1%88%D1%8A%D0%BD%D1%81-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%B8%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Главният прокурор на САЩ Джеф Сешънс направи коментар, изразявайки несъгласие с онези, които сравняват имиграционната политика на администрацията на Тръмп с тези на нацистка Германия. \"Нацистите не позволиха на евреите да напуснат Германия\", каза той.   В програма на Fox News, Сешънс заяви, че сравненията, направени в това отношение от бившия директор на ЦРУ, Майкъл Хейдън и сенатора Диан Фейнстейн, са \"истинско преувеличение\". Но докато ги опровергаваше, аргументите му предизвикаха вълна от възмущение сред интернет потребителите. Един от потребителите на Twitter му напомни, че евреите \"не са напуснали Германия, защото са били избити и погребани в масови гробове\".   Новата политика за \"нулева толерантност\" по отношение на незаконната имиграция, за която се застъпва от Сешънс, предизвика спорове през последните седмици, особено поради отделянето на хиляди деца от техните родители. В понеделник американският президент Доналд Тръм защити стриктното прилагане на имиграционните закони и заяви, че САЩ \"няма да бъдат мигрантски лагер или бежански обект\".", "date": "2018.06.21", "title": "Сешънс защитава имиграционната политика на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383249-%E2%80%9D%D1%84%D0%B0%D0%BA%D0%B5%D0%BB%E2%80%9D-%D0%BF%D0%BE%D0%B4%D0%B3%D1%80%D1%8F-%D0%BF%D0%B0%D0%B7%D0%B0%D1%80%D0%B0-%D1%81%D1%8A%D1%81-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%E2%80%9D%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B1%D0%BA%D0%BF-1919-1989%E2%80%9D", "text": "Началото на лятото бе белязано от едно важно събитие в документалната литература. На пазара е вече книгата „История на БКП 1919 – 1989“. Забележително четиво, което повдига завесата над някои дълбоко пазени тайни през десетилетията.   За първи път в България се публикува политическата история на Българската комунистическа партия от присъединяването ѝ като партия-основател на Комунистическия Интернационал в Москва през 1919 г. през идването ѝ на власт на 9 септември 1944 г. до свалянето на Тодор Живков на 9 ноември 1989 г.     Изследването не е спонсорирано от политическа партия или обществена организация, не е издание на БАН, БАНИ, нито на друг държавен институт или агенция – във или вън от страната. Книгата – издание на ФАКЕЛ – съдържа 864 страници, голям формат (70х100х16) с твърда корица. Всяка страница съдържа факти, които ще накарят читателя да преосмисля отново и отново минали и настоящи събития.   Представянето на книгата ще бъде на 21 юни 2018 г. в 17:30 часа в Тържествената зала на Военния клуб, София. Входът е свободен. Книгите ще се продават с намаление.    Авторът НИКОЛА Г. АЛТЪНКОВ (р.1932) завършва английска филология в София през 1963 г., притежава магистратура от Института за чужди науки в Монтерей, Калифорния и докторат по история от Калифорнийския университет в Санта Барбара.   Избягва в Швеция през СССР и Финландия в 1965 г. От януари 1967 до 1995 г. живее в САЩ.   В САЩ е член на Академията за политически науки (Ню Йорк, 1984), на почетното социологическо общество „Делта Тау Капа” (1975), Американската асоциация за напредък в славянските науки и Научната група по български изследвания. Преподавал е във висши американски институции и е работил по научно-изследователски проекти в САЩ.   В България е публикувал петте книги: „България малък тигър” (2000), „Икономика на благоденствието” (2002, съавт. с В.Рангелова), „Нарекоха ги фашисти” (2004), „Кой победи? (2009) и „Светците ги съдят” (2010).   Българската комунистическа партия е събитие, което е невъзможно да бъде забравено, подминато или заобиколено. От малка сектантска група преди 127 години тя стана управляваща партия в 1944 г. и първа политическа сила в продължение на поне 47 години.   Преди 99 години БКП се превърна в секция на Коминтерна и свърза съдбата си – и тая на България -  със СССР. Падна от власт номинално две години преди разпада на Съветската империя, но продължава да е популярна и в 2018 г.   БКП е отричана и дълбоко мразена, както и страстно обичана. Злините, които нанесе на народа си са очевидни, но влиянието ѝ остава значително. Историята й заслужава да бъде изследвана, проучена, анализирана и представена на обществото. Това е целта и смисълът на това изследване.   Книгата, която не страда нито от левичарски илюзии нито от политическа коректност представлява рядка възможност да се хвърли светлина върху една от най-мрачните страници на съвременната ни история.   Макар че главният  фокус на книгата са отношенията между властта и БКП, в нея има и доста ценна информация за други политически фактори като БЗНС, ВМРО, руските белогвардейци и т.н. Особено интересни са изнесените данни за огромната корупция в БЗНС и лично премиерът Стамболийски по времето на неговото управление.  ", "date": "2018.06.21", "title": "”Факел” подгря пазара със сензационната ”История на БКП 1919 - 1989”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383242-%D0%B0%D0%BA%D0%BE-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B5-%D0%B2%D1%82%D0%BE%D1%80%D0%B0-%D0%BA%D0%BB%D0%B0%D1%81%D0%B0", "text": "По-високи цени? По-лоши стоки? Мнозина се оплакват, че България е третирана като страна \"втора класа\". Само че точно борците срещу \"двойните стандарти\" тласкат България към маргинализация в ЕС             Един призрак броди из Европа - призракът на \"двойния стандарт\". Така, както навремето комунистите обещаваха окончателна еманципация на онеправданите и изчезването на класите, така днес и борците срещу \"двойния стандарт\" се грижат да няма \"втора класа\" - всички трябва да са в първа! Егалитарното знаме на Просвещението изглежда отново развято. \"Какво по-хубаво!\" би възкликнал един незапознат с контекста марсиански социолог.   Само че дяволът се крие точно в контекста и детайлите. Така, както Марксовата концепция за \"експлоатация\" е съмнителна, така и самата дефиниция и употреба на понятието \"двоен стандарт\" са силно проблематични. Обикновено това понятие означава, че една общност е систематично дискриминирана и третирана по-зле от останалите. Аршинът за едни е един, а за други - по-взискателен.   България и \"двойните стандарти\"   Да започнем с българските начини на употреба на аргумента за \"аршина\":   - Италианската паста: българите са \"втора класа\", защото купуват италианска паста на цени по-високи от тези в Италия. Грешен аргумент – като се вземат предвид разходите за транспорт и търсенето на този продукт, разликата в цените става абсолютно обяснима.   - Цените в София и Лондон: цените на определени продукти в магазини от едни и същи вериги са по-ниски в Лондон, отколкото в София - ерго, българите са \"втора класа\". Отново сбъркан аргумент, който не отчита обемите на търгуваните количества - колкото са по-големи обемите, толкова са по-ниски цените. Понеже населението на Лондон е по-многобройно от това на цяла България, е съвсем логично там някои стоки да се търгуват в по-големи обеми от тези в София;   - Дизелът в България е \"кръстен\": вярно е, че горивата в България са с ниско качество и редовно запушват дюзите на возилата. Но затова сме си виновни сами - допуснали сме слаб контрол върху горивата, а той е изключително национален. Вярно е, че сме по-зле третирани, но аршинът си е наш собствен и никой друг не ни третира като \"втора класа\".   - Лешниците в шоколада: този аргумент е по-силен от останалите. Наистина е неприятно, когато под една и съща опаковка се крие различен продукт, а само в ситния шрифт е казано, че в него има два лешника по-малко. Вярно е, че този продукт е по-евтин от другия с повечето лешници, но все пак е някак обидно. По принцип там, където покупателната способност е по-ниска, или ще се купува по-малко, или ще се купува по-евтиното - така че не е чудно, че фирмите се опитват да се нагодят към тези реалности. Представете си обаче, че те сменят сегашната си политика и започнат да произвеждат изцяло различни продукти за Източна Европа - да кажем шоколад \"Пенка\", който има два лешника по-малко от шоколад \"Милка\". Дали тогава борците с \"двойния аршин\" ще са доволни?   Така, както Маркс \"открива\" в баналните принципи на търсенето и предлагането \"заговор\" срещу пролетариата, така и борците срещу \"двойните стандарти\" са конспиративно настроени. Във всяка пазарна флуктуация, във всяко преследване на пазарен интерес, те търсят пъклен план за дискриминация и системна доминация срещу себе си.   По подобна логика (която сякаш е взета от версия на \"Капиталът\" за детската градина) в България \"патриотите\" направиха от един доста тривиален спор за превозвачите и \"пакета Макрон\" национална кауза за еманципация на България и Източна Европа. Вместо да се перчат в студията като борци против европейския \"двоен стандарт\" обаче, би било добре да търсят съюзници в Европа. В крайна сметка с един среднощен разговор с Макрон и Меркел българският премиер Борисов постигна повече, отколкото телевизионното революционерстване на всички гласовити евродепутати.   \"Двойният стандарт\" и Доналд Тръмп   Злоупотребата с \"двойния стандарт\" не е българска особеност, а е световна мода. Американският президент е убеден негов привърженик и в негово име повежда търговска война с останалия свят. Според Тръмп американците са третирани нечестно - те купуват стоките на другите, които не отвръщат със същото и не купуват достатъчно \"произведено в Америка\". Това ако не е \"двоен стандарт\", здраве му кажи! За да се бори с тази \"несправедливост\", Тръмп повежда политика, която плаши дори и най-върлите му почитатели в САЩ и по-света.   Подобно на повечето аргументи за \"двойния стандарт\", така и този страда от редица дефекти. Като начало: констатациите за търговските дефицити са спорни - според Меркел, ако услугите се добавят към стоките, САЩ имат позитивен търговски баланс с ЕС. Но това са детайли - по-важното е, че никой не може да предвиди какви ще са ефектите от една истинска търговска война върху световната икономика. Мнозина смятат, че такава война е била една от причините за Голямата депресия през 30-те години.   Примерът с Тръмп показва, че \"двойният стандарт\" и \"Америка на първо място\" са всъщност един и същ аргумент. Това е опортюнистичен по своя характер аргумент: в рамките на една глобализирана, световна система всеки трябва да защитава изключително своя интерес, ако трябва и с конфронтация. Българските \"патриоти\" възприеха тази тактика - те няма да излизат от ЕС, но в него ще гонят българския интерес до дупка. \"Какво по-хубаво от това!\" отново би възкликнал марсианският социолог.   Изборът на Европа   Проблемът с марсианското заключение е, че то отново е повърхностно. \"Двойният стандарт\" и \"държавата X на първо място\" са спрегнати аргументи, които илюстрират една истинска дилема. От една страна светът може да премине към система на национален егоизъм (или \"суверенитет\" за благозвучие), при която всяка държава се води единствено и само от собствените си интереси, като разчита основно на себе си за тяхната защита. Има ли мигрантска криза - всеки си затваря границите. Има ли търговски дисбаланс - всеки решава да налага наказателни мита. Има ли спор за превозвачи - излизаме от ЕС, но първо блокираме Брюксел с камиони.   В свят на национален егоизъм някои ще са много по-равни от други. САЩ, Германия и ЕС могат да си навредят един другиго, както и на целия свят. България ще може да навреди единствено на себе си и примерът със \"заплахата\" на превозвачите за \"референдум за излизане от ЕС\" е илюстрация на тази теза. Но проблемът е по-дълбок - светът на националния егоизъм вече се е случвал и той не е бил никак приятен.   Вторият избор на дилемата е националният егоизъм да бъде омекотен и модериран от наднационални структури, които разпределят благата и тежестите на принципна, по-справедлива основа. В Европа ЕС е основната наднационална структура, но подобна функция изпълняват и организации като Световната търговска организация, Съвета на Европа, ОССЕ, НАТО и т.н. Вторият избор предполага укрепването на тези организации и търсенето на колективни решения на проблемите. Меркел и Макрон в момента са политическите лидери, които застават зад този модел, но съпротивата на национал-суверенистите срещу тях нараства, включително в собствените им държави. Споразумението между Меркел и Макрон за общ бюджет на еврозоната е стъпка в утвърждаване на тяхната солидаристка логика, макар че много ще зависи от конкретиката на решението. Така или иначе този бюджет ще даде на еврозоната инструмент за колективно справяне с икономически кризи, с какъвто в момента тя не разполага.   В тази ситуация онези, които са наистина загрижени България да не остане \"втора класа\" член на ЕС, не бива да си губят времето с лешници и памперси, а е добре да се концентрират върху членството на страната в еврозоната. Това членство ще е реалната гаранция, че България ще се ползва от всички защити срещу глобален натиск от страна на световни опортюнисти, мегакомпании и международни рекетьори: т.е. че българите няма да станат жертва на нечий национален егоизъм, процъвтяващ в този край на Европа.   Парадоксът е в това, че най-гръмогласните борци срещу \"двойните стандарти\" са тези, които са и най-големите скептици по отношение на колективните форми на опазване на националните интереси. По уж \"патриотични\" подбуди те тласкат България към маргинализация в ЕС. А това е нещото, което със сигурност би я направило \"второкласен член\". Тоест - реалният риск за България е да се окаже \"втора класа\" заради прекалена борба с \"двойния стандарт\".", "date": "2018.06.21", "title": "Ако не искаме България да е \"втора класа\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383243-%D1%81%D0%B2-%D0%BC%D1%87%D0%BA-%D1%8E%D0%BB%D0%B8%D0%B0%D0%BD-%D1%82%D0%B0%D1%80%D1%81%D0%B8%D0%B9%D1%81%D0%BA%D0%B8-%D1%81%D0%B2-%D1%81%D0%B2%D1%89%D0%BC%D1%87%D0%BA-%D1%82%D0%B5%D1%80%D0%B5%D0%BD%D1%82%D0%B8%D0%B9,-%D0%B5%D0%BF-%D0%B8%D0%BA%D0%BE%D0%BD%D0%B8%D0%B9%D1%81%D0%BA%D0%B8", "text": "Свети Юлиан, син на сенатор езичник и майка християнка, се родил в киликийския град Аназарв. След смъртта на мъжа си майката на свети Юлиан се преселила в град Tape в същата провинция. Тук тя кръстила Юлиан в християнската вяра и го възпитавала, като го учела заедно с книжовното обучение на истините на вярата и правилата на християнското благочестие. Когато Юлиан станал на 18 години, император Диоклетиан подигнал силно гонение срещу християните. Заедно с други християни бил взет и свети Юлиан и заведен на съд при хегемона Маркиан.      Но нито жестоките изтезания, нито заплахите, нито обещанията за дарове и почести не могли да склонят благочестивия юноша да принесе езически жертви и да се отрече от Христа. Цяла година водили Юлиан по различни градове в Киликия, като го подлагали навсякъде на изтезания, но той - подобно на диамант, оставал непреклонен в изповядването на Иисуса Христа. Когато довели Юлиан в град Егея, нечестивите езичници насила отворили устата на светия мъченик и слагали идоложертвено месо и кръв, защото искали с нечестивите жертви да осквернят чистия и свят Христов раб. След това свети Юлиан бил хвърлен в тъмница.    Тук дошла при него благочестивата му майка, която навсякъде го съпътствала и умолявала Господа да укрепи сина й в неговия страдалчески подвиг. Когато мъчителите задържали майката на свети Юлиан и я изправили на съд, тя помолила хегемона да й позволи в продължение на три дни да посещава сина си в тъмницата, за да го убеди да се поклони на идолите.    Хегемонът й разрешил свободно да отива при него. Тя прекарвала там дни и нощи и с майчинска любов беседвала с него, със сълзи го увещавала да претърпи докрай временните мъчения, за да се сподоби от Господа с вечни блага в царството на мъчениците. След като изминали три дни, довели свети Юлиан заедно с майка му на съд пред хегемона. Като мислел, че майката вече е уговорила сина си да принесе идолски жертви, хегемонът започнал да я хвали, но тя открито и безстрашно изповядала името на Иисуса Христа и изобличила езическото безбожие.    Също и свети Юлиан безстрашно изповядвал и прославял Иисуса Христа - Единия истински Бог и изобличавал езическото многобожие. Тогава разгневеният хегемон заповядал да мъчат и двамата. На майката на светеца - след много изтезания - отсекли стъпалата на нозете й, с които вървяла след сина си, докато го следвала от Tape. Светия мъченик сложили в чувал, пълен с пясък и с разни отровни влечуги, и го хвърлили в морето.    Така завършил своите страдания свети Юлиан. След няколко дни умряла в страдания и неговата благочестива майка и двамата получили венеца на победата от Христа Бога. Тялото на свети Юлиан било изнесено от вълните на брега, където го намерила една благочестива вдовица от Александрия и с чест го погребала. Впоследствие светите мощи на Юлиан били пренесени в Антиохия. Свети Йоан Златоуст, докато бил презвитер в Антиохия, почел паметта на светия мъченик Юлиан с похвално слово.", "date": "2018.06.21", "title": "Св. мчк Юлиан Тарсийски. Св. свщмчк Терентий, еп. Иконийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383244-21-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1632 г. - Астрономът Галилео Галилей е заточен от Инквизицията.   1774 г. - Сключен е Кючуккайнарджанският мирен договор между Русия и Османската империя.   1913 г. - Междусъюзническата война: Втора българска армия губи боевете при Кукуш и Лахна. Кукуш е превзет и изгорен от гръцката армия.   1918 г. - Съставено е тридесет и шестото правителство на България, начело с Александър Малинов.   1919 г. - Германия потопява морския си флот, разположен край архипелага Оркни (Шотландия), за да не бъде предаден, по силата на Версайския договор, на Великобритания.   1958 г. - Политбюро на ЦК на БКП взема решение за постепенно сливане на турските и българските училища.   1990 г. - В Иран в резултат на земетресение загиват около 40 хиляди души.   2000 г. - Учени от НАСА съобщават за откриването на вода на повърхността на Марс.   2004 г. - Ракетопланът SpaceShipOne извършва първия частно финансиран космически полет с човек на борда.   2009 г. - Гренландия преминава на самоуправление.      ", "date": "2018.06.21", "title": "21 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383245-%D1%84%D0%B0%D0%BB%D0%B8%D1%82%D1%8A%D1%82-%D0%BD%D0%B0-%D0%BA%D1%82%D0%B1-%D0%BA%D0%BE%D0%B9-%D0%BA%D1%8A%D0%B4%D0%B5-%D0%B5-%D0%B4%D0%BD%D0%B5%D1%81", "text": "20 юни 2014 г. Българската народна банка (БНБ) свиква спешна пресконференция. На нея управителят на БНБ Иван Искров обяснява: „КТБ не е фалирала. Много е важно това да го знаят депозантите. Да са спокойни за парите си…“   Историята след това е известна. Същата БНБ и същият управител Искров по-късно ще отнемат лиценза на КТБ, а хиляди депозанти ще останат без парите си. Ще има обвинени за източване на банката. Никой от тях няма да е действащ висш служител на БНБ. Ще има много съдебни битки за кредитираните с пари от банката активи. КТБ ще се превърне в лепка, пришивана на всеки неудобен на управлението.    Но къде са днес героите от историята?   Цветан Василев  – с втора родина   Мажоритарният собственик на банката вече четвърта година е в Сърбия. Василев е обвиняем като организатор на престъпна група, включваща бивши служители на КТБ, БНБ, одитори и т.н. Прокуратурата на България поиска екстрадирането му в България, но дали защото го иска погрешно, или сръбският съд и властите там погрешно разбират искането, Василев все още е в Белград. Наскоро в онлайн интервю нарече Сърбия „моята втора родина“.   Иван Искров  – дистрибутор   Този неподражаем актьорски талант. Гуверньорът на БНБ буквално се раздаде в публичните събития около и след отнемането на лиценза на КТБ. Искров в крайна сметка подаде оставка, а Народното събрание избра негов заместник.     „Много държави, много централни банки ни завиждат за състоянието на българската банкова система. Ние сами да си обърнем лодката…“, редеше Иван Искров на 20 юни 2014 г. Днес гуверньорът на БНБ няма обичайната съдба на колегите си бивши централни банкери, които обикалят по реномирани университети и изнасят лекции или са гости на престижни събития.   Искров развива дистрибуторски бизнес като доставя вината на изба „Тодоров“ за Софийска област…   Нели Кордовска  – строг пазител   Изпълняващата длъжността подуправител на БНБ, ръководещ „Банков надзор“ към момента на затварянето на КТБ. Жената, която на пресконференцията от 2014 г. седи и гледа сконфузено. Жената, която изтегли собствените си спестявани вечерта преди затварянето на банката. Дни по-късно тя ще се прояви като строг пазител на активите на банката, като ще откаже достъп до гарантирания депозит на майка на дете с набирателна сметка за лечение.   Днес Нели Кордовска е член на Управителния съвет на Фонда за гарантиране на влоговете в банките. Това е най-големият кредитор на КТБ.   Сотир Цацаров  – все още главен   Главният (прокурор) си е главен.   Пламен Орешарски  – през задните входове   Премиерът по времето на фалита на КТБ се оттегли малко след поставянето на банката под специален надзор. Това минира почти всички политически варианти за спасяване на банката, тъй като в България беше назначено служебно правителство, а Народното събрание беше разпуснато.   Човекът, известен с това, че научи всички задни и странични входове на сгради в България, се оттегли от сцената през задния вход. Орешарски беше неуспешен кандидат за президент. Днес е обикновен, достоен университетски преподавател.   Петър Чобанов  – вундеркинд, придатък на гений   Финансово-икономическият вундеркинд на БСП, който се оказа два мандата депутат от ДПС. Чобанов е финансов министър при фалита на КТБ. Човекът, който отказва среща с вторите най-големи акционери в КТБ – дружество на Държавния резервен фонд на Оман. Човекът, който в следващите години е плътен придатък на другия финансово-икономически гений на ДПС Йордан Цонев. Днес Чобанов е депутат.   Бойко Борисов  – на една крачка под Началника   Лидерът на опозицията тогава и партньор на карти на най-големия депозант физическо лице в КТБ Александър Сталийски. Седмици наред Борисов обяснява при всяка своя публична проява, че Чобанов и Йовчев (вътрешен министър по това време) са фалирали КТБ. После Борисов печели изборите, става премиер и еднолично отхвърля последния опит КТБ да бъде спасена от фалит с участието на част от тогавашните акционери, нови инвеститори и държавата.   Днес Борисов е премиер, доста се дразни от темата за КТБ и винаги е на една крачка под Началника. Макар и погален от „три папи”.   Списъкът на героите, разбира се, не е изчерпателен. В случая КТБ има замесени доста особи. Резултатът от всичко е, че четири години по-късно кредиторите на КТБ не са получили и един лев от масата на несъстоятелност на банката, а тя, вместо да се увеличава, непрекъснато се топи. Квестори и синдици изпуснаха съзнателно или не цели предприятия, над които биха могли да наложат възбрани и да присъединят към активите.   Днес КТБ е опоскан труп. Но като всеки опоскан труп търпи още опоскване. Защото в джунглата винаги има някой поизостанал гладен…  ", "date": "2018.06.21", "title": "Фалитът на КТБ. Кой къде е днес?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383246-%D0%B4%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BD%D0%B5-%D0%BB%D0%B5%D1%82%D0%B8-1-%D0%B2%D0%B0-%D0%BA%D0%BB%D0%B0%D1%81%D0%B0-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D1%80%D0%B8%D0%B1%D0%B5%D1%80%D0%B5-%D0%BB%D1%83%D0%BA%D1%81%D0%BE%D0%B7%D0%BD%D0%B0%D1%82%D0%B0-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%BA%D0%B0", "text": "Няма какво да се лъжем и да обръщаме внимание на протестния палатков лагер пред служебния вход на парламента. Истината е, че в България ситуацията с инвалидите изглежда много по-добре дори от най-социалните държави в света като Швеция, Великобритания и Швейцария.   Когато отидеш във всяка по-богата страна в Западна Европа, неминуемо си казваш: „Леле, колко са зле тези! Те са направо инвалидна нация. Аз толкова много хора с увреждания на едно място не съм виждал“.   Това, разбира се, е едно измамно усещане. Породено от факта, че българските инвалиди наистина няма как да ги видиш, защото те са затворници в домовете си. В негостоприемна за хората с увреждания България те няма как да се придвижват и остават удобно скрити за обществото.   И наистина не трябва да ви учудва и дразни по никакъв начин и отношението на вече бившия зам. социален министър Росица Димитрова към тях. Този ВИП чиновник, който лети към Щатите със самолетен билет за 8300 лева, съвсем няма как да види проблемите на българските инвалиди.   Намирайки се високо над облаците, на 10 хиляди метра височина в огромния „Боинг“ над Атлантическия океан, тя е на друго ниво. Росица лети за Ню Йорк, за да бъде похвалена от всички останали държави в света как изпълнява правителствената програма за хората с увреждания в България.   Вие може би за първи път чувате за нея, но тя е много висока топка. Росица дори не е бизнес класа. Росица е първа класа.   Заедно с чиновника експерт, който най-вероятно е свършил по-черната работа по време на командировката, за да може Росица да обере само овациите за успешната си работа.   Росица и безименният експерт не се редят на дълги опашки преди и след полета. Настаняват ги в специален салон на втория етаж преди бизнес класата, където ВИП гостите се ширят на пространство, заето само от 8 седалки.   В бизнес класата отзад на същите квадратни метри се возят 16 пътници, а в икономичната класа на долния етаж – 36.   Но това е твърде тясно за толкова успешен зам.-министър от толкова успешно министерство на цъфналата и вързала България.   Мястото на Росица е в първата класа. Тя трябва да бъде посрещната на борда с шампанско, персоналната стюардеса да се обръща към нея поименно. Да пие добро вино и да се храни с тристепенно меню в порцеланова чиния. После да погледа филм на големия LCD екран отпред и да придремне в широката седалка, която може да бъде настроена удобно като легло.   Росица да не е инвалид, че да стои на тясно и неудобно вкъщи. Росица е чиновник, който се храни от инвалидите – със сребърни прибори – част от екстрите на първа класа в самолета за Ню Йорк.   Когато започнах да пиша този коментар, стана ясно, че зам.-министърката е подала оставка, а премиерът Борисов я е приел. Убеден съм, разбира се, че Росица не е пожелала да напусне сама, а е била принудена.   От наглото й изявление пред медиите ден по-рано личи, че тя не изпитва никакви угризения за луксозния полет. Росица дори не си дава сметка колко нахална и просташка е постъпката й. Тя наистина живее в друг свят.   Когато си държавен чиновник в страната с най-бедното население в Европейския съюз, как може въобще да ти хрумва, че можеш да се возиш за сметка на същите бедни хора в самолет? Да не говорим за първа класа?!   Ако пътуването на Росица трябва да отговаря пряко на резултатите от работата й и положението на инвалидите в България, повярвайте ми, тя трябва да бъде качена за Ню Йорк дори не в трюма на товарен кораб, а на скован набързо дървен сал.   В този смисъл най-силното ми притеснение в този момент е как след този скандален край ВИП чиновничка ще се прибере в родното Велико Търново, когато дотам не пътува никакъв транспорт първа класа?   Но най-лошото в тази история всъщност е, че Росица може и да си отиде завинаги, но възможността чиновници да харчат пари за луксозни командировки, за купуване на твърде скъпи служебни коли и всевъзможни други екстри остава. Защото от всичко, казано до момента, се разбира, че круизът на Росица до Ню Йорк е дълбоко неморален, но напълно законен.   Което значи, че може би в този момент, преди да сложа точката на това изречение, в някое министерство в София, някакъв чиновник поръчва на външната туристическа агенция, спечелила преди това конкурс, да му закупи бизнес или първа класа билет.   Което си е супер нахално дори и този ВИП чиновник да отговаря за индустриалците в България. А за инвалидите да не говорим. Защото със самолетните билети на Росица и придружителя й могат да се купят 4 и дори 5 от по-евтиния модел луксозни електрически колички с акумулаторни батерии, за които хиляди мъже и жени в неравностойно положение напразно мечтаят.   Не знам какво мислите вие, но аз лично смятам, че ако тези почти 17 хиляди лева за двата самолетни билета бяха инвестирани в инвалидни колички, това щеше да е едно много добро дело. Което да накара 5 човешки същества да се чувстват по-равни с останалите.   В България, от която много семейства емигрират, за да се чувстват децата им в неравностойно положение някъде в чужбина с равни възможности за живот и професионална изява.    ", "date": "2018.06.21", "title": "До Търново не лети 1-ва класа. Как ще се прибере луксозната зам.-министърка?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383247-%D0%BC%D0%B0%D0%BB%D0%BA%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%B2%D0%BE%D0%B4%D1%8F%D1%82-%D0%B4%D0%BE-%D0%B3%D0%BE%D0%BB%D0%B5%D0%BC%D0%B8-%D0%BE%D1%81%D1%82%D0%B0%D0%B2%D0%BA%D0%B8", "text": "Една от винаги работещите максими в българската политика е, че малките глупави решения са тези, които костват големи министерски и зам.-министерски постове.   На социалното министерство му тръгна на оставки - първо на министър Бисер Петков (след кратък размисъл неприета от премиера Борисов ) заради \"невъзможността да се справи със събралото се напрежение\" покрай протестите на родителите на деца с увреждания. Сега полетя главата на неговата заместничка в същия ресор Росица Димитрова.   Преди да се стигне дотам, самата Димитрова полетя до Ню Йорк на конференция за правата на хората с увреждания за малко над 16 хил. лв.     Билетът за бизнес класа до Ню Йорк на зам.-министъра струвал 8300 лв. срещу 2016 лв., платени за билета на държавния експерт от отдел \"Интеграция на хората с увреждания\" Надежда Харизанова. Останалите пари са за командировъчни, превоз в самия град и квартирни.   Сумата звучи голяма за една командировка, най-вече като имаме предвид, че като общество нямаме никаква информация за служебните пътувания на останалите членове на кабинета - особено онези, които вървят в комплект с финала на Шампионска лига или с Оскарите в Холивуд.    Истината обаче е, че не е въпрос на пари. Ако това беше най-голямото разхищение на средства в държавната администрация, водещо до оставки, България щеше да е държава за пример в целия свят.   Нито е работа на зам.-министърката да си поръчва самолетните билети, нито на експертката с нея. Разбийте тази сума по отделните й пера, включете факта, че говорим за престой в един от най-скъпите градове в света и патосът силно ще спадне. Да не говорим, че представянето по подобни конференции малко или много е част от служебните задължения на държавната администрация.   Ако погледнем чисто формално, нищо нередно не е било направено.   Само че в политиката никога нещата не са просто формалност и протокол. Особено ако става въпрос за социална тематика.    Проблемът идва от друго. Да вземем например обяснението на Росица Димитрова, че е представила \"опита и напредъка при извеждането на децата с уврежданията от институциите и развитието на семейните институции\". Ако госпожа зам.-министърката беше казала, че е отишла да черпи опит, е едно. Но самата идея, че се хвалим с напредъка, при положение, че майките на децата с увреждания правят палатков лагер пред Народното събрание, е вече цинично.   Ясно е, че тия 16 хил. лв. няма как да покрият дори и прашинка от този проблем. По оценка на министър Петков за удовлетворяването на исканията на родителите са нужни милиони левове (300 млн. лв. според първата оценка на социалното министерство или 100 млн. според омбудсмана Мая Манолова). Ако имаше лесно решение, досега вече да е постигнато споразумение.   Проблемът е в това как изглежда цялото нещо - и за протестиращите родители, които са на крачка от това да се отчаят от държавата, и за всички граждани.   Да се хвалиш пред чужденците, че \"България подчертава важността на осигуряването на ефективно участие на хората с увреждания във всички усилия за развитие\", когато пред портите ти има бунт на протестиращи близки на хора с увреждания, е най-малкото проява на лош вкус.   Нещо повече - изглежда като неуважение, дори и да си нямал никакво намерение да бъде възприето така.    Закон в политиката е, че ако едно нещо може да бъде разбрано погрешно и да обиди някого, то неминуемо ще бъде разбрано погрешно, а засегнатите ще тропат на вратата ти с искания за обяснение и/или оставки.   П.С. А щом за два дни кабинетът разреши тъй важния, нетърпящ отлагане проблем за командировъчните на втория ешелон, дали най-после няма да му остане време се заеме с някои по-сериозни въпроси - например, как оцеляват хората с увреждания в България?", "date": "2018.06.21", "title": "Малките грешки водят до големи оставки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383248-%D0%BF%D0%BE%D0%B4-%D0%BF%D0%BB%D1%8E%D1%88%D0%B5%D0%BD%D0%B8%D1%8F-%D1%87%D0%B5%D1%85%D1%8A%D0%BB-%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0", "text": "Ако минете по \"Витошка\" - тая променада на добрия вкус, модата и изискания стайлинг, непременно ще видите поне три двойки, при които кокетна дамска чанта се поклаща на силното мъжко рамо.   Носенето на дамската чанта от страна на партньора сигурно минава за проява на кавалерство, поради факта че на повечето мъже вече не им е до по-храбри подвизи.     Всъщност същинското послание на жеста е: „Виждате ли как ме слуша моичкият и кой командва при нас\". Това е също толкова тежко и натрапчиво, колкото общия Facebook профил \"Ганка и Кирчо Кирови\", и навява мисли за тежък плюшен чехъл, който тегне над семейната идилия.   Няма да влизам в дългата тема за социалните роли на пола, нито за разпределението на силите в двойката.   Да караш гаджето или мъжа си да ти носи чантата обаче е израз на простотия.   Няма нищо по-съкрушително от гледката на висок, здрав младеж с провесена на рамо или, още по-лошо, на врата малка, розова чантичка с надпис FURLA.   Бонус (черни) точки получавате, ако от аксесоара се подава кученце от миниатюрна порода на име Муци.   Разбира се, какви задължения има мъжът, решава всяка двойка за себе си. Някои могат да оправят пералнята и бойлера за минути, други викат майстор, за да сменя крушките - тяхна си работа. Носенето на дамската чанта обаче, не бива да попада в списъка.   То е селска проява, сходна на държането на дистанционното в пликче и събуването пред входната врата.   Случва се понякога дамската чанта да тежи, особено ако с нея сте изнесли половината си покъщнина \"за всеки случай\". Да, трудно е да разнасяте през целия ден асортимента на най-близкия козметичен магазин плюс половината от този на аптеката до козметичния магазин.   Но от това не следва, че мъжът трябва да я носи. Ако дамската чанта е тежка, за това е виновна самата жена и е редно да си понесе последствията.   Има достатъчно други начини да демонстрирате женско превъзходство и мощ (като например да не платите умишлено кабелната, за да саботирате гледането на световното).   А единственият случай, в който може да се види мъж с дамска чанта, трябва да е ако я е откраднал току-що.   Между другото, моментът с носенето на чантата го пише във всеки наръчник по етикет, каквито не липсват и онлайн. Освен това наистина ли сте отделили ценно време, за да избирате коя чанта с кои обувки да добавите към тоалета си, само за я да връчите после на половинката си? Убедени сме, че подхожда повече на вас, отколкото на неговите обувки/ кецове.   Също така не карайте \"милото\" да ви носи всичките торби от шопинга, ще я издържите някак тая сладка болка да мъкнете из коридорите на мола покупките. Едва ли има нещо непосилно тежко в два хартиени плика с размери 20 на 20 сантиметра.   Не местите в положителна посока имиджа си, ако натоварите гаджето си като хамал от гарата, докато вие гордо стъпвате крачка отпред .", "date": "2018.06.21", "title": "Под плюшения чехъл на половинката"}
{"url": "http://www.classa.bg/%D1%81%D0%B2%D1%8F%D1%82/item/383240-%D0%B0-%D0%B5%D0%B4%D0%BD%D0%BE-%D0%B2%D1%80%D0%B5%D0%BC%D0%B5-%D0%B2%D1%81%D0%B8%D1%87%D0%BA%D0%B8-%D1%81%D0%BB%D1%83%D1%88%D0%B0%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F", "text": "Дълго време съгласието между Германия и Франция беше достатъчно, за да се задвижат нови процеси в ЕС. Днес обаче това вече е невъзможно. Интересите на страните-членки са твърде противоположни.             Двустранните германско-френски срещи са протичали много рядко при такива обстоятелства. От едната страна - федералната канцлерка, която във вътрешнополитическо отношение е притисната до стената както от ултиматума, поставен от посестримата партия ХСС по миграционния въпрос, така и от големите резерви в собствената ѝ партия относно евентуалното превръщане на ЕС в трансферен съюз. От другата страна - френският президент, който има солидни вътрешнополитически позиции и се опитва да поеме лидерската роля в Европа. А само преди няколко години беше точно обратното: на подобни срещи федералната канцлерка се изявяваше като силния лидер, а френските политици често бяха просто участници в събитията.     Днес, на фона на всичко това, мъчителното търсене на пресечни точки - нещо, което винаги е определяло германско-френските отношения, няма да стане по-лесно, отколкото преди. При реформата на еврозоната вече става въпрос само за следното: с колко малко ще се задоволи Макрон. В момента Ангела Меркел няма как да прокара в Германия новите големи \"европейски кошници с пари\", замислени от него. Затова планираният от Макрон бюджет за еврозоната трябва да премине към обикновния бюджет. Това би било едно добро решение, защото последното нещо, от което има нужда ЕС сега, е втора европейска финансова администрация. По отношение на миграционната политика нещата изглеждат по-добре, защото тук позициите на Меркел и Макрон са сходни. В крайна сметка те искат ЕС да действа по този въпрос като единно пространство: те искат по-добра защита на външните граници, еднакви процедури за предоставяне на убежище и разпределяне на търсещите убежище из различните страни-членки.   Само че времената, в които съгласието между Германия и Франция беше достатъчно, за да се задвижи нещо в ЕС, отдавна отминаха. Противоположните интереси на страните-членки са известни на всички. Северът се противопоставя категорично на създаването на трансферен съюз, Изтокът пък е настроен срещу бежанците. Югът иска трансферен съюз, но не желае да приема бежанци обратно. Всичко това засяга толкова много националната чувствителност на европейските народи, че класическият брюкселски компромис вече не функционира. А именно той дълго време крепеше ЕС. Разсичането на този Гордиев възел за две седмици (колкото е срокът, поставен от ХСС на Меркел) би било истински подвиг, който би затруднил дори и баварските политически гросмайстори.  ", "date": "2018.06.21", "title": "А едно време всички слушаха Германия и Франция"}
{"url": "http://www.classa.bg/%D1%81%D0%B2%D1%8F%D1%82/item/383241-%D0%BA%D0%BE%D0%BB%D0%BA%D0%BE-%D0%BD%D0%B8%D1%81%D0%BA%D0%BE-%D0%BF%D0%B0%D0%B4%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Колко ниско падна Америка... Да отделя невръстни деца от семействата им, само защото са имали нещастието да се родят извън САЩ. Може ли да има градация на това бездушие и лицемерие?             Просто не знам откъде да започна. Дали от лъжите, с които американското правителство за пореден път се опитва да прехвърли своята вина върху другиго? Или от лицемерието на онези, които се кълнат в Библията, а в същото време тъпчат най-слабите? А може би от президента, който не се съобразява с нищо и никого, когато иска да прокара своите собствени интереси? И който не се спира дори пред това да взима деца за заложници?   Да, Вярно е, че американското правителство не е издавало изрично разпореждане да бъдат отделяни деца от родителите им на границата – това беше подчертано и от американската министърка за вътрешна сигурност Кирстен Нилсън. Законът за нелегалните мигранти формално не е бил променян през последните месеци.   И въпреки това, а може би именно поради това, американското правителство и Кирстен Нилсън не могат да избягат от отговорността си. Защото именно те са виновни за онова, което днес се случва по американските граници с Мексико. Тъкмо тяхната политика на \"нулева толерантност\", обявена през април от министъра на правосъдието Джеф Сешънс, доведе до това, че всеки може да бъде арестуван на границата. Мигрантите са престъпници   Тази политика на практика внушава, че мигрантите по принцип са престъпници - без значение дали действително имат криминално минало или не. Това пък означава, че родителите без изключение ще бъдат подвеждани под обвинение и задържани, а децата на семейства от Салвадор, Хондурас или Гватемала ще бъдат отделяни от тях. Над 100 момчета и момичета, които бяха отделени от родителите си през април и май, не бяха навършили и четири години. Що за човек трябва да си, за да оправдаеш подобни действия?   По време на президентството на Барак Обама семействата на мигранти биваха разделяни само в изключителни случаи. Повечето от мигрантите имаха възможност да подадат молба за убежище и да изчакат съдебното решение. Навремето наказателното преследване се концентрираше главно над членовете на организирани банди и доказани престъпници.     Президентът Тръмп сега твърди, че Демократите са виновни за тази ситуацията, но това е чиста лъжа. Още по-нагло е твърдението, че те можели да променят ситуацията. Истината е друга: Републиканците имат мнозинство в Конгреса и само те могат да променят законите. Вместо това депутатите-републиканци публикуваха в неделя красиви снимки в Туитър и пожелаха на своите избирателки и избиратели хубав \"Ден на бащата\". Повече цинизъм едва ли е възможен! Децата като заложници   Сметката, която си прави Тръмп, е твърде прозрачна. Той взима деца за заложници и ги използва като оръжие, защото иска да принуди Демократите в Конгреса да гласуват неговата реформа на миграционната политика. Посланието на Тръмп гласи: Ако искате да намалите страданията на децата, гласувайте за по-строги миграционни закони и за стена по границата с Мексико! Очевидно на Тръмп му е все едно, че по този начин разклаща демократичните устои на страната.   Търсенето на колективна вина е характерно за диктатури, но не и за демокрации. Всъщност това добре се вписва в светогледа на Тръмп. Той пренебрежително нарича демократични политици като канадския премиер Джъстин Трюдо \"слабаци\" и открито се възхищава на диктатори от сорта на Ким Чен Ун, чиито поданици треперят от страх. Ужасяващо е докъде са готови да стигнат Тръмп и неговото правителство. Ужасяващо е и това, че Републиканската партия и много американци допускат подобно нещо - че си затварят очите пред толкова много лъжи и лицемерие. Пред атаките срещу печата и демократичните институции и по този начин толерират безчовечността. По време на предизборната борба Доналд Тръмп издигна лозунга \"Да направим Америка отново велика!\" Но такава Америка няма как да стане \"велика\".", "date": "2018.06.21", "title": "Колко ниско падна Америка"}
{"url": "http://www.classa.bg/%D1%81%D0%B2%D1%8F%D1%82/item/383239-%D1%82%D0%B5-%D0%B6%D0%B8%D0%B2%D0%B5%D1%8F%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F,-%D0%BD%D0%BE", "text": "Германците са безсърдечни, гонят децата си щом навършат 18, вкарват родителите си в старчески домове – така говорят много германски турци за германците. Авторката от турски произход  Туба Сарица критикува турския расизъм.           Туба Сарица е германска писателка от турски произход. Родена е през 1987 година. Израства в малко градче близо до Кьолн. Още като тийнейджърка тя разбира, че дори и в много от модерните семейства от турски произход, каквото е и нейното, очакват от дъщерите да спазват определени норми на поведение. Например: да се омъжат непременно за турчин и да възпитават децата си в мюсюлманската вяра. Това паралелно общество, за което германски експерти предупреждават толкова много през последните години, отдавна е реалност, казва Сарица в интервю за германския вестник \"Ди Велт\". Предлагаме го с известни съкращения:     Госпожо Сарица, можете ли да си представите да се омъжите за германец?   Това е много вероятно. Все пак живея в страна, в която германците представляват мнозинството от населението, тук се срещам с повече германци, отколкото с турци. Ако трябва да избирам бъдещия си съпруг само измежду турците в Германия, както правят повечето млади момичета от турски произход, това би означавало умишлено да си търся мъж по етнически признак. А за мен това е расистско мислене.   Какво биха казали родителите Ви, ако се омъжите за германец?   Семейството ми имаше достатъчно време, за да свикне с това, че не съм като другите момичета от турски произход. Майка ми и баща ми вече са свикнали с мисълта, че техният зет може би ще е германец. Но това не винаги е било така. Спомням си, че когато с майка ми започнахме да си говорим за връзките ми с момчета, тя се стряскаше дори и само когато споменавах имена, които не бяха турски.   Вие говорите за турски расизъм?   Да, той съществува, само че никой не говори за това. Обсъжда се само расизмът сред мнозинството германци, но се премълчава за расизма в паралелното общество на германците от турски произход. И това ме смущава.   Срещу кого е насочен този турски расизъм?   Срещу немюсюлманите, срещу Запада, гърците, алевитите, евреите. Но най-подло ми се струва това, че съществува една особена враждебност спрямо местните хора и страната, в която живеем - Германия и германците.   По какво се различават германският и турският расизъм?   Познавам добре и двете култури. Още от дете познавам германците като извънредно толерантни хора. Да, темата за расизма също присъства и при тях, но обществото се опитва да разпознае това явление и се бори срещу него. Расизмът в турското паралелно общество не бива разпознат като проблем, изобщо не се говори за това. Когато пред мои близки съм повдигала въпроса за тяхната враждебност към чужденците, те винаги са отричали. Мнозина се крият зад фасадата на своята модерност и интегрираност. Моите наблюдения са, че германските турци са много по-големи расисти от германците.   Знаем, че хората от турски произход наричат германците \"картофи\". Бихте ли дали и други примери за обидни или подигравателни реплики, които се използват по адрес на германците?   \"Gavurlar\" (неверници) е доста разпространено нарицателно за германците. Обидно е също така да кажете на някого, че се е \"погерманчил\". Сред турските общности тази дума носи много силен негативен заряд. Мисля, че това казва много.   Тоест, възможно е Вие да се омъжите за един \"неверник\"?   За мен това не е никакъв проблем. Самата аз съм атеистка.   А какво харесват турците у германците?   Нищо, говори се само лошо за тях.   Тогава ще зададем въпроса така: какво не харесват турците у германците?   Германците са смятани за безсърдечни. Турците не могат да разберат например това, че германците изпращат своите възрастни близки в старчески домове, където \"не се грижат добре за тях\". Същото, впрочем, важи и за родителите, които \"изхвърлят\" децата си от вкъщи, щом те навършат 18 години. При турците виждаме другата крайност: родителите държат децата им да останат да живеят при тях чак докато се задомят и не им позволяват никаква самостоятелност.   Забелязвате ли у турците чувство за превъзходство над германците?   Да, защото ги чувам как презрително говорят за германците. Те са убедени, че германските ценности са лоши, а турските - добри. В техните представи германците не струват нищо. Не съм сигурна обаче дали трябва да отдадем това на някакво чувство за превъзходство или по-скоро на комплекс за малоценнност.   Но въпреки това германските турци се чувстват добре в Германия. Вашите познати потвърждават ли това?   Разбира се, Германия е прекрасна страна. Турция може и да си остава \"родина\" за първите гастарбайтери, пристигнали в Германия - което е разбираемо, защото тези хора са родени и са израснали в Турция. Но при хората от трето поколение турци в Германия - тези, които са родени и израснали тук - забелязвам, че те се самозалъгват, наричайки Турция своя родина. Много често те развиват имагинерно усещане за носталгия по \"родината\", а Германия за тях е гурбетчийска страна, т.е. чужбина, нещо далечно.   Как в турската общност гледат на онези турци, които полагат усилия да се интегрират напълно в германското общество?   В турското паралелно общество изобщо не гледат с добро око на интегрираните. Всеки, който казва нещо добро за Германия и германците, бива отлъчван от тяхната общност. Турците в Германия сякаш са по-големи почитатели на Ердоган, отколкото хората в самата Турция. На какво се дължи това?   Ердоган се обръща към турците в Германия като към свои сънароднци, включително и към родените в Германия, които обаче са възпитавани в турски дух. Ердоган им казва: Вие сте турци! С което ги окуражава да не се интегрират. И това се възприема добре от голяма част от турците в Германия, защото винаги е по-лесно да си останеш такъв, какъвто си бил, вместо да полагаш усилия да се интегрираш. Ердоган легитимира отказа от интеграция и затвърждава техния авторитарен стил на възпитание, както и тяхната ксенофобия.", "date": "2018.06.21", "title": "Те живеят в Германия, но..."}
{"url": "http://www.classa.bg/%D1%81%D0%B2%D1%8F%D1%82/item/383234-%D0%BC%D0%B0%D0%BA%D1%80%D0%BE%D0%BD-%D0%B4%D0%B0%D0%B4%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%83%D0%B1%D0%B5%D0%B6%D0%B8%D1%89%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B0-%D0%B5%D0%BC%D0%B8%D1%80%D0%B0-%D0%BD%D0%B0-%E2%80%9C%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B0%D1%85%D0%BC%D0%B5%D0%B4-%D1%85%D0%B0%D0%BC%D0%B4%D0%B0%D0%BD-%D0%BC%D0%B0%D1%85%D0%BC%D1%83%D0%B4-%D1%85%D0%B0%D0%B9%D1%8F%D1%85-%D0%B5%D0%BB-%D0%B0%D1%81%D1%83%D0%B0%D0%B4%D0%B8,-%D0%BD%D0%B5%D0%BF%D0%BE%D1%81%D1%80%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B8-%D0%BB%D0%B8%D1%87%D0%BD%D0%BE-%D1%83%D1%87%D0%B0%D1%81%D1%82%D0%B2%D0%B0%D0%BB-%D0%B2-%D0%BA%D0%BB%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B8%D0%BB%D1%8F%D0%B4%D0%B8-%D0%B8%D1%80%D0%B0%D0%BA%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%B8-%D1%86%D0%B8%D0%B2%D0%B8%D0%BB%D0%BD%D0%B8", "text": "НЕЖНИЯТ И ЕВРОИНТЕГРИРАН МАКРОН ДАВА ПОЛИТИЧЕСКО УБЕЖИЩЕ ВЪВ ФРАНЦИЯ НА “ЕМИР” НА ТАЛИБАНИТЕ ОТ ISIS, ОТГОВОРЕН ЗА КЛАНЕТО НА 1700 ИРАКСКИ ВОЙНИЦИ ПРЕЗ 2014 г. В ТИКРИТ     Френският президент Еманюел Макрон даде политическо убежище във Франция на емира на “Ислямска държава” Ахмед Хамдан Махмуд Хайях ел-Асуади, непосредствено отговорен и лично участвал в клането на хиляди иракски военни и цивилни.   Въпросният “емир” на джихадистите е получил специално разрешение да влезе във Фран ция с гаранции, че няма да бъде задържан или съден, въпреки че е ръководил и лично е участвал в клането на 1700 войници от иракската армия през 2014 г. в северния иракски град Тикрит, след като талибаните го превзеха тогава.   “Дейли Експрес” е допълнил тия дни по темата, че видеоклипове и снимки на пленените и разоръжени иракски бойци, обезглавени, простреляни и удушени, преди да бъдат хвърлени от талибаните в необозначени гробове, бяха тогава разпространени онлайн от джихадистите и бързо станаха символ на безсмислената жестокост на ISIS.   Масовият убиец ел-Асуади по онова време е бил задържан в затвора “Тасфират Салах Едине” в Тикрит по обвинения в тероризъм и убийства, но е бил освободен от другарчетата си, след като града падна през юни 2014 г. и веднага се включва в клането в Camp Speicher, като според свидетели тогава, въпросният ПОЛИТИЧЕСКИ БЕЖАНЕЦ лично е обезглавил тогава 103 иракски бойци.   33-годишният Ел Асуади пристига във Франция през лятото на 2016 г. и без никакви грижи получава статут на бежанец през юни 2017 г. , според френския вътрешен министър Жерар Коломб, който също потвърди, че на терориста е била издадена 10-годишна карта за пребиваване /resident card/.   “Господин Коломб допълни, че френските разузнавателни служби са го поставили под наблюдение още следващия месец, след като Интерпол го е маркирал с “червена бюлетина” по искане на иракските власти”.   “Господин ел-Асуади беше задържан на 6 март в Нормандия, Северна Франция и понастоящем е в затвора по обвинения във военни престъпления, убийства, извършени при терористични действия и други обвинения в тероризъм. “ОТТОГАВА ЗАЩИТЕНИЯТ МУ СТАТУТ Е ОТМЕНЕН ОТ ФРЕНСКИТЕ ВЛАСТИ” /”His protected status has since been revoked by French authorities”/.   “Г-н Коломб не каза защо е отнело толкова много време, за да бъде арестуван човекът, когото той самия определи като “високопоставен член на ISIS, играл активна роля в клането в Camp Speicher”.   В неделя неговият адвокат Мохамед ел-Монсаф Хамди ОСЪДИ ТАЗИ “НЕСПРАВЕДЛИВОСТ”, ЗАЯВЯВАЙКИ, ЧЕ КЛИЕНТЪТ МУ “СЕ Е БОРИЛ СРЕЩУ”, А НЕ Е БИЛ ЕДИН ОТ ДЖИХАДИСТИТЕ ОТ “ИСЛЯМСКА ДЪРЖАВА” в Ирак”.    Източник:   ", "date": "2018.06.21", "title": "Макрон даде политическо убежище във Франция на емира на “Ислямска държава” Ахмед Хамдан Махмуд Хайях ел-Асуади, непосредствено отговорен и лично участвал в клането на хиляди иракски военни и цивилни"}
{"url": "http://www.classa.bg/%D1%81%D0%B2%D1%8F%D1%82/item/383235-%D0%B6%D0%B8%D0%B2%D0%B5%D0%B5%D0%BC-%D1%81%D0%BF%D0%BE%D1%80%D0%B5%D0%B4-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%BC%D0%B2%D1%84", "text": "И така господа, изпратиха ми едни добри хора, един интересен документ, именуван „РУСКАТА ФЕДЕРАЦИЯ – ДОКЛАД НА ПЕРСОНАЛА ЗА КОНСУЛТАЦИИ ПРЕЗ 2017 Г. В СЪОТВЕТСТВИЕ С ЧЛЕН IV“. Документът е разработен от МВФ за Русия, това са правила за живот за Русия.   Ето връзка с него източ­никът.   Грешила съм за правителството, че гадовете вдигат пенсионната възраст, ДДС вдигат. А те просто изпълнявали поставената задача от окупационната администрация.   Доказателство. На малцина ще му се поиска да чете пълния документ, но ето интересното.   16. Длъжностните лица са поели ангажимент за бюджетна консолидация. Те разглеждат своя бюджет за 2017 г. с поправките като ясен сигнал, че консолидацията ще продължава дори и при по-високи цени на петрола. Те отбелязват, че усилията за подобряването на събирането на данъци чрез намаляване на неформалните дейности дават резултати. Те също така отбелязват, че са започнали работа за намиране на подходящи мерки за консолидация, включително използване на тестове за социални придобивки. Длъжностните лица смятат, че правилото за бюджета не само ще създаде котва за бюджета, но по-важното е, че ще защити бюджета от нестабилни колебания в цените на петрола и ще намали тяхното въздействие върху икономиката.    Според тях бюджетното правило с фиксирана (в реално изражение) цена на петрола е по-опростено, по-прозрачно и по-лесно за докладване на обществеността. Вместо да се използва гъвкав контрол на индекса на цените на петрола, се обмисля възможността за прилагане на разпоредбите за освобождаване от правилата в случай на трайно по-ниски цени на петрола (установяването на ограничения за тегленето на пари от Резервния, когато спестяванията достигат определено прагово ниво), за да се предотврати изчерпването на резервите. Те обаче признават, че обвързващият ефект на този механизъм може да не е достатъчно строг, тъй като не предвижда ограничения на заемите.     Въпреки че одобрението на пенсионната реформа може да се появи само след кратко време след президентските избори, те обсъждат три групи мерки, които могат да бъдат взети под внимание: i) увеличаването и изравняването на законоустановената възраст за пенсиониране; ii) намаляване на пенсионните доходи в случай на ранно пенсиониране; iii) намаляване на пенсионните плащания за пенсионерите, които не са достигнали задължителната пенсионна възраст. Те се съгласяват, че фискалната политика на федерално равнище трябва да има за цел да подпомогне развитието на данъчната основа в регионите и отбелязват, че те са започнали да развиват стимули, които биха насърчили регионите да увеличат приходите си.         31. Персоналът на МВФ отбеляза фискалните мерки, които ще подкрепят износа на стоки без обмен и перспективи за растеж в средносрочен план. Правилно бюджетно правило за цената на нефта ще намали влиянието на цените на петрола върху ефективния валутен курс и ще защити конкурентоспособността от нестабилността на цените на петрола. В допълнение, може да има потенциал за промяна в данъчната политика, която ще допринесе за повишаване на конкурентоспособността на,  например, преминаването от данъците върху труда към облагане на потреблението (намаляване на вноските за социално осигуряване от 30 на сто до 22 процента и увеличаване на ставката на ДДС от 18 до 22 на сто ),  като по този начин се създава временен стимул за износ и се допринася за намаляването на неформалната заетост. Характеристиките на взаимодействието на фискалната политика между федерално и регионално ниво, трябва да гарантират, че трансферите не са създадени от погрешни стимули за развитието на регионалната данъчна основа и не ограничават развитието на частния сектор. Макар че трансферите на федералното правителство да е довело до икономически растеж в регионите, като цяло, те са довели до факта, че този растеж е повлиян по-малко от собствени източници, което и доведе до спад в ръста на производителността. По-общо, предвид несигурните перспективи за цените на петрола, е необходима промяна във фокуса на фискалната политика. Първата цел трябва да бъде увеличаването на нефтените приходи и подобряването на баланса между текущите и капиталовите разходи. Смяната на разходите в полза на насочването на повече ресурси към публичните инвестиции трябва да помогне на Русия да се премести от своя модел на растеж с ниска производителност и ниски инвестиции. И накрая, параметричната пенсионна реформа, по-специално увеличената пенсионна възраст, установена в законодателството, може да помогне да се компенсира отрицателното въздействие на демографските тенденции върху пазара на труда.         Бюджетната корекция трябва да бъде подкрепена от мерки за качество.   Възстановяването на тригодишната рамка на бюджета в рамките на федералния бюджет за периода 2017-2019 г. е сигурна крачка към намаляване на несигурността на политиката. Освен това предвидените нива на фискална консолидация са подходящи, тъй като осигуряват устойчиво приспособяване към необратимо понижаване на цените на петрола при условия на икономическо възстановяване. Консолидацията обаче се основава на намаление на разходите, които не са от целеви характер. Поради това следва да се предвидят по-постоянни и по-целенасочени мерки, за да се защитят бюджетните разходи, които благоприятстват растежа, и да се направят значителни промени в устойчивостта.  И накрая, реформирането на параметрите на пенсионната система може с течение на времето да даде значителни икономии на бюджета и да помогне за намаляване на негативните демографски тенденции на пазарите на труда.     36. За да се поддържа средносрочната устойчивост и да се смекчи въздействието на нестабилността на цените на петрола, бюджетното правило за доверие е от основно значение.  Програмата за закупуване в чуждестранна валута служи като краткосрочен инструмент за попълване на буферните бюджетни резерви, но не е пълноправно бюджетно правило. Едно надеждно фискално правило, което би осигурило дефицит на подходящо ниво, би довело до намаляване на несигурността във фискалната политика. Настоящото предложение на официалните органи относно бюджетното правило, макар и като цяло адекватно, може да бъде подобрено. Като правило, може да се направят промени, които да позволят фискални политики, по-плавно да се адаптират към постоянните промени в цените на петрола, както и създаване на значителна част от спестяванията, имайки предвид, че настоящите и прогнозираните петролни първични дефицити в Русия са по-високи от равнището, задавано от дългосрочните контролни значения за бюджетната сфера.       17. Либерализирането на паричната политика бе възобновено. След като се запазиха непроменени условията за половин година, Централната банка на Руската федерация (CBR) възобнови своя цикъл на либерализация през март, като намали лихвения си процент с общо 75 б.т. до 9.25%. Целевата инфлация в размер на 4% беше практически достигната, тъй като през април инфлацията спадна до 4,1% поради ниското потребителско търсене, поскъпването на рублата и спада в цените на храните поради добра реколта. Въпреки факта, че основната инфлация продължава да намалява, Централната банка продължава да се страхува, че тенденцията за намаляване на инфлацията може да се промени бързо наопаки, особено в умерено надценена валутен курс, което би застрашило постигането на целта за инфлация от 4% до края на годината. Властите са започнали опити за информиране на целта на средносрочната инфлация – срещу параметрите на толерантност от целевото равнище, и за колко време – в същото време като се има предвид необходимостта от поддържане на инфлационни очаквания в фиксирания държавата.   19. Персоналът на МВФ препоръча на Централната банка на Русия да разшири стратегията си за информиране за по-дълъг хоризонт от края на годината. Към днешна дата Централната банка на Руската федерация се фокусира върху постигането на целта за инфлация на 4% до края на 2017 г., а комуникационната стратегия се съсредоточи главно върху тази цел. Персоналът на МВФ посочва , че Централната банка на Русия би било разумно да разшири фокуса на информационната си работа отвъд целта от 4% до края на годината и да я изясни какво трябва да поддържа инфлацията с 4% след това. Персоналът на МВФ посочва също така, че при всякакви обстоятелства опитът за поддържане на инфлацията на целевото равнище може да доведе до нежелана колебливост на продукцията. Персоналът препоръчва на Централната банка на Русия да представи в по-разширен формират своите средносрочни цели за сметка на всяко определение на хоризонта, където се планира да достигне това ниво, или от това, което е нейната цел инфлационния хоризонт е средното равнище в средносрочен план.     25. Въпреки че отворената система за уреждане на проблемните банки, управлявани от Централните, има някои положителни характеристики, тя все още не съответства с международните стандарти. Решението за замяната на заеми с лихвени проценти под пазарното директно вливане на капитал трябва да се намали съотношението на тежест, за да се премахнат факторите, възпиращи ускоряването урегулиране на проблемните кредити и намаляване на времето за разрешаване на проблемните банки. Реформата обаче не гарантира пълното изпълнение на ангажиментите, поети от Русия в рамките на Групата на 20-те, за въвеждане на „Ключови характеристики на режимите за ефективно разрешаване на проблемни ситуации” на Съвета за финансова стабилност“. Освен това в този механизъм остават някои недостатъци. Първо, новият закон не предвижда замяната на финансиране от централната банка на Русия за сметка на федералното правителство, а в същото време бюджетът ще носи непреките разход, което се дължи на намаляване на печалбите на Централната банка на Руската федерация, което не е отразено в явна форма. На второ място, модифицирана процедура за разрешаване на проблемните банки не съдържа разпоредби за обмен на дълг закон за капиталови инструменти, което увеличава разходите на държавата във връзка с интервенцията.   Накратко казано, ние сме под истинска окупация. Докато сме управлявани от МВФ, не трябва да очакваме нищо добро.    ", "date": "2018.06.21", "title": "Живеем според правилата на МВФ"}
{"url": "http://www.classa.bg/%D1%81%D0%B2%D1%8F%D1%82/item/383236-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%BA%D0%B0%D1%82%D0%B0%D1%80-%D0%B2-%D0%BE%D1%81%D1%82%D1%80%D0%BE%D0%B2%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Саудитска Арабия започва търга за изграждането на воден канал по границата с Катар, на който миналото лято наложи заедно с други арабски държави икономическа и политическа блокада. В близките дни приключва приемането на заявки за осъществяване на този проект, наречен “Салва”. Стойността му възлиза според оценки на 750 милиона долара. Експерти свързват решението на Рияд единствено с политически причини.   Идва финалният стадий на търга за прокопаване на канал, минаващ по сухопътната граница между Саудитска Арабия и Катар, съобщи изданието “Мека”, като се позова на Сауд ал Кахтани, съветник на саудитския крал. Пет компании изразиха вече готовност да участват в създаването на нова водна артерия, която се очаква да превърне Катар в островна държава. Резултатите от конкурса ще бъдат оповестени в тримесечен срок.   Предния ден Ал Кахтани поздрави чрез “Туитър” народа на Саудитска Арабия по случай “стартиращия великолепен проект, който ще превърне Катар в остров”. Всички дейности ще се извършват под егидата на Саудитския инвестиционен съюз, информира по-рано изданието “Сабк”. Съобщено бе, че “Салва” ще влиза в юрисдикцията на Рияд.   Дължината на канала, който трябва да съедини град Салва със саудитската област Хур ал Адид, ще бъде 60 км. Широчината на водния път ще достига 200 метра. Покрай брега се предвижда да бъде построена туристическа зона, включваща курорти с частни плажове и нови хотели. Рияд обмисля да открие две круизни компании, които да организират морски разходки до други държави от Персийския залив.   По официални оценки саудитското кралство ще изразходва за проекта 750 млн. долара. Работата ще трае близо година и ще се финансира както от частния сектор, така и от инвестиционните ведомства на Саудитска Арабия и Обединените арабски емирства (ОАЕ). Саудитското ръководство планира да остави северно от канала парцел от един километър, вероятно за бъдеща военна база на кралството. Оттам ще може да се бди за сигурността по границите.   Рияд наистина е загрижен за граничната сигурност, пролича от писмо на саудитския крал до френското държавно ръководство. Салман бин Абдул Азиз ал Сауд изпрати неотдавна до Еманюел Макрон послание, обясняващо колко е опасна идеята на Катар да купи руски зенитни комплекси С-400. За това намерение спомена през януари т.г. посланикът на Катар в Москва Фахад бин Мохамед ал Атия. “Преговорите по въпроса са в напреднал етап”, заяви шефът на дипломатическата мисия в интервю за ТАСС.   Крал Салман обясни, че разполагането на руски системи на катарска територия застрашава сигурността на саудитското въздушно пространство. Монархът предупреди, че страната му може да нанесе удари по районите, където ще бъдат разположени С-400. Рияд е заявявал и преди, че има готовност за военен сценарий. Съмнения в сериозността му обаче поражда фактът, че в блокираното емирство все още са разположени американски и турски контингенти.   Неотдавна външният министър на ОАЕ Ануар Гаргаш заяви в серия от туитове, че независимо кога и как ще бъде осъществен проектът “Салва” появата му “доказва провала на катарските опити за решаване на кризата” в Персийския залив. Според него емирството само е провокирало съседните страни да увеличат санкционния натиск. “Време е Катар да отхвърли своята нерешителност и сериозно да обмисли принципите за уреждане и исканията на четирите страни (Саудитска Арабия, ОАЕ, Бахрейн и Египет, бел. на изданието)”, писа министърът. И обясни: ако се запази статуквото, Катар де факто ще се озове в географска изолация. “Мълчанието на Доха по повод проекта за канал издава страх и объркване”, добави в “Туитър” Гаргаш.   Аналитици смятат, че плановете на Саудитска Арабия да отдели Катарския полуостров от Арабския имат изцяло политически характер. “Основният мотив е политически, това са мерки за изолиране на Катар - заяви пред “Независимая газета” Юрий Бармин, експерт на Руския съвет по международните въпроси. - В политически план саудитците виждат в тях импулс, който да наложи на Катар промени в политическата му позиция. Икономически погледнато, това според мен едва ли има смисъл. До момента Катар не се поддаваше на политически натиск. Ако разсъждаваме в същия регистър, границата (по земя, бел. на изданието) е затворена вече от година. Катар не зависи от нея. И просто няма връзка със Саудитска Арабия. Как може тогава каналът да промени икономическата ситуация в Катар? Няма начин. Това естествено цели да сплаши катарското ръководство, макар че много се съмнявам саудитците да осъществят проекта докрай.”   Друг наблюдател припомни, че основните стоки пристигат в Катар по море и по въздух. Основни доставчици за емирството са Турция, Иран, страните от Югоизточна Азия, също и европейски държави. Страната успя да диверсифицира икономическите си връзки и замести с други продуктите, внасяни преди блокадата от членки на Съвета за сътрудничество в Залива.   “Всичко това не се доставя по суша, а най-вече по море - заяви за “Независимая газета” Леонид Исаев, старши преподавател в отдел “Политическа наука” на Висшето училище за икономика. - Затова е трудно Катар да бъде изолиран. Според мен тази стъпка на Саудитска Арабия е изцяло символична. При това и скъпоструваща. Тя едва ли може да засегне нечии интереси. Първо, доставките на храни и стоки от първа необходимост изобщо няма да бъдат повлияни. Второ, от военна гледна точка това не променя каквото и да било. Всички бази, разположени там, са бази на военната авиация.”", "date": "2018.06.21", "title": "Саудитска Арабия превръща Катар в островна държава"}
{"url": "http://www.classa.bg/%D1%81%D0%B2%D1%8F%D1%82/item/383237-%D0%BD%D0%B5-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D0%B8%D1%87%D0%B0%D1%82-%D0%BF%D0%B5%D0%B4%D1%80%D0%BE-%D1%81%D0%B0%D0%BD%D1%87%D0%B5%D1%81", "text": "Откакто дойде на власт, новото испанско правителство начело с лидера на социалистическата партия Педро Санчес получава похвали за проевропейската си позиция и прогресивните си политики.   На 17 юни то реши да приюти спасителния кораб “Акуариус”, който се луташе в международни води в продължение на два дни с повече от 600 души на борда, след като не бе приет от Италия и Малта.   Не всички в Испания обаче са доволни от действията на новото правителство, коментира Рафаел Цавко Гарсия от Ал Джазира. Баските и каталунските националисти, които изиграха фундаментална роля в неочакваното идване на власт на Санчес, изпитват смесени чувства към новия лидер на страната и правителството.   Санчес встъпи в длъжност като нов премиер на Испания на 2 юни, ден след като вот на недоверие свали от власт неговия съперник от консервативната Народна партия Мариано Рахой. Сега той оглавява правителство на малцинството, подкрепяно от крайнолевия блок “Подемос” и други партии, сред които баските (Баската националистическа партия и “Обединете страната на баските”) и каталунските (Републиканска левица на Каталуния и Европейската демократична партия на Каталуния) националисти.   С други думи, Санчес днес е премиер на Испания, защото успя да спечели подкрепата на гореспоменатите партии. Той постигна това с обещание да спомогне за баския мирен процес и да преустанови действието на член 155 от конституцията на Каталуния.   Член 155 бе използван от правителството в Мадрид, за да се прекрати автономията на региона, след като в него се проведе референдум за независимост през октомври 2017 г., който бе обявен за незаконен от испанските съдилища. В деня, когато Санчес пое властта, ново правителство встъпи в длъжност в Каталуния, слагайки автоматично край на малко повече от седемте месеца на пряко управление от централното правителство в Мадрид. Освен това, на 8 юни правителството обяви, че спира прекия финансов контрол, наложен на Каталуния на основание член 155.   Въпреки това новият премиер не даде на каталунските националисти всичко, което те желаеха. Още от септември 2015 г. Мадрид надзирава използването на средства от Регионалния фонд за ликвидност от каталунското правителство, за да е сигурно, че парите не отиват за финансиране на движението за независимост в региона. Като част от този процес на каталунските власти им бе наредено да изпращат в Мадрид ежемесечни доклади. Правителството на Санчес заяви, че ще продължи да изисква докладите. В Каталуния това се възприема като знак, че Санчес не е сериозен по въпроса с нормализирането на ситуацията.   Каталунското правителство също така все още чака Санчес да освободи “политическите затворници”, вкарани в затвора след спорния вот за независимост. Освен това каталунците искат новия премиер да предприеме стъпки за прекратяването на преследването на политици националисти, които все още са в изгнание, например бившия каталунски премиер Карлес Пучдемон, който сега е в Германия.   До този момент Санчес не направи нищо за решаването на тези въпроси. Хосе Луис Абалос, организационен секретар на социалистическата партия, заяви, че решението за политическите затворници и изгнаниците се взима само от съда.   Точно като каталунците, баските националисти, които помогнаха на новото правителство да спечели вота на доверие, също не са изцяло убедени в ангажимента на Санчес към нормализацията и диалога. Арналдо Отеги, лидер на партията “Обединете страната на баските”, наскоро заяви, че не разглежда социалистическата партия като “истинска възможност за демократизация на испанската държава”.   Отеги подкрепи Санчес и партията му както за пълното прилагане на член 155 за Каталуния, така и за реформата на наказателния кодекс, която позволява отцепници да бъдат вкарвани в затвора, и каза, че ще оценява социалистическата партия спрямо бъдещите й действия и ще чака “да види какви стъпки ще предприеме тя”.   Някои назначения, които Санчес направи в правителството, вече обезпокоиха каталунските и баските националисти и според някои са унищожили останалата надежда за истински преговори.   Новият премиер назначи Жозеп Борел, бивш председател на Европейския парламент, за външен министър. Борел бе обвиняван, че подкрепя Антитерористичните групи за освобождаване (ГАЛ) - антибаска паравоенна групировка, свързана със социалистическата партия.   Друг удар за баските и каталунските сепаратисти бе назначаването за вътрешен министър на консервативния съдия Фернандо Гранде-Марласка, известен със своите сурови присъди срещу отцепници и неохотата си при разследването на твърдения за изтезаване на политически активисти. Гранде-Марласка бе замесен в шест от деветте случая, в които Европейският съд по правата на човека впоследствие осъди испанската държава за това, че не е разследвала твърденията за изтезаване на задържани.   Исабел Селаа, новата министърка на образованието, навремето лансираше премахването на задължението големите компании да предлагат услуги на баски език. Новите министри на отбраната и правосъдието също са разглеждани като проблематични политически фигури от баските и каталунските националисти.   Санчес в момента е между чука и наковалнята. Той се нуждае от подкрепата на каталунските и баските националисти в парламента, за да остане на власт, но рискува да загуби гласовете на испанските избиратели, ако предприеме стъпки за нормализация.   С отдръпването от ключови за каталунската автономия въпроси и със спорните правителствени назначения той вече отблъсна от себе си много баски и каталунци. Освен това крайнолявата “Подемос” - друга партия, която бе ключова за идването на власт на Санчес, изрази резервите си относно състава на правителството.   Общо взето, въпреки хвалбите в чужбина, правителството на Санчес е изолирано и крехко. То се състои от министри и съветници, които сякаш са избрани, за да харесат на крайнодясната опозиция (Народната партия и “Сиудаданос”), а не на крайнолевите му и националистически съюзници. Шансовете за честен, конструктивен диалог между сепаратистките сили и Мадрид все още изглеждат също тъй малки, както и преди.", "date": "2018.06.21", "title": "Не всички обичат Педро Санчес"}
{"url": "http://www.classa.bg/%D1%81%D0%B2%D1%8F%D1%82/item/383238-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B0-%D0%BE%D0%B4%D0%B8%D1%81%D0%B5%D1%8F", "text": "Да се бориш със замърсяването на океаните, докато правиш околосветска обиколка с катамаран, задвижван чрез преработка на пластмасови отпадъци: такова е предизвикателството пред проекта “Пластик Одиси” (”Пластмасова Одисея”), който пусна своя прототип на вода.   Шестметровият демострационен кораб на име “Одисей”, който беше тържествено пуснат на вода преди няколко дни в Конкарно, Бретан (Западна Франция), е предшестващ модел на 25-метров катамаран, който се очаква да започне да плава през март 2020 г.   “Изключителен проект”, отбеляза със задоволство Брюн Поарсон, държавен секретар към министъра на екологичния преход, при кръщаването на кораба в петък. “Вие сте икономиката на бъдещето”, добави тя, обръщайки се към четиримата мъже на възраст между 24 до 30 години, които са в основата на проекта.   Идеята се роди преди няколко години в Дакар, Сенегал, разказва 27-годишният Симон Бернар, офицер от търговски флот. “Виждахме пластмаса навсякъде и хора, които си търсеха някаква работа, за да преживяват. Казахме си, че трябва да направим рециклирането по-достъпно”, обяснява той.   Целта на “Одисей” не е да чисти океаните, които са вече силно замърсени с пластмаси. Всъщност, “когато пластмаса попадне в морето, вече е твърде късно: само 1 процент от пластмасовите отпадъци се носят на повърхността. Останалите 99 процента се разграждат на микрочастици и покриват морското дъно”, подчертават авторите на проекта.   “Какво да направим тогава, за да не стига пластмасата до океана? - Трябва да спрем кранчето”, изтъква ръководителят на експедицията. Така се появила идеята за кораб, който по време на тригодишно плаване в 33 етапа ще повиши информираността на хората за повторната употреба, сортирането и рециклирането на пластмасата, предлагайки безмитно машини за направа на предмети от отпадъци.  ", "date": "2018.06.21", "title": "\"Пластмасова Одисея\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383230-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B5%D1%80%D0%B3%D0%B5%D0%BD%D1%81%D0%BA%D0%B8-%D0%B7%D0%B0%D0%BF%D0%BE%D0%B9", "text": "Само ден след като бъдещата съпруга на републиканския шампион по бокс за младежи Димитър Кръстев - Гергана Генкова, вдигна пищно моминско парти заедно с приятелки, мъжката компания също реши да отвърне на удара с голям купон, съобщава \"Трафик\". В събота вечер Спас Шиндаров - Мръвката, който ще бъде кум на младото семейство, организира ергенското парти на Митко, което до голяма степен се доближаваше до известната филмова поредица \"Последния ергенски запой\".      Стартът на култовата вечер беше поставен в W Club, където специално за голямата мъжка компания бе приготвено сепаре, а ледиери, пълни с марков алкохол, заемаха голяма част от масата.      Литри Moet и Grey Goose се лееха цяла вечер, а не след дълго към купонджиите се присъединиха и красивите танцьорки от балета, които лично изсипваха различни по вид шотове в устата на младоженеца и приятелите му. Оттам момчетата се отправиха към разположения в непосредствена близост Megami Club, където програмата продължи на още по-големи обороти до малките часове на нощта. На следващия ден Димитър Кръстев отпразнува и своя рожден ден, а близки и приятели го затрупаха с куп пожелания. Не остана по-назад и бъдещата му тъща, която публикува снимка с послание в личния му профил във Фейсбук.      Припомняме, че Гергана Генкова ще каже \"да\" на любимия си тази неделя на пищна сватбена церемония.      Тържеството ще се състои в ресторант \"Дияна\" в село Труд, където в момента тече усилена подготовка за уникалното градинско сватбено парти. Кумове на младоженците ще бъдат техните близки приятели - Спас Шиндаров и половинката му - Магдалена.", "date": "2018.06.21", "title": "Последния ергенски запой"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383231-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BA%D1%80%D0%B0%D0%B2%D0%B0%D1%82%D0%B0%D0%BF%D0%B5%D0%BD%D0%BA%D0%B0", "text": "Още добри новини за най-известната крава в света – Пенка! Днес тя получи подарък, който ще помогне повече да не се губи по външната граница на Европейския съюз. Отсега нататък кравата Пенка няма да бъде нарушител на европейските закони. Местоположението ще бъде следено с най-модерните технологии чрез система от сателити, предаде bTV.    „Свързахме се със собственика и решихме да му подарим джипиес устройство, с което да наблюдава точното местоположение на кравата\", разказа тя Десислава Чалева от фирма за джипиес решения. Устройството се захранва със слънчеви батерии и изпраща сигнал къде е Пенка до сателит. Сателитът връща данните в мобилно приложение, което стопанинът Иван Харалампиев ще следи.      От фирмата му подариха и нов смартфон, за да контролира кравата беглец. „Ще получава аларма всеки път, когато кравата излезе от предварително зададена зона – това може да бъде зоната на стопанството или зоната на пасището. Така че кравата Пенка повече няма да се губи\", увери Десислава Чалева. „Това е вече супер нещо, което съм мечтал.    Мисля, че ми се осъществи една от хубавите мечти! Много благодаря, от все сърце, да са живи и здрави и така да помагат\", каза собственикът Иван Харалампиев. Скоро кравата Пенка ще се върне в стадото си. Преди това ще я посети пратеник на Европейския парламент, за да се запознае с проблемите .", "date": "2018.06.21", "title": "Помните ли краватаПенка?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383232-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%8E%D0%BD%D0%B8", "text": "ОВЕН ( 21 март - 20 април ) Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела. ТЕЛЕЦ ( 21 април - 21 май )  Трябва да разделите, важното и второстепенното. От това зависи вашето кариерно развитие и финансово състояние. Не инвестирайте пари в личен бизнес, за да не се окажете на нулата. Отношенията с околните могат да бъдат сериозно усложнени, ако започнете да ги критикувате или натрапвате своето мнение. БЛИЗНАЦИ ( 22 май - 21 Юни ) Препоръчително е, да намалите физическата активност, за да не подкопаете здравето си. Възможна е провокация от колега, която ще засегне вашата упорита работа. В любовните дела, помощ ще дойде от човек, с когото никога не сте били много близки. Но днес ще трябва да излеете душата си, за да не направите още повече грешки.   РАК ( 22 юни - 23 юли ) Не трябва да губите ценна енергия, за глупави размишления. Съмненията отхвърлете настрана и се заемете с финансовите въпроси. Не прибързвайте, а внимателно планирайте всичко. В любовта, обичате драмата и вълненията, но днес по-добре избягвайте силните емоции. Пазете принципите за себе си. ЛЪВ ( 24 юли - 23 август ) Днес използвайте добре известната тактика - стъпка назад и четири напред. Тогава ще може спокойно да кажете, че кариерата ви е успешна. За постигането на финансови цели по-рядко включвайте въображението си. Трябва да сте реалисти, за да попълните портфейла си. Но в личния живот, ще се почувствате като цар. Не е изненадващо, защото ще ви направят предложение. ДЕВА ( 24-ти август - 23 септември ) Няма нужда да пренебрегвате богатия си опит, дори ако някой от колегите изразява неприязън към него. Предишните ви заслуги не са изчезнали и се виждат с невъоръжено око. Още повече, че началниците ви ценят. Здравето няма да ви безпокои, но не пречи да направите профилактика на хроничните заболявания. ВЕЗНИ( 24 септември - 23 октомври) Очаква ви отличен ден, ако всичко сте планирали. Сега, ще може да промените и най-трудните обстоятелства, които възникват по пътя ви към успеха. Да се учите, може цял живот, усвойте това правило днес. Въпреки че, ако ви поканят на гости или на среща, то от тежката работа или умствената дейност, може да се откажете.   СКОРПИОН ( 24 октомври - 22 Ноември ) Днес, няма да има от какво да се притеснявате, всичко ще се развива по най-добрия начин. Може дори да си купите, всичко което сте планирали. Финансовата ситуация е безоблачна, може да си позволите да се отпуснете. Благоприятно ще се развиват събития, насочени към повишаване на авторитета и проява на талантите ви. Трябва да следите за диетата си и да изключите алкохола.   СТРЕЛЕЦ ( 23 Ноември - 21 Декември ) Днес, не търсете приключения и контролирайте емоциите си, за да нямате проблеми. Имайте предвид, че близо до вас, може да има крадци и авантюристи, така че не казвайте на никого къде криете драгоценните си съкровища. Трябва да бъдете внимателни в ежедневието и на пътя, тъй като са възможни наранявания и травми. КОЗИРОГ (22 Декември - 20 януари ) Препоръчително е да направите лека диета, особено ако искате да отслабнете и да се отървете от гастрит. Ще трябва да се откажете също, и от бурните празници и алкохола. Денят е подходящ за интелектуална работа, както и за решаване на ежедневни проблеми. Всичко, което сте планирали за себе си в любовта, приятно ще се реализира.  ВОДОЛЕЙ ( 21 януари -  19  февруари ) Не ви очаква незабравим ден, но и проблеми няма да имате. За да направите нещата да вървят като по часовник, трябва да мислите повече с главата си, без да се поддавате на сърдечни провокации. Във финансовата сфера, не вземайте важни решения и се откажете от подписването на важни документи. Предишните ви постижения в любовта, няма да останат незабелязани.   РИБИ ( 20 февруари - 20 март ) Трябва да разберете, че всичко, което се случва в живота ви, е за добро. Дори ако имате проблеми, всичко е преодолимо. В личната сфера трябва да се придържаме към традициите, за да не навредите на отношенията с избраника. Възможни са алергии към продукт или цъфтящи растения. От пътуване, е по-добре да се откажете.", "date": "2018.06.21", "title": "Дневен хороскоп 21 юни"}
{"url": "http://www.classa.bg/%D1%81%D0%B2%D1%8F%D1%82/item/383233-%D0%B8%D0%B4%D0%B8%D0%BE%D1%82%D0%B8%D1%82%D0%B5-%D0%B2-%D0%BF%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B7%D0%B0-%D0%B1%D1%83%D0%BA%D0%B2%D0%B0%D0%BB%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B8-%D0%B7%D0%B0%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Първото (такса за линкове) –  в полза на една малка и мръсна прослойка, която вярва, че нейните приходи трябва да бъдат гарантирани от закона, та ако ще целият останал свят да се срути и противно на всякаква логика, прогрес и развитие. Образно казано – производителите на файтони приеха закон, с който забраняват автомобилите и искаш, не искаш – си длъжен да се возиш само на файтон и то закупен единствено от тях. Ако не щеш да платиш или въобще не щеш файтон (!) – не се возиш, майната ти. Здравейте, интернет току-що стана платен. Но това не е най-лошото! Последствията ще осъзнаете по-късно…     Второто (автоматични машини за цензура на всеки, абсолютно всеки (!) пост в интернет) –  е в полза на политиците и големите международни мегакорпорации. Те и сега знаят, контролират и манипулират абсолютно всяко ваше движение онлайн и офлайн, всеки пост, дори всяка ваша дума се записва и складира там някъде от Големия брат, за да бъде използвана – срещу вас, разбира се. Ако не вярвате, гледайте “Сноудън”, филмът е биографичен, не фантастичен… “Ама аз нямам какво да крия…” Няма нужда да криеш нищо – нито можеш, нито ще ти помогне. Фейсбук манипулира директно какви новини и съобщения виждаш, включително с политическа цел и срещу заплащане от който пожелае, а оттам и генерално какво мислиш и как възприемаш света.    Това е сега, не вчера. Разликата от този момент нататък вече е, че губиш и свободата на словото си и правото на мнение – напълно ефективно. Образно казано – ти (всеки от нас) изчезва като личност, като идентичност, вярвания, убеждения. Това не е просто цензура, не е тоталитаризъм, не е диктатура… това е робство! Пълно и завинаги, без право на обжалване, без съд, без възможност не дори да не си съгласен, не дори да протестираш… а без възможност дори да кажеш какво мислиш!   Всичко това не е “1984”, не е “Матрицата”, не е ACTA… това е тези трите неща заедно, умножени по един милион пъти. Или по милиард пъти. Или по колкото милиарда сме хората по света. Това е абсолютното зло. Няма демокрация, човешки права и правова държава без свобода. Особено без свобода на словото… А двете неща, приети днес, са перфектни – едното ви отнема правото да бъдете информирани, а другото ви отнема правото да реагирате, дори да кажете каквото и да било. Честито на всички ни!   Няма да ви кажа какво мисля, че трябва да се прави оттук нататък, защото фейсбук ще ме цензурира – още сега, да, дори без да са влезли в сила новите разпоредби. Но вие се сещате…  ", "date": "2018.06.21", "title": "Идиотите в правната комисия на Европейския парламент гласуваха за (буквално) убийството и затварянето на интернет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383228-%D0%B8%D0%BC%D0%B0-%D0%BB%D0%B8-%D0%B0%D0%B4", "text": "За разлика от златните врати, очакващи праведните, вратата на Ада са обвити в атмосфера на ужас и зло, подобно на вратите към Мордор от сагата „Властелинът на пръстените\". Хората, които са го изпитали, разказват, че колкото повече се доближаваш до тях, толкова по-горещо става, сякаш кожата ти гори. След отварянето им безпомощните и лишени от всяка надежда души се оказват под земята и са подложени на нескончаеми мъки. В поемата си „Божествена комедия. Ад\" Данте пише, че на вратите на Ада е гравирана фразата „Надежда всяка тука оставете\".    СТРАХОВИТАТА ЯМА     През 1992 г. 28-годишният Матю Ботсфорд е прострелян в главата край ресторант в Атланта и губи съзнание. Лекарите в болницата го поставят в изкуствена кома, която продължава 27 дни. Страшните сцени, които вижда младежът в кома, вероятно са причина за връщането му от онзи свят. По време на околосмъртния си опит Матю се вижда със завързани ръце и крака, висящ над огромна яма, в която има нещо като магма. В нея ясно вижда гърчещи се човешки фигури. Струва му се, че чува виковете на изтезаваните, но самият той не вижда никого. От време на време бесове и зли същества го „навестяват\".      Те късат месо от тялото му и ги ядат. Месото отново пораства и демоните отново идват да го разкъсват. И това изтезание продължава безкрайно. За щастие от стената се появява гигантска ръка, която му помага да се освободи и го извежда от мястото на вечните страдания. Преди мъжът да се събуди от комата, той чува думите „Твоят час все още не е настъпил\".  ПОКАНА ЗА ЧИСТИЛИЩЕТО     Някога пастор Хауърд Сторм от САЩ е убеден атеист. Но комата, предизвикана от перфорация на язва на стомаха, променя възгледите му за живота. Хауърд се събужда в болницата и иска да зададе въпрос, но открива, че хората в стаята не го чуват. Той разбира, че е умрял и се е превърнал в дух. Свещеникът си спомня, че е видял голяма група хора до вратата, които го викат да се присъедини към тях. Недоумяващ, той не знае какво да прави, затова решава да ги следва. Озовава се в друг свят, обвит с гъста мъгла. Останалите го подканват да върви по-бързо. Хауърд се оглежда назад и постепенно изгубва от погледа си отделението в болницата. Колкото по-надалече отиват, толкова повече мъглата се сгъстява и го обхваща зловещо усещане. Тези, които вървят заедно с него, скоро придобиват зъл облик и започват да го бутат по коридора. Стават свирепи и го хапят и късат плътта му. Хауърд се съпротивлява на злите същества. Изведнъж чува глас в главата си, който му заповядва да направи нещо, което той никога не е правил в живота си – да се помоли. Закоравелият атеист започва да крещи „Отче наш\". Виковете му сякаш предизвикват божествена намеса и накрая Хауърд се озовава лежащ в болничното легло, а тялото му е невредимо.  ПО-СТРАШНО ОТ ВОЙНА     Историята на Джордж Ричи е един от най-ранните от известните „околосмъртни опити на пътешествия в Ада\". През 1978 г. Ричи публикува книгата си „Завръщане от утре\", базирана на собствените му преживявания. По време на Втората световна война заради пневмония той е изпратен от фронтовата линия във военна болница във Вирджиния, където впоследствие е обявен за мъртъв. Морският пехотинец си спомня, че душата напуска тялото му и се рее из града. Той среща странна форма на живот, която го води в друго пространство. Също като в „Божествена комедия\" на Данте, това тайнствено същество му показва различни места, където се намират хора и души. Джордж пише: „По-страшно от ухапванията и ударите беше това, че много хора с възторг изтезаваха други хора. Деформация, за каквато не бях и помислял, беше настъпила навсякъде\". Впоследствие морският пехотинец става психиатър и публикува няколко книги за феномена „околосмъртен опит\", който по-късно стават важен материал за изследователите. Немският художник от XV век Ханс Мемлинг живо изобразява подобни сцени в картината си „Страшният съд\". В нея той предава онова чувство на ужас, което изпитват хората по време на околосмъртното преживяване.    КАТО НА КИНО     През 1991 г. Енджи Фенимор прави опит да се самоубие. Макар че не успява, тя усеща вкуса на смъртта. Първото, което помни Енджи след загубата на съзнание, е обзорът на целия живот, който минава като на кинолента. След като „обзорът\" свършва, тя потъва в безконечна тъмнина и се чувства много самотна. А след това чува глас: „Ние сме самоубийци\". Енджи разбира, че тези думи прозвучават в главата й. След това се озовава в полето, където бродят изгубените души. Но Енджи забелязва, че страданията са изчерпали духа на всекиго и всички се игнорират помежду си. След като се запознаете с тези истории за околосмъртни преживявания, бихте ли повярвали в Ада и Рая?", "date": "2018.06.21", "title": "Има ли Ад?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383229-%D0%BA%D0%B8%D1%80%D0%BA%D0%BE%D1%80%D0%BE%D0%B2-%D1%81-%D0%BD%D0%BE%D0%B2%D0%B0-%D0%BB%D1%8E%D0%B1%D0%BE%D0%B2", "text": "Неотдавна Филип Киркоров публикува съвместна снимка с известната руска водеща Олга Бузова, пишат местни медии. Сред коментарите в социалните мрежи имаше много хора, които се изказваха твърде нелицеприятно за телевизионната водеща и певица Бузова. Един от тях твърдеше: \"Тази Бузова съвсем е пропаднала!\".      Но все пак всичко това би минало незабелязано, ако под тези коментари не беше оставила своя лайк самата Алла Пугачова. Руските медии и последователите в мрежата заключиха, че между двете звезди назрява конфликт. Според самия Филип Киркоров обаче няма никакъв конфликт, а 69-годишната Примадона просто \"случайно натиснала с пръст\" под коментара и без да разбере, го е лайкнала.      \"Какво има да се обсъжда тука. Алла Борисовна не чете нито коментари, нито лайкове. Случайно е натиснала нещо и това е,\" обяснява роденият в България певец.      Руските медии уточняват, че в последно време той се вижда често с Бузова. Двете звезди демонстрират добрите си отношения, снимани са да танцуват страстно и да разменят нежности, има и снимка, на която Олга седи на коленете на \"поп-краля\". Според мнозина това не се нрави особено на Алла. Въпреки че отдавна не са заедно. Примадоната винаги е оставала за Киркоров незаобиколим авторитет. Затова и някои смятат, че въпросният лайк под коментара съвсем не е грешка от нейна страна.", "date": "2018.06.21", "title": "Киркоров с нова любов"}
