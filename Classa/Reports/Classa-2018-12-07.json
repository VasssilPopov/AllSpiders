{"url": "http://www.classa.bg/%D1%81%D0%B2%D1%8F%D1%82/item/390238-%D0%BA%D1%8A%D0%B4%D0%B5-%D1%81%D0%B5-%D0%BA%D1%80%D0%B8%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%B2%D1%8A%D0%B2-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": " е задължена за своите успехи на това, че Владимир Путин добре познава географията. Така поне смята един френски учен. Традиционно за майстори на геополитиката се смятат англосаксонците, които сега, оказва се, се отказват от превъзходството си. Как Путин успя да изпревари англосаксонците на техен терен? Публикацията във „Фигаро” озаглавена така, че да привлече вниманието: „Къде е силата на Путин? В географските му знания”. Макар и авторът да е френският географ Лоран Шалар и в статията да присъстват позовавания колко малко внимание обръща Западът на географията, то не трябва да се нарече възмущението на кабинетен учен. Защото повдигнатата тема е наистина важни и дори по-значима, отколкото му се струва на автора.     ЗАЩ Русия, въпреки че отстъпва на политическата, военната и икономическата мощ на Запада в последните десет години е победител в повечето геополитически конфликти, в които участва (Украйна, Сирия, Брекзит, американските избори – списъкът е смешен, но за него после)? Шалар задава тези въпроси и сам им отговаря: „ По-нататък Шалар преминава към критика към тези, които противостоят на „умелия стратег” Путин „нищо не разбиращи от география западни лидери”, причината за чиято некомпетентност той нарича лошото образование (географията не е част от задължителната училищна програма в САЩ, а във Франция е в сянка в заведенията, където учи елитът) и пълното отсъствие на интерес у мнозина западни лидери, които „се вълнуват само от икономическите и финансови въпроси или дори от още по-безполезни теми. „ Путин навярно се забавлява от глупостта на конкурентите си, пише Шалар. Той дава примери с това как американските и френските президенти бъркат страни и не знаят елементарни неща като разликата между сунити и шиити, което в крайна сметка води до катастрофални последствия. Много от оценките и примерите на Шалар са наивни или лъжливи, като например руския успех в случая на Брекзит или избора на Тръмп. Смешно е да се смята, че Русия е повлияла на резултатите от гласуванията в англосаксонските страни, друг е въпроса, че това отговаря на нашите интереси и Путин прави всичко възможно, за да се възползва от наложилата се ситуация. Но причините за тях са дълбоко вътрешни. И отново правилното им разбиране дава на Путин и на Русия сила и преимущество в конфликта със Запада – знаем какво става вътре в тях, виждаме това, което не искат да си признават и дори да забелязват немалки части от западните елити. Така че в основата Шалар е прав – Путин наистина цени географията. Усвояването на новото, изучаването на чуждите страни, желанието да се пътува – това е природна руска черта, иначе руснаците не биха усвоили пространството от 10 хил. км. между Карелия до Калифорния. И нямаше да заселят по-голямата част от него, нямаше да създадат най-голямата страна на света – не империя с колонии, а именно единно пространство. Но нали не само руснаците са такива. Англичаните завземат половината свят, заселниците от островите създават САЩ, германците изучават всички световни цивилизации, съвременни и древни. Дори геополитиката е измислена от англичани. Ката че как се получава, че Путин сега се нарича „най-главен географ”, тоест най-големия геополитик на света? Къде се дяна англосаксонското, германското, френското познание на географията и умения да се използва за собствени цели? Не, Западът има достатъчно знания – има научни школи, и основни научни изследвания, в това число и нови. Няма умение те да се прилагат на практика – във външната политика и във геополитическата борба. Страните от Запада са загубили своя суверенитет – европейците в полза на „атлантическото единство”, тоест НАТО и САЩ с Великобритания, а сега вече мислят как да заменят управлението с ЕС. А без суверенитет никакво знание по география няма да им помогне. Как да се използва в геополитическата борба, ако не си субект в нея? Геополитическата визия се запазва във Великобритания и отчасти в САЩ. Но и там майсторите на играта са се сблъскали с непреодолими препятствия: на върховете на властта са дошли примитивни и необразовани „глобалисти”. Тоест такива, които сериозно са повярвали в глупостта за „края на историята” и окончателната победа на Западната цивилизация в световен мащаб. А Русия в съответствие с толкова любимия на Путин джудо-стил само използва енергията на противника против самия него и побеждава, бивайки видимо по-слаба физически. Например един от най-забележителните успехи на Русия в последните години е възстановяването на нейното влияние в Близкия изток, което стана възможно благодарение на катастрофалните резултати от западното нахлуване първо в Ирак, а след това в Либия (разпалването на „Арабската пролет”). Но, разбира се, не само умелото възползване от чужди грешки може да обясни геополитическите успехи на Путин. Но и с това, че неговата геополитика се различава принципно от англосаксонската. Англичаните и американците залагат да баналното „разделяй и владей”. Залагат на противоречията, заплашват, стремят се в крайна сметка да поставят под свой контрол всички страни от конфликта. Но това работи само със слабите или неосъзнали се обекти – силните и мъдрите като Иран не могат да се пречупят така. Русия се опитва да работи с всички едновременно, но залага не на слабостите на партньорите си, а на техните интереси и особености. Путин гради отношения и с левите, и с десните, и с шиитите, и със сунитите, и с китайците, и с японците, защото влиза в тяхното положение, взима предвид кръгозора им, позицията и интересите. И най-важното – общия интерес да изградят нов световен ред, постатлантически и постамерикански. Путин „залага” на това. Тук успешно се комбинират както неговите професионални навици като разузнавач, така и огромния опит, придобит след почти две десетилетия ръководство на страната. Едва ли в училищата и в университетите, а и в школата на КГБ географията е била неговият любим предмет. Но след като на неговите плещи ляга отговорността за външната политика, той се потопява в политическата география с главата напред. При това никакви дълбоки знания по политическа география сами по себе си не биха довели по появата на геополитиката на Путин, ако не бе неговото потапяне в руската и световната история. Слабото място на Русия в последните няколко стотин години е периодичното забравяне на уроците от собствената ѝ история, особено отнасящи се до отношенията ѝ със Запада – и всеки път ние плащаме за това с война или дори с разпад на държавата. Геополитиката на Путин е залог, че ние не само, че няма да повторим грешките, не само, че ще получим своето, но и ще изградим нужния ни световен ред. Превод: В.Сергеев", "date": "2018.12.07", "title": "Къде се крие тайната на успехите на Путин във външната политика"}
{"url": "http://www.classa.bg/%D1%81%D0%B2%D1%8F%D1%82/item/390233-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BF%D1%80%D0%B5%D1%82%D1%8A%D1%80%D0%BF%D1%8F%D1%85%D0%B0-%D0%B7%D0%BB%D0%BE%D0%BF%D0%BE%D0%BB%D1%83%D0%BA%D0%B0-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F", "text": "Операции за търсене и спасяване са в ход, след като самолети FA-18 и KC-130 на американския флот \"са участвали в инцидент край бреговете на Япония по време на редовно учение\".   Самолетите са излетели от морската въздушна база на пехотата Иванкуни за провеждане на редовно обучение. Сблъсъкът се случил на юг от нос Мурото в префектура Кочи на остров Шикоку.   Съобщава се, че след аварията, която се е случила по време на операция за зареждане с гориво във въздуха, двата самолета са паднали във водата. На самолета-танкер KC-130 е имало пет души, а двама - на изтребителя FA-18.   Японски самолети участват в операцията за търсене и спасяване. Японският канал NHK съобщи, че един човек е спасен от Японската морска самоотбрана по време на спасителната операция.   Малко след това и друг човек е спасен след аварията, според Министерството на отбраната на Япония. Пет души продължават да липсват. През октомври американският хеликоптер MH-60 Seahawk се разби в полетната палуба на военния самолетоносач USS Роналд Рейгън във Филипинско море.", "date": "2018.12.07", "title": "Американски военноморски самолети претърпяха  злополука край бреговете на Япония"}
{"url": "http://www.classa.bg/%D1%81%D0%B2%D1%8F%D1%82/item/390234-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D0%B5-%D0%BF%D0%BE%D0%BC%D0%BE%D0%B3%D0%BD%D0%B0%D0%BB%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D1%80%D0%B8%D0%B5-%D0%B0%D1%85%D0%B8%D0%BB%D0%B5%D1%81%D0%BE%D0%B2%D0%B0%D1%82%D0%B0-%D0%BF%D0%B5%D1%82%D0%B0-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80", "text": "На 2 декември 1993 г., Пабло Ескобар, лидер на картела Меделин, бе застрелян в колумбийския град от група, съставена от специалните органи за издирване местонахождението на наркодилъра. Сред ключовите членове на т.нар. \"Издирващ блок\" е била и полковник Мария Емма Каро Роблес.   \"Ахилесовата му пета е неговото семейство\", разкри Каро Роблес, настоящ командир на Столичната полиция на град Туня, в интервю за RCN Radio. \"Той беше човек, който имаше огромна любов към семейството си, но за съжаление по макиавелистки начин се бе отклонил от пътя\", добави тя.   Каро Роблес изучава задълбочено Ескобар през двете години преди съдбоносния си ход, анализирайки документи и разговори, проследявайки и търсейки характерни негови черти, заедно с група жени-анализатори. \"По това време работата, която имахме ние жените от стратегическата и техническата дейност, беше фундаментална\", спомня си тя.   Накрая, постоянството на Издирващия блок дава резултат. \"Последният му разговор позволи да го намерим. Той винаги опитваше да общува със семейството си, за да им съобщи как е, и любопитното е, че най-мощният човек в Колумбия винаги им обещаваше, че ще се стреми да бъде с тях\".   Именно в семейните отношения полковникът твърди, че е преживяла трудни времена, защото трябваше временно да се отдалечи от близките си в момент, в който главата на всеки полицай имаше цена. Въпреки това, \"когато са минали 25 години, човек разбира че е допринесъл тази черна глава в историята да бъде само мит и далечен спомен\", каза Каро Роблес.", "date": "2018.12.07", "title": "Полицайка е помогнала да се открие \"Ахилесовата пета\" на Пабло Ескобар"}
{"url": "http://www.classa.bg/%D1%81%D0%B2%D1%8F%D1%82/item/390235-%D0%BC%D0%B0%D0%B4%D1%83%D1%80%D0%BE-%D0%BE%D1%87%D0%B0%D0%BA%D0%B2%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D0%B6%D0%BD%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D1%8F-%D1%81%D0%BB%D0%B5%D0%B4-%D1%83%D1%81%D0%BF%D0%B5%D1%88%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D1%81-%D0%BF%D1%83%D1%82%D0%B8%D0%BD", "text": "Венецуела и Русия ще подпишат споразумения в областта на отбраната, финансите, търговията и петрола, каза президентът Николас Мадуро, след среща с руския си колега Владимир Путин.   Във видеоклип, публикуван в Twitter, венецуелският лидер описа като \"успешна\" срещата, която той проведе в сряда с Путин в Ново Огарьово, държавната резиденция на президента на Руската федерация.   \"Имаше добри договорки в областта на петрола, финансовата, оръжейната, търговската и много други\", каза Мадуро, който каза, че до дни споразуменията между двете държави ще бъдат \"финализирани\".   На срещата между двамата лидери Мадуро заяви, че страната му е \"подложена на всевъзможни агресии и заплахи\", като се позовава на наказателните мерки, наложени от Съединените щати срещу Венецуела, които предизвикаха тежка икономическа криза.   В навечерието на срещата Мадуро обясни, че отива в Москва с ясна цел: \"да укрепи и разшири нашите дипломатически отношения и връзките на приятелството между братските страни\".", "date": "2018.12.07", "title": "Мадуро очаква подписването на важни споразумения след успешната среща с Путин"}
{"url": "http://www.classa.bg/%D1%81%D0%B2%D1%8F%D1%82/item/390236-%D0%B5%D1%81-%D1%89%D0%B5-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0-%D0%BE%D1%82%D1%85%D0%B2%D1%8A%D1%80%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Европейската комисия прие в сряда \"препоръка за насърчаване на по-широкото използване на еврото в международните енергийни споразумения и сделки\" и прикани лидерите на Европейския съюз да обсъдят международната роля на валутата на Общността по време на следващия Европейски съвет и следващата среща на високо равнище по въпросите на еврото, която ще се проведе през декември. Това гласи изявление, публикувано на уебсайта на Комисията.   \"Въпреки позицията си на големи купувачи и големи производители, европейските компании все още търгуват с американски долари на ключови стратегически пазари, често дори и помежду си\", се казва в изявлението.   Тази ситуация \"излага пазарите на валутни и политически рискове, като например едностранните решения, които пряко засягат транзакциите, деноминирани в долари\".   Според изявлението, засилената роля на еврото ще помогне както в международните отношения, така и в рамките на Европейския съюз.   Освен това Европейската комисия възнамерява да проведе консултации, за да насърчи използването на европейска валута при сделките с нефт и газ. Резултатите от тези консултации ще бъдат представени през лятото на 2019 година.   Понастоящем доларът е най-използваната валута в света, следвана от еврото. Страните като Русия, Венецуела, Турция, Китай и Индия обаче обмислят да се откажат от използването на американската валута.", "date": "2018.12.07", "title": "ЕС ще стимулира отхвърлянето на долара"}
{"url": "http://www.classa.bg/%D1%81%D0%B2%D1%8F%D1%82/item/390237-%D1%82%D1%80%D1%83%D1%81-%D0%BD%D0%B0-%D1%84%D0%BE%D0%BD%D0%B4%D0%BE%D0%B2%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8-%D1%81%D0%BB%D0%B5%D0%B4-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F-%D0%BC%D0%B5%D0%BD%D0%B8%D0%B4%D0%B6%D1%8A%D1%80-%D0%BD%D0%B0-huawei", "text": "Американските фючърсни договори и акциите на азиатските пазари спаднаха, след съобщението за ареста в Канада на финансовия мениджър на Huawei Менг Уанджу. Менг, чиято екстрадиция е поискана от САЩ, бе арестувана на 1 декември във Ванкувър по подозрение, че е нарушила търговските санкции, наложени от Вашингтон срещу Иран. \"Китайската страна силно се противопоставя и протестира срещу този вид действия, които сериозно увреждат човешките права на жертвата. Китайската страна предяви сериозни претенции към САЩ и Канада и ги приканва незабавно да коригират нередностите и да възстановят личната свобода на Менг Уанджу \", се казва в изявлението, публикувано на официалния сайт на китайската дипломатическа мисия. Както беше съобщено от Ройтерс, фючърсите E-мини на индекса S & P 500, спаднаха с почти 2% по време на пазара на сутринта, малко след като фючърсите на средния Дау Джонс и композитния индекс Nasdaq спаднаха с над 1% на Търговската борса на Чикаго (CME).   В Азиатско-тихоокеанския регион индексът Nikkei 225 спадна с 1.8% в средата на деня, докато регионалният MSCI без Япония спадна с 1.7%. Китайските индекси Шанхай (SSE) и Hang Seng (HSI) на Хонконг отбелязаха спад от 1,2% и 2,7%.   Що се отнася до ефектите на японския пазар, акциите, свързани с полупроводниците, претърпяха загуби, като се има предвид, че Huawei е един от най-големите производители на смартфони в света. Ключови клиенти на китайската компания усетиха спад на стойността на акциите с до 13%.   Този случай обаче не е единственото търкане, което Вашингтон има с Huawei. САЩ са притиснали своите съюзници да не използват устройства на китайската компания, твърдейки за неизбежен риск за сигурността в кибернетичното пространство, заради китайския потенциал за шпиониране и дори за подкопаване критичната инфраструктура на други народи.   Според докладите, компанията British Telecom е започнала да изважда оборудване на Huawei от ядрото на своите мобилни операции 3G и 4G, а Австралия и Нова Зеландия също са отхвърлили продукти на компанията, най-големият доставчик на телекомуникационно оборудване в света.", "date": "2018.12.07", "title": "Трус на фондовите пазари след ареста на финансовия мениджър на Huawei"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390229-%D0%BD%D0%B8%D0%BD%D0%BE%D0%B2%D0%B0-%D0%B8%D0%B7%D0%B1%D1%80%D0%B0-%D0%B4%D0%B5%D0%B7%D0%B5%D1%80%D1%82%D1%8C%D0%BE%D1%80%D1%81%D1%82%D0%B2%D0%BE%D1%82%D0%BE-%D0%BE%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%BF%D0%B5%D1%81-%D0%B2-%D0%BB%D0%B8%D1%81%D0%B0%D0%B1%D0%BE%D0%BD", "text": " Всички медии гърмяха, даже \"Дума\" го написа: \"Корнелия Нинова води делегацията на БСП на конгреса на ПЕС\". Събието трябваше да е дежурно, дори в известен смисъл банално и скучно, защото на форума на европейските социалисти изобщо не се очакваше нищо драматично, нито сензационно. Щеше да замине в историята ден след като се е случило.     Но Нинова отново го направи! Сътвори скандал от нищото! За пореден път превърна мухата в слон! Това е част от нейния сензационен медиен стил, който отдавна раздира БСП като вътрешен кръвоизлив и прави левицата да изглежда като пациент в психиатрия!     Само ден след анонса за посещението в Лисабон, завоят на 180 градуса отново е факт. Нинова обяви, че няма да ходи на конгреса, защото на него щели да бъдат гласувани две резолюции, които я притесняват - за равенството на половете (по същество подкрепа за Истанбулската конвенция) и друга - в полза на Пакта на ООН за миграция. Да, БСП се е обявила срещу двата документа и има своите аргументи за това. Точно поради тази причина тук няма да говорим правилна ли е позицията на левицата или не. Това е обект на отделен разговор, на дълъг и тежък спор. Но нима някой е задължил Нинова в Лисабон да гласува подкрепа за тези два документа!? Нима някой й е насочил пистолет в челото и я е принудил да даде глас \"за\"!? БСП има правото на своите възражения, но те трябва да бъдат изказани публично и то именно в Лисабон! В този смисъл конгресът на ПЕС даваше идеална възможност на Нинова да демонстрира други качества - на несъгласен политик, който не се страхува да аргументира различна позиция и то пред свои съмишленици от цяла Европа. Лидерката на БСП обаче избра дезертьорството! Защото по същество нейното бягство от Лисабон е точно това. В международните отношения несъгласието не е порок, но непоследователността е огромен проблем! Не е нормално, принципно, морално и приемливо да дезертираш, когато стане напечено и да предадеш партията си в решителен миг. Нинова можеше да отстои своята позиция, но тя предпочете да се скрие и то по възможно най-бъзливия и глупав начин! Бойкотът на конгреса на ПЕС изобщо не разкрива соцлидерката като международен бунтар със сияещ ореол. Точно обратното е. Нейното бягство може да бъде прочетено като липса на аргументация, а в крайна сметка и на реална смелост да заяви своята опозиционна позиция. Не можеш да пратиш Деница Златева като заместител! Ярките позиции трябва да бъдат заявявани от лидера! В противен случай БСП излиза на международното поле като организация, която просто не знае какво иска от живота, а и от себе си! Да не говорим, че това ще даде храна на много медии у нас да говорят, че БСП трайно влиза в антиевропейската ниша. Но всъщност не това е важното. Европа няма единен образ, за да може това обвинение да е валидно. Друго е по-страшното - по същество  Нинова бойкотира Сергей Станишев за преизбирането му за лидер на ПЕС!!! А подобно отношение към съпартиец е пълен кошмар! Колко пъти оттук-нататък ще се случи българин за трети път да става лидер на европейска политическа организация!? Това е исторически бойкот. Едно е да си несъгласен с определени позиции на ПЕС, съвсем друго е да се държиш като политическа примадона. Това е все едно да вържеш краката на БСП точно преди решителни избори, а след това да чакаш рекорди. Добър или лош, Станишев е лицето на БСП в Европа, а днес БСП го предава, изоставя и буквално подсича! Това е ярък политически знак на безпомощност, липса на явна стратегия и какъвто й да е замисъл за бъдещето! Това е просто политическа катастрофа! И точно тук е време да се върнем към началото. БСП на Нинова отдавна е забравила какво е това последователност и принципност.  БСП се държи като човек с няколко личности едновременно. И всичко това е пряко следствие от диагнозата \"Нинова\". Принципите - на боклука. Идеите - в мазето. Последователността - в гробището. Моралът - в прашния килер. Другарството - на сметището. Идеите - удушени край пътя. БСП трябва да е политическа организация, а Нинова я удави в пиар-хватки. Днес левицата съществува в името на едното заглавие в утрешните вестници. Това е политика - еднодневка. Големите битки обаче са дълги и продължителни, а Нинова е неспособна да ги води! Дори каузата срещу Истанбулската конвеция, която БСП си е закачила на ревера, днес страда от това, защото соцлидерката нямаше куража да отиде на голям форум и публично да обяви, че не е съгласна. Опасявам се, че българската левица започна да си става самодостатъчна, тя е потънала в своя собствен вакуум, в своя политически балон и си мисли, че истерията успешно може да подмени политическото поведение. Точно в този контекст трябва да четем дезертьорството от Лисабон. Пред левите идеи, пред каузата на българската левица Нинова избра себе си! Това е поведение на лидер-камикадзе, който иска да унщожи всички, заедно със себе си, за да си подсигури, че никой след нея няма да е в състояние да оправи батака, който е наследен. И заради това превръща БСП не в партия, а в таблоид. За нея нито Станишев е важен, нито ПЕС, нито големият европейски форум. Мисля си, че тя не дава пет пари и за БСП, защото, ако й пукаше, нямаше постоянно да забърква левицата в серия от големи скандали, от които социалистите излизат като комедианти, попаднали в грешния филм. Това е тъгата ми за страната ми днес. България заслужава алтернатива. А получава Корнелия Нинова. Това е черният виц на историята.", "date": "2018.12.07", "title": "Нинова избра дезертьорството от конгреса на ПЕС в Лисабон!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/390230-%D1%81%D1%82%D1%80%D0%BE%D0%B5%D0%B6%D1%8A%D1%82-%D0%BD%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D1%80%D1%83%D0%B2%D0%B0-%D0%BE%D0%BA%D0%BE%D0%BB%D0%BE-9-%D0%BC%D0%BB%D1%80%D0%B4-%D0%B5%D0%B2%D1%80%D0%BE", "text": "Строежът на АЕЦ „Белене“ може да бъде завършен за сумата от около 9 млрд. евро, показва анализът на Министерството на енергетиката, който беше представен от енергийния министър Теменужка Петкова по време на заседание в Народното събрание, свързано с процедурата за избор на стратегически инвеститор за изграждането на атомната централа и възможностите около структурирането на проекта.     Докладът показва, че проектът може да бъде завършен в рамките на 8 години, като максималният срок, поставен от процедурата е 10 години, предава БТА. Според Петкова предложение от стратегически инвеститор на стойност под 9 млрд. евро ще бъде оценено най-високо от страна на министерството и правителството. Предвижда се процедурата за избор на стратегически инвеститор да премине през 9 етапа, като нейният старт може да бъде поставен в началото на 2019 г. По нейните думи процедурата предвижда финансирането на новата ядрена мощност да се извърши с 20% собствен и 80% привлечен капитал. Задължително условие, което се отнася към бъдещите стратегически инвеститори, е да има българско участие в проекта, което да е под формата на апортна вноска от вложените инвестиции до момента от страна на „Националната електрическа компания“ ЕАД. От енергийното министерство смятат, че срок от 8 години е напълно реалистичен за изграждането на централата, тъй като проектът е в напреднала фаза и притежава необходимата лицензионна процедура. Стойността, която е поставен като максимална за изграждането на АЕЦ „Белене“, е с таван от 10 млрд. евро. Най-удачен вариант за структура на проекта е участие в отделна проектна компания с всички активи, които са относими към централата и съответно те ще бъдат оценени и тяхното апортиране в нова проектна компания ще стане паралелно с разговорите с потенциалните инвеститори. Петкова подчерта, че проектът ще трябва да бъде реализиран изцяло на пазарен принцип, без предоставяне на държавна гаранция, както и на корпоративна такава, без включването на дългосрочни договори за изкупуване на електрическа енергия от страна на държавата. Предложение за над 30% участие на български компании в реализирането на проекта ще бъде с предимство, изтъкна енергийният министър. От техническа гледна точка бъдещият инвеститор трябва да се придържа към проекта, който е нотифициран от Европейската комисия (ЕК) през 2007 г. Това означава, че трябва да бъде използвано изцяло оборудването, което е произведено за този проект, както и да бъдат използвани всички лицензии, уточни Петкова.", "date": "2018.12.07", "title": "Строежът на АЕЦ „Белене“ може да струва около 9 млрд. евро"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390231-%D0%B4%D0%BE%D0%BA%D0%BB%D0%B0%D0%B4-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%BA%D0%B0%D0%B4%D1%80%D0%B8", "text": "В България няма недостиг на кадри,  р аботната сила е напълно достатъчна за удовлетворяване на нуждите на пазара на труда, а широко афишираната от работодателите теза за криза с кадрите е преекспонирана. Всъщност прокламираната криза с кадрите не е дефицит на работна ръка, а дефицит на достойно заплащане. Това каза председателят на сдружение \"Солидарна България\" и икономически съветник на КТ \"Подкрепа\" Ваня Григорова,  представяйки доклад по темата съвместно с  фондация Friedrich Ebert.     Докладът за дисбалансите  на пазара на труда  е  базиран на официалната статистика  и  на  проведени  срещи в страната с всички заинтересовани по темата страни. Тезата, че е мит недостигът на работна сила у нас беше подкрепена и от държавата в лицето на представител на Агенцията по заетостта. Беше защитена и от КНСБ. Дисбалансите на пазара на труда са заради  многото хора с  висока квалификация, а не заради липсата на такава,  каза  Григорова. Тя цитира данни на Евростат, според които България е на осмо място в ЕС в сектор промишленост по работа на висококвалицирани кадри, които заемат позиции, които изискват много по-ниска квалификация.  Ваня Григорова отбеляза, че п овече от десет години работодателските организации в България изтъкват като един от най-големите проблеми на икономиката липсата на квалифицирана работна ръка.  T ози проблем, според бизнеса, е породен отчасти от това, че образователната система не подготвя кадрите, които са нужни на пазара, а произвежда никому ненужни икономисти, юристи и хуманитарни специалисти, както и отчасти поради факта, че българските граждани са или „мързеливи“ и „нископроизводителни“ или „паразитират върху социалната система“. Десет години по-късно, тези твърдения на бизнеса стават причина за промяна на трудовото законодателство  в посока разрешаване на „внос“ на работници от трети страни и то без пазарен тест, което  премахва защитите за местните работници. Целите, както заявяват многократно бизнес организациите, са да бъдат привлечени 500 000 чужди работници. Същевременно както през 2008 г., така и през 2018 г.  няма официални данни, които да доказват, че е налице толкова тежък недостиг на работна ръка . В допълнение миграцията към чужбина продължава да расте. Само през 2017 г. почти 27 хиляди са емигриралите от страната български граждани, 89% от тях са хора в активна икономическа възраст. Българските работници продължават да напускат страната, което донякъде е и причината за официалното намаление на броя на безработните,  посочва се в доклада. В него се посочва, че и самите  държавни институции  признават, че  голяма част от реално безработните не намират смисъл да се регистрират в бюрата по труда, следователно реалната безработица е значително по-висока.  А опитите на  Министерството на труда и социалната политика години наред да прогнозира нуждите от специалисти в различни икономически сектори, за да коригира предлагането спрямо търсенето на трудовия пазар,  остават без успех. Високият брой неизвестни води до прилагането на все по-хаотични управленски мерки, а натискът на работодателите за облекчаване на вноса на евтини работинци – по-силен,  посочи Григорова. В доклада се отбелязва, че всички изводи и анализи, които заключават, че в България има тежък дефицит на кадри, се базират на анкети, проведени между работодатели.", "date": "2018.12.07", "title": "Доклад: В България няма недостиг на кадри"}
{"url": "http://www.classa.bg/%D1%81%D0%B2%D1%8F%D1%82/item/390232-%D0%B4%D1%83%D1%82%D0%B5%D1%80%D1%82%D0%B5-%D1%82%D0%B5%D0%B7%D0%B8-%D0%B5%D0%BF%D0%B8%D1%81%D0%BA%D0%BE%D0%BF%D0%B8-%D1%81%D0%B0-%D0%B3%D0%BB%D1%83%D0%BF%D0%B0%D1%86%D0%B8,-%D1%83%D0%B1%D0%B8%D0%B9%D1%82%D0%B5-%D0%B3%D0%B8", "text": "Президентът на Филипините, Родриго Дутерте, отново нападна католическите епископи на страната, заявявайки, че те трябва да бъдат убити, защото са безполезни.   \"Тези епископи, които имате, убийте ги. Те са глупави и безполезни. Те не правят нищо друго освен да критикуват,\" цитират медиите думите на филипинския президент, изречени в двореца Малаканянг, по време на церемонията за връчване на президентската награда на Общините - Приятели на децата.   Дутерте добави, че неговият Бог \"има много здрав разум в сравнение с глупавия Бог на католическите епископи.\"   \"Никога не съм казал, че съм атеист. Президентството е дар, който Бог ми е дал. Сигурен съм, че Бог не би ми дал този пост, ако бях фарс\", каза той.   Филипинският президент вече се произнесе срещу католическата църква в края на ноември, когато той препоръча филипинците да се молят у дома, вместо да ходят на църква, добавяйки, че ученията на Цъквата са \"архаични\".   - Не е нужно да ходите на църква, за да плащате на тези идиоти - каза тогава Дутерте.", "date": "2018.12.07", "title": "Дутерте: \"Тези епископи са глупаци, убийте ги\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390226-%D0%B0%D0%B4%D1%8A%D1%82-%D0%BD%D0%B0-%D0%B1%D0%B4%D0%B6-%D1%82%D0%BE%D0%B2%D0%B0-%D1%81%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5", "text": "Празниците идват, а с тях и голямото пътуване. Колони от автомобили ще създават тапи по изходите на София, предизвиквайки изблици на не дотам ведри и празнични емоции сред шофьори и пътници. Ако предпочитате да избегнете пътуването с кола по магистралата, а автобусите по някаква причина не ви привличат, остава вечната финална и относително уж най-евтина (май вече не съвсем) опция - доброто старо БДЖ.     Стигне ли се дотам, няма как да не си припомни и старото алтернативно значение зад тези три букви - \"Боже, доведи ме жив\". Мръсните купета, прашните пердета, произволно отварящите се прозорци и работещото на свои си неведоми принципи парно са само част от това, което очаква невинния пътник пред портите влакови. Надежда всяка тука оставете, преди да намерите своето място (за предпочитане запазено). Факт е, за последните няколко години нещата започнаха малко по малко да се подобряват в железниците. Вече май само един на десетина влака закъснява тежко (освен ако не стане като в края на ноември, когато имаше замръзнали локомотиви и блокирана сериозна част от системата). А с приемането на новите правила за билети по празниците, вече онази болезнено позната картинка на нагъчкани пътници в коридора между купетата, започва да избледнява (или поне би трябвало). И все пак никой не си прави илюзията, че качвайки се във влака, не се хвърля в смело и опасно пътешествие от точка А до точка Б, в което единственото (почти) сигурно нещо е, че ще стигнеш. Истинското препятствие тук обаче не е нито бутаницата, нито закъсненията, нито своеволията на отоплението, което или го няма, или е на \"сауна\". Най-голямото изпитание за всеки пътуващ са останалите пътници.  Не случайно Сартр го е казал - адът, това са другите. В случая другите може да приеме разнообразни образи с множество различни визии за живота, смъртта и още нещо. Те ще разкъсат фината обвивка на социалния ти балон, пращайки в нея порой от идеи, възгледи и странности. Оставете настрана разнообразието от тежки багажи, които останалите носят със себе си и с които могат напълно случайно да ви ударят по главата, докато блажено си блеете през прозореца. Оставете дори странните миризми, които се носят от въпросните багажи (или от останалите пътници). Дори и да имаш късмета да не се натъкнеш на трупащи PR омбудсманки, винаги ще се намери някой по-приказлив човек, който въпреки видимо големите ти слушалки и съсредоточен в книга или в нищото поглед, ще прецени, че на теб всъщност наистина ти се приказва с цел убиване на времето. Понякога такива разговори са изключително приятно нещо и действително карат пътят да се изниже изключително бързо. В случая обаче не говорим за този тип, а за един специфичен и удивително често срещан типаж, с когото рано или късно човек се сблъсква по влаковете - приказливият дядо (или неговата бета версия - всезнаещият чичка).  Този тип пътници наистина държат да те информират за това, че 11 септември всъщност е дело на ЦРУ, МИ-6 и Мосад. Самият говорещ някога е бил електротехник/заварчик/шлосер/инженер/братовчед на инженер или от сорта и тия неща много добре ги разбира (със сигурност по-добре от теб и твоя скептичен, опитващ да смени темата поглед). За него СПИН е измислен от фармацевтичните компании с цел печелене на пари, еврейският заговор за световно господство е неоспорим факт, а в собствения му дълъг и богат житейски опит ще се намерят доказателства за всяка  странна и феноменална теория, за която сам той може да се сети. В такива ситуации важно знание, което може и да ви спести поне известно време в спорене е идеята, че по-младият винаги е по-глупав, по-необразован и въобще това младото поколение (всички преди 35) са нещо по-низше в интелектуално ниво от говорещия. Ако не помниш какво е било по Бай-Тошово просто не ставаш, това си е. В очите на говорещия в купето това си е аксиома също така необорима, какъвто е и фактът, че 2+2 е равно на 4.  Да се опитваш да оборваш тази идея е като да спориш с радиото. Също както при радиото отново, той не държи ти да участваш в разговора. Може само да подаваш някакви реплики, с които да му напомняш докъде е стигнал с тирадата си. Ако по някаква причина решиш самоволно да прекратиш разговора обаче, връщайки слушалките на място или просто забивайки обратно поглед в книгата, рискуваш да си навлечеш нова тирада за невъзпитаните млади или дори по-лошо - изгарящо студения му и презрителен поглед, с който той знаещият дарява теб бедната, неука и нагла душа. Предимството на този втори вариант, въпреки цялостната студенина, поне е, че е по-тих. А така с теб ще си отдъхнат и съседните две купета, които неминуемо също са чули тези преподадени уроци житейска мъдрост. Истината е, че няма адекватен начин, по който да накараш дядо, избухнал в тирадата си, да спре, преди сам да се е изморил или наборът от заучени реплики и дълго отрепетирани теории да секне. Положителното в случая е, че това става обикновено в рамките на около 20 минути, стига да не поддържаш огъня и да му подаваш още реплики, за които да се закачи. Разбира се, има остатъчни ефекти, дори след като \"моторът спре да върти\" и периодично ще промърморва нещо ядосано под носа, но това вече е далеч по-поносима версия.  Много е важно обаче в този момент демонстративно да насочиш вниманието си към нещо тихо и неизискващо приказки, защото дори с изчерпан репертоар дядото е готов да се прикачи обратно към разговора, изпълнявайки на бис поне част от казаното преди малко като репертоар. И най-важното - в никакъв случай не тръгвай да спориш с такъв човек или да се караш, защото ти може и да виждаш един всезнаещ дядка склонен към буйни тиради, но не знаеш дали околните няма да видят двама такива, просто единият на по-млада възраст.", "date": "2018.12.07", "title": "Адът на БДЖ - това са пътниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390227-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D1%88%D0%BE%D1%83%D1%82%D0%BE", "text": "Политическите интервюта на сезона, тримата най-желани гости, чудо невиждано в публицистиката и дълго чакана словесна схватка с премиера. Тези помпозни заявки завършиха тъжно и нелепо, никой не стана свидетел нито на качествено шоу, нито на каквато и да било „публицистика\". Смелите надежди, че Слави Трифонов ще се преоткрие и ще изненада света със смели разговори, не се сбъднаха. Последствията от тази самозаблуда ще се осъзнават занапред.     Доказват го актуалните данни от рейтингите. През ноември - месецът на серията големи политически интервюта - „Шоуто на Слави\" пада от шесто на седмо място в класацията на най-гледаните предавания на телевизията спрямо предходния месец октомври (по данни на пийпълметричната агенция ГАРБ). Средният брой зрители на „Шоуто\" се е увеличил, но този общ ръст се забелязва отчетливо и при всички останали програми в Топ 10 на bTV. Пикът на интерес, който можеше да се очаква след заявката на Трифонов да вдигне нивото със събеседниците си, не се състоя. Някои ще кажат, че просто политическите гости не вървят  - теорията е грешна, защото рейтингите на новините, публицистиката и документалистиката се качват само нагоре. Ако Слави Трифонов отчита 6,4% повече зрители през ноември, при „120 минути\" на Светослав Иванов (предаване, сравнимо по рейтинг и мащаб на аудиторията с „Шоуто на Слави\") е налице 16,8% месечен ръст. Всекидневното „Лице в лице\" на Цветанка Ризова също има двуцифрено увеличение в средната зрителска база (над 13%). Пийпълметрията не отчита скрития обем на онлайн-зрителите - онази група хора, които не желаят да гледат телевизия, но при специални събития са склонни се включат към зрелището в интернет. Действително, шумът около интервюто с Бойко Борисов на 21 ноември беше достатъчно висок, за да доведе до временен срив на стрийминг услугата на bTV. Все пак е важно да се знае, че мнозинството от тази общност се състои от инцидентни зрители, които избират да гледат програмата еднократно, „по случай случая\". Това не е лоялна публика с дългосрочен интерес към телевизионния (а и политическия) продукт, произвеждан от „Шоуто\".  Преведено от ТВ език : Или зрителското доверие към Слави Трифонов е поело по дългия път надолу, или постоянната дифузия между образите му на late night шоумен и намръщен борец срещу „Системата\" не се понася добре от публиката му. Все повече зрители правят осъзнат избор. Все повече хора разбират разликата между журналистика и вариете, между обективен факт и субективно мнение, между задълбочен дебат и полет по повърхността на проблемите. Те искат чиста информация и смислени разговори, от които всеки да направи своя личен анализ, без да бъде воден за ръка, помпан с очаквания за мнима сензация и без неприятния вкус на гротеската накрая. Не всичко е шоу и не на всяка цена шоуто трябва да продължи. Това важи и за онези властови фигури, които обичайно отговарят на журналистически въпроси по свой график, по свой подбор и само на свой терен - но този път изненадващо бързо се озоваха на дивана на „Шоуто на Слави\". Колкото до всички останали медии и наблюдатели - може би е време да се попитат дали не надценяват влиянието на Слави Трифонов до такава степен, че да го превърнат в самосбъдващо се предсказание.", "date": "2018.12.07", "title": "Рейтингът отказва да гостува на шоуто"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390228-%D1%86%D1%8F%D0%BB%D0%B0%D1%82%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%BF%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%B8-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%B2-%D1%81%D0%BE-%D1%8F-%D0%BD%D0%BE%D1%81%D0%B8-%D0%BA%D0%BC%D0%B5%D1%82%D1%8A%D1%82-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0", "text": "в СОС внася Доклад, с който изисква пълен технологичен и технически одит на \"Топлофикация София\" Цялата отговорност по управлението и контрола в Столична община я носи кметът Йорданка Фандъкова. Това заяви председателят на групата на БСП в СОС Калоян Паргов по повод оставката на заместник-кмета по тнарспорта Евгени Крусев и решението на столичния градоначалник Дончо Барбалов да поеме и този пост в следващите месеци до края на мандата.     \"Това постановяват Законът за финансово управление и контрол на публичния сектор, Законът за обществените поръчки и Законът за публичните финанси, обясни той. - Дори и да превъзложи на някой от заместник-кметовете или на друго лице да изпълнява определени функции, първостепенният разпоредител в общината, какъвто е кметът, не се освобождава от отговорност. По тази причина, а и поради факта, че за 10 години трима заместник-кметове по транспорта \"спукаха гума\" на едно и също място, с колегите от БСП предложихме Йорданка Фандъкова да поеме и ресор \"Транспорт\", както вече се нагърби с ресор \"Сигурност\". Очевидно кадровата политика на кмета не е добра и този факт предполага тя да се нагърби лично с работата и в ресор \"Транспорт\". Според Калоян Паргов, заместник-кметът Дончо Барбалов вече прилича на Многоръкия Шива. \"В едната си ръка държи болница, в другата пари, в третата трамваи..., пошегува се той. - С колегите от БСП предизвикахме съдбата като за 50-годишния юбилей му подарихме точно такъв колаж\". Председателят на БСП - София съобщи, че групата на социалистите в СОС ще внесе още днес доклад, който засяга състоянието на \"Топлофикация София\". \"Този проблем става все по-сериозен и все по-отчайващ за софиянци, коментира Калоян Паргов. - Имаме разбирането и подкрепата на всички колеги от различните политически групи в СОС, че ще го подкрепят. С този Доклад изискваме технологичен и технически одит на това дружество. Целта ни е да видим цялостната картина на състоянието на \"Топлофикация София\", защото проблемите не са само финансови. Тази тема тепърва ще търпи развитие\".", "date": "2018.12.07", "title": "Цялата отговорност по управлението и контрола в СО я носи кметът Фандъкова!"}
{"url": "http://www.classa.bg/%D1%81%D0%B2%D1%8F%D1%82/item/390219-%D1%88%D0%BE%D0%B9%D0%B3%D1%83-%D0%B3%D0%BE%D1%82%D0%B2%D0%B8-%E2%80%9C%D0%B3%D0%BE%D1%80%D0%B5%D1%89%E2%80%9D-%D0%BF%D0%BB%D0%B0%D0%BD", "text": "Руското министерство на отбраната планира да проведе над 4000 учения и около 8500 практически мероприятия през 2019 година. Това съобщи военният министър Сергей Шойгу, цитиран от РИА “Новости”     “2019 г. ще бъде много наситена. Планирани са над 4000 учения с различен мащаб, около 8500 практически мероприятия, свързани с бойната подготовка. Фокусът ще е върху използването на опита за използване на войската в съвременни въоръжени конфликти и обучение на командирите ефективно да решават нестандартни задачи”, каза министърът.     По думите му военното ведомство на Русия ще продължи практиката да извършва внезапни проверки на бойната готовност на войската. “Подобна форма на контрол позволява да се откроят проблемите, които не се забелязват в ежедневната дейност”, подчерта Шойгу. На 3 декември във въоръжените сили на Русия започна зимният период на обучение на войската. Министърът на отбраната на страната отбеляза, че преди началото на новия учебен период в армията е извършена мащабна подготвителна работа. “Проведени са над 7000 инструкторско-методични и показни занятия, както и мероприятия по усъвършенстване на учебно-материалната база, подготовка на оръжието, военната и специалната техника”, допълни той.    ", "date": "2018.12.07", "title": "Шойгу готви “горещ” план"}
{"url": "http://www.classa.bg/%D1%81%D0%B2%D1%8F%D1%82/item/390220-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BC%D0%B0%D1%82%D0%B0-%D0%B0%D0%BD%D1%88%D0%BB%D1%83%D1%81-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B0-%D0%B1%D0%B5%D1%81%D0%BD%D0%B8", "text": "Една публикация на германската агенция ДПА разбуни духовете в Румъния. Ябълката на раздора: думичката \"аншлус\", която се използва на няколко пъти във връзка с присъединяването на Трансилвания  към Кралство Румъния.           Немската дума \"Anschluss\" е влязла в много езици, включително и в българския (като „аншлус“). Според речника, тя означава „връзка“, но и „присъединяване“, дори „анексия“. Международната ѝ кариера започва с Аншлуса на Австрия, тоест - с присъединяването на Австрия към така наречения „Трети райх\". В немскоезичното пространство тази дума се свързва именно с нахлуването на Хитлер в Австрия през 1938 година, но тя се появява и в много текстове за други исторически събития. И в различни интерпретации. Силно раздразнение в Букурещ На 1 декември Румъния отпразнува 100-годишнината от създаването на модерната румънска държава. След края на Първата световна война Трансилвания беше присъединена към румънското кралство. По повод на тази годишнина германската осведомителна агенция ДПА публикува текст, който започва така: \"С военни паради Румъния отпразнува 100-годишнината от аншлуса на дотогавашната унгарска провинция Трансилвания\". През Първата световна война кралство Румъния е сред победителите от Антантата, а мирните договори осъществиха мечтата на многочисленото румънско население в Трансилвания за обединение с Румъния. В онези години страната включи в територията си не само Трансилвания, но и част от Банат и други региони от предишната Австро-унгарска империя. В публикацията на агенция ДПА по повод 100-годишнината многократно се използва понятието \"аншлус\" в контекста на тогавашните исторически дадености. Информацията беше цитирана и от много други германски медии, в това число и от обществено-правната телевизия ZDF. Румънските власти реагираха с раздразнение и веднага изпратиха протестна нота, като румънското външно министерство поиска незабавна поправка на \"тенденциозната статия\". Редица националистически и популистки медии влязоха в надпревара кой ще направи най-абсурдния паралел. Заговориха дори за тежка дипломатически криза между Букурещ и Берлин и призоваха президента Клаус Йоханис да спре да \"слугува\" на Меркел, а вместо това да ѝ потърси сметка.     Германското посолство в Букурещ също се дистанцира от формулировката на агенция ДПА. След като акцентира върху политическото обединение на няколко региона, сред които и Трансилвания, с румънското кралство, посолството отбелязва следното: Публикации, които противоречат на разбирането за това историческо събитие или водят до неправилни интерпретации, не отразяват гледната точка на германското правителство. Затова германските медии са били призовани да коригират съответните пасажи. В резултат те замениха думата \"аншлус\" с понятия като \"присъединяване\" и \"принадлежност\". Само дето в контекста на 1918 година тези понятия са неправилни - както в юридически, така и в исторически аспект. \"Хилядолетна принадлежност\" Още по времето на комунистическия диктатор Николае Чаушеску официалната румънска историография говори за „хилядолетната принадлежност\" на тази територия към различните форми на румънска държавност. Оттам идва и официално застъпваната позиция за \"повторното обединение\" на Трансилвания с Румъния, осъществено преди 100 години. Именно тази позиция открай време обременява румънско-унгарските отношения с напрежения и страхове, както се споменава и в информацията на ДПА. Унгарското правителство дори забрани на своите дипломати да участват в румънските национални празненства на 1 декември. Водещите представители на унгарското малцинство в Румъния също се съобразиха с инструкциите от Будапеща.     Представители на унгарското малцинство в Румъния отбелязват Националния празник на Унгария   Много румънци смятат на свой ред, че унгарското малцинство само чака сгоден момент, за да се отцепи от Румъния и да осъществи \"аншлус\" с Унгария. Днес двете страни членуват в ЕС, тъй че наистина е несръчно да се говори за \"аншлус\" или \"анексия\". От друга страна обаче публикуваният преди 100 години Закон за обединението още в преамбюла говори за \"alipire\", тоест - \"включване\" или \"аншлус\" на Трансилвания към румънското кралство. Понятието \"alipire се среща много често в исторически текстове и публикации по темата. Поуката от целия скандал е следната: историографията понякога е принудена да се съобразява с чувствителността на отделния индивид, на отделната група или на цялото общество. И срещу въпросната публикация сигурно нямаше да има никакви обвинения, ако освен многократно споменаваното понятие \"аншлус\" поне веднъж беше употребено и понятието \"политическо обединение\". Въпреки това е осъдително да се оказва политическо влияние върху медии. Колкото и деликатна да е темата.  ", "date": "2018.12.07", "title": "Заради думата \"аншлус\": в Румъния са бесни"}
{"url": "http://www.classa.bg/%D1%81%D0%B2%D1%8F%D1%82/item/390221-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%B2%D0%BE%D0%B9%D0%BD%D0%B0", "text": " 2018 г. в Украйна за 30 дни е въведено военно положение. Формалното е въведено за месец, но забавянето в утвърждаването на закона доведе до там, че то ще действа едва 28 дни, до 26 декември 2018 г. Режимът на военно положение е ограничен и териториално: само в десет украински области, разположени около границата с Русия, Молдова и Приднестровието, а също така тези на брега на Черно и Азовско море.     Военното положение, според украинските закони, предвижда ограничаването на редица конституционни права на гражданите, в това число и на свободата на предвижването, избора на жителство, разпореждане над собствеността, правото на предприемаческа дейност и труд, свобода на волеизразяването или гласуването, а също така налага ограничения (достигащи до пълна забрана) за провеждането на масови акции, събрания, демонстрации и прочее форми на публично масово взаимодействие между гражданите. Но реалността на въведеното с настоящия указ военно положение вече показва, че то фактически е компромис между ясните положения в закона за военното положение и явното желание на настоящите власти да получат „полубременна” война, особено ако тя не доведе до истинско военно положение и мобилизация на страната. Фактически единствените наистина пострадали от това въвеждане са мъжете-граждани на Руската федерация на възраст между 14 и 60 години – в този случай те няма как да попаднат в Украйна, освен при редица детайлно уговорени случаи, например смъртта на близък им човек. В частност Петро Порошенко в своето пояснение към указа заяви, че  ”. Наистина, отвъд пределите на тази „повдигаща духа” реч остават многократните приказки за „руските войски” в Донбас, както и за фактическото разполагане на руската армия и черноморски флот в Крим, който Украйна и досега смята за свой. Остава неизвестно дали Порошенко има предвид, че положението във връзка с това украинско разбиране на конфликта е вече въведено, или че ще трябва да почака „руските танкове” на улиците на Киев. Оказва се, че военното положение прилича на усмивката на Чеширския котарак: то съществува само по себе си, извън истинската реалност на съвременна Украйна, която е загрижена от всичко останало: от ниските заплати, пенсии и студените украински домове до напълно простия въпрос „Накъде?”. Накъде за работа или далеч от този кошмар, ако сте се замислили сериозно за коледна ваканция! Военното положение „виси във въздуха” но не обвързва с нищо особено украинските граждани. Засега нищо не се е променило в такива чувствителни неща като влизането и излизането от определени населени места, достъпа до алкохол, транспорта за простите граждани. Украинските военни, изглежда и самите те не искат да воюват, разбират цялата безперспективност на подобна задача. Но политиците все пак искат да постигнат тази „нова война с Русия”, затова и им се налага да се трудят усърдно. Може да се каже, че за момента Украйна е застинала в нерешителност, подобно на момиче, попаднало в неловко положение. Бременно ли е то от една страна, или не? Или просто така изглежда? Съдейки по всичко са решили да постъпят традиционно: да се огледат, да видят как ще реагира организмът след месец. Тогава вече всичко ще бъде ясно: или вече „сериозно и задълго” или просто така – леко са се объркали. Нали едно нещо е съвършено ясно: никаква сериозна война или дори икономическа криза, провокирана от нейното очакване, бременна Украйна няма да издържи. Така че истинското военно положение няма как да се задържи за дълго време. А в настоящия си увеселителен вариант на „войната с Русия” Украйна и без това вече се намира вече четвърта година.   Превод: В.Сергеев", "date": "2018.12.07", "title": "Бременна война"}
{"url": "http://www.classa.bg/%D1%81%D0%B2%D1%8F%D1%82/item/390222-%D1%81%D0%B0%D1%89-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D1%81%D0%BE%D0%B2%D1%81%D0%BA%D0%B0-%D0%B0%D1%80%D0%BC%D0%B8%D1%8F", "text": "Генералният секретар на алианса призова Прищина да не предприема подобна мярка, Русия и Китай също се обявиха против намеренията на косовските власти Вашингтон подкрепя плановете на Косово за създаване на собствена армия, заяви посланикът на САЩ в Прищина в четвъртък, който сигнализира за разрив с НАТО, което е против решението, предават AFP и \"Фокус\".    Очаква се парламентът в Косово да гласува следващия петък да трансформира леко въоръжените Косовските сили за сигурност (КСС), в национална армия.  От края на войната през 1998-1999 г., която ефективно я откъсва от Сърбия, Косово е защитавано от международни войски от НАТО .  В четвъртък генералният секретар на НАТО Йенс Столтенберг подчерта, че плановете на армията в Косово са \"ненавременни\" и са \"против съветите на много съюзници от НАТО\".  \"Но Вашингтон напълно подкрепя тази стъпка\", заяви американският посланик Филип Коснът пред държавния телевизионен оператор RTK в Прищина.  Русия вече предупреди, че създаването на косовска армия противоречи на резолюциите на Съвета за сигурност на ООН и ще доведе до \"тежки последици\".  Китай също заяви, че \"следи внимателно обстановката\" и е решително против намеренията на косовските власти.   \r\n  ", "date": "2018.12.07", "title": "САЩ подкрепят създаването на косовска армия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390223-%D1%81%D0%B2-%D0%B0%D0%BC%D0%B2%D1%80%D0%BE%D1%81%D0%B8%D0%B9-%D0%BC%D0%B5%D0%B4%D0%B8%D0%BE%D0%BB%D0%B0%D0%BD%D1%81%D0%BA%D0%B8", "text": "  Св. Амвросий Медиолански се родил в 340 г. в Галия (сегашна Франция), където баща му бил управител. Той се учил в Рим. След смъртта на баща си живял там заедно с майка си, сестра си и брат си. Когато станал пълнолетен, той постъпил на гражданска служба и скоро обърнал върху себе си вниманието на Проб, главен управител на Италия в Рим. Проб, който бил християнин, обикнал младия Амвросий и му поверил управлението на две области – Лигурийската и Емилианската. Изпращайки го там, той го съветвал да управлява с кротост и справедливост. \"Управлявай – казал му той – не като съдия, а като епископ!\"     Тия думи се оказали пророчески. Амвросий бил принуден да отиде в Медиолан (Милано), главен град на неговия окръг, където по случай избиране на епископ започнал да увещава враждуващите. Изведнъж в тълпата детски глас извикал: \"Амвросий епископ! Амвросий епископ!\" Тия думи се показали като внушение свише и целият събран народ единодушно извикал: \"Нека Амвросий бъде епископ!\" Амвросий в това време не бил кръстен, а само се готвел към св. Кръщение. Той обяснил това на присъстващите. Но те продължили да настояват на своето решение и изпратили до император Валентиниан прошение да утвърди техния избор. Между това Амвросий с всички средства се стараел да се отклони от епископството. Това високо звание му внушавало благоговеен страх. Два пъти той тайно бягал от Милано, но народът държал твърдо на своя избор. Затова, когато дошло съгласието на императора, Амвросий приел кръщение и не могъл повече да отказва. В течение на една седмица той минал всички църковни степени и бил поставен епископ за голяма радост на целия народ. Амвросий напълно оправдал оказаното му доверие и в скоро време спечелил любовта на народа. Веднъж той разкрил на царя някои несправедливости, които се вършели в съдилищата. \"Изправяй нашите престъпления, както на това учи Божествения закон – отговорил императорът – и лекувай неправдите на нашите души!\" Наследникът на Валентиниaн, Грациан, оказвал на Амвросий също такова доверие и по неговия съвет издал няколко указа, които съдействали за укрепване на християнската вяра в цялата империя. Но между Грациановата майка Юстина и Амвросий се появили несъгласия. Амвросий бил винаги твърд защитник на Православието, а Юстина била арианка  и се стараела да разпространява арианската ерес. В гр. Сирмия умрял епископът, и Амвросий попречил да сложат на негово място един арианин, покровителстван от императрицата. Оттогава Юстина го намразила. Скоро обаче императрицата прибягнала до неговата помощ. Максим, управител на Галия, въстанал срещу царя, убил Грациан, провъзгласил се за император и се готвел да отиде против Италия, където в това време възкачили на престола младия Валентиниан ІІ, втори син на Юстина. В страха си императрицата молела Амвросий да бъде защитник на малолетния й син. Амвросий се отправил срещу Максим и го отклонил от намерението да отива с войска срещу Италия. Максим казал по-късно, че епископът го увлякъл със своето красноречие и го заставил да се откаже от изгодното предприятие. Това благодеяние не смекчило враждата на Юстина, и нейното отрицателно отношение към Амвросий още повече се усилило. Тя от името на сина си искала епископът да предаде на арианите една миланска църква. Амвросий решително отказал: \"Аз съм готов да предам на царя всичко, което е мое. Но немога да дам онова, което принадлежи на Бога\". Императрицата изпратила войска. Но народът, като узнал за това, се затекъл в съборната църква, където Амвросий извършвал богослужение, и решил твърдо да защитава любимия епископ. Войниците се втурнали в храма. Настанал смут. Като видели как Амвросий спокойно и благоговейно продължава богослужението, войниците паднали пред нозете му и заявили, че те дошли да се молят, а не да се сражават. Най-после войската била отведена. След това враждата на Юстина се засилила дотолкова, че тя на няколко пъти правила покушение върху живота на Амвросий. Но отново станало нужда тя да иска неговата помощ. Максим тръгнал срещу Италия. Тоя път застъпничеството на Амвросий се оказало безуспешно. Оръжието решило спора. Теодосий Велики победил Максим и утвърдил на престола младия Валентиниан, който скоро починал, и Теодосий поел управлението на империята. Император Теодосий уважавал светителя. При високите си достойнства Теодосий понякога се предавал на необуздан гняв. Веднъж в Солун разбунтувалият се народ убил един военачалник, пратен там от царя. Това тъй раздразнило Теодосий, че в гнева си предал на смърт множество народ, който се бил събрал за някакъв празник в цирка. Загинали около 7000 души от всякаква възраст, пол и звание. Амвросий не могъл равнодушно да понесе такава постъпка. Той написал на царя писмо, в което изказвал своето и на цялото духовенство негодувание, като прибавил, че би счел себе си участник в злодеянието, ако не изрази своите чувства и мисли. Завършвайки писмото си, той увещавал царя да се покае и му обещал своите молитви. Няколко време след това Теодосий пристигнал в Милано и отишъл в съборната църква, за да се причасти със светите Тайни. Амвросий без страх го срещнал при входа на храма и му казал, че не може да бъде в общение с другите християни, докато не се покае: \"Можеш ли ти да приемеш тялото Христово – казал му епископът, - когато си пролял кръвта на толкова невинни? Можеш ли да пиеш от чашата Господня с устата, която е произнесла страшната присъда?\" \"Но и Давид съгрешил – отговорил царят, - обаче не се лишил от Божията милост\". - Ако си подражавал на Давид в греха, подражавай му и в покоянието! – казал Амвросий. Царят се върнал в двореца си. Той изпълнил наложеното му от Амвросий наказание и по негово настояване издал указ, с който се забранявало изпълнението на смъртна присъда до 30 дни след осъждането. Подир това Теодосий бил допуснат в Божия храм. Той дошъл с проста дреха и дълго стоял заедно с другите каещи се, молейки се и проливайки покайни сълзи. Най-после епископът го допуснал до причастие с Тялото и Кръвта Христови. До самата си смърт Теодосий оказвал най-голямо уважение на Амвросий, често се съветвал с него и умирайки, поръчал му да наставлява и синовете му Аркадий и Хонорий, между които разделил своята империя. Две години след смъртта на великият император умрял и Амвросий (4 април 397 г.). Като узнал предварително близката си смърт, той казал на приближените си: \"Само до Великден ще бъда с вас\". Когато заболял, известието за това предизвикало тъга и смущение не само бежду близките, но и по цяла Италия. Един от началниците на страната чрез най-обичаните от св. Амвросий люде го молил да изпроси за себе си изцерение от Бога. - Аз не съм живял между вас тъй – отговорил Амвросий, - че да се срамя от живота си. Но не се боя да умра, защото ние имаме добрия Господ. Предсказанието се сбъднало. Амвросий радостно и спокойно предал душата си Богу през нощта на светлия празник Великден. Починал сравнително млад – на 57 години. С непоколебимата твърдост на духа Амвросий умеел да съедини кротостта и горещата обич към ближните. Той сам плачел с грешниците, които идвали при него да изповядат греховете си, и всички нещастни намирали в негово лице помощник и утешител. Особено страдание възбужда в него участта на нещастите, които били продавани от варварите като роби. За да ги откупи, той щедро раздавал и собствените средства, и доходите на църквата, и дори самите църковни украшения. \"Църквата има злало – казал той, - но не да го пази, а да го раздава за щастието и благото на човеците. Ние сме длъжни да откупуваме душите на хората от вечния плен. Кръвта на Христа, налята в златни съдове, ги освещава, не само за богослужение, но и за изкупуване на човеците\". Преданието ни е запазило много разкази за чудесата, извършени от св. епископ: за чудесните изцерявания, за откриване мощите на св. мъченици Протасий и Гервасий. Разказват също, че веднъж един арианин влязъл в храма и видял ангел, който говорел на ухото на Амвросий същите думи, които Амвросий предавал на народа. Тоя арианин веднага минал в Православието. Речите на св. Амвросий били убедителни и силно действали върху сърцата на слушателите. Амвросий придавал на църковното богодсужение особено благолепие и тържественост. Той сам съставил много църковни песни, между които е и тържествената песен, която се пее на благодарствен молебен: \"Тебе Бога хвалим! Тебе Господа изповедуем!\" Дълго след него Миланската църква пазела особеното богослужение, въведено от него. И досега е запазена неговата \"Литургия амброзиана\". Св. Амвросий обърнал към истинската вяра маркоманите. Фритигилда, съпруга на царя, като чула за мъдростта и светия живот на Амвросий, искала от него съвети. Той писмено й изложил християнското учение, и тя, като разбрала истините на вярата, просветила и своя съпруги и народа. Между най-близките приятели на Амвросий бил блажени Августин, който приел св. Кръщение от него.", "date": "2018.12.07", "title": "Св.  Амвросий Медиолански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390224-7-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1732 г. е открита Кралската опера в Лондон.    През 1941 г. японският флот атакува Пърл Харбър, което е повод за официалното включване на САЩ във Втората световна война.    През 1972 г. е изстреляна последната лунна пилотирана мисия на \"Аполо\" - \"Аполо 17\". Докато напуска Земята, екипажът прави снимка, известна като Синьото топче.    През 1982 г. е извършена първата екзекуция чрез смъртоносна инжекция в Тексас, САЩ.    През 1988 г. земетресение с магнитуд 6,8 по скалата на Рихтер разтърсва Америка и убива близо 25 000 души. Ранените са 15 000, 400 000 души остават без дом.    През 1988 г. Ясер Арафат признава правото на Израел да съществува като държава.    През 1989 г. в София се създава коалицията Съюз на демократичните сили.    През 2006 г. 18 души загиват и 12 са ранени при една от най-големите пътни катастрофи в България - между градски автобус и ТИР край Бяла.  ", "date": "2018.12.07", "title": "7 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390225-%D0%BF%D0%BE%D0%BC%D0%B0%D0%B3%D0%B0%D1%82-%D0%BB%D0%B8-%D0%BC%D0%B0%D1%81%D0%BA%D0%B8%D1%82%D0%B5-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BC%D1%80%D1%8A%D1%81%D0%BD%D0%B8%D1%8F-%D0%B3%D1%80%D0%B0%D0%B4%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%85", "text": "Въздухът в София и в други големи български градове отново е опасно мръсен и пак дойде сезонът, в който се говори сериозно за това какво дишаме, колко е опасно да се диша и какви мерки би трябвало да се предприемат (но в повечето случаи не се). Нещо повече, специалистите предупреждават, че тепърва очакваме стойностите на фините прахови частици да превишават допустимите стойности.     С падането на мъглите и чувствителното замърсяване на въздуха по улиците пак се забелязват и хора с маски през лицата, които се надяват да намалят щетите за организма си. Мнозина си задават въпроса дали маските предпазват качествено от фините прахови частици, каква точно да изберат и струва ли си наистина да жертват суетата и известна сума пари в името на доброто здраве. Най-често срещани са медицинските маски, които могат да бъдат закупени от аптечната мрежа. Те са и най-бюджетният вариант като някои ги използват и с надеждата да се защитят от коварните зимни вируси. Огромният плюс е, че можете да ги откриете и в най-близката аптека, а най-евтините са около 20-30 стотинки. Професионалните хирургически маски са малко по-скъпи и достигат до около 5 лева. Медицинските маски са и най-лесни за използване, но трябва да се уверите, че са добре прикрепени към лицето ви и няма големи пролуки между кожата и материята. Плюсовете обаче се изчерпват дотук. Най-евтините санитарни маски са изработени от нискокачествени изкуствени материи с широки пори, които почти свободно пропускат през себе си фините прахови частици. Ако смятате, че с тях сте предпазени поне от вирусите - също грешите, материята обикновено лесно пропуска заразните частици като те навлизат свободно и в пролуките между лицето и маската. По-скъпите модели също не предоставят стопроцентова защита. Друг важен момент, който много хора пренебрегват, е, че тези санитарни маски трябва да се сменят доста често - максимум на около 2-3 часа. Тоест ако сутрин излезете от дома си и държите да носите такава маска - ще трябва да се запасите с поне няколко със себе си. В противен случай с всяко издишване в маската си причинявате повече вреда, отколкото полза. Недопустимо е и да сложите маска, след като сте я свалили веднъж и оставили някъде - те са категорично за еднократна употреба. Малко по-скъп вариант са маските за дихателна защита, които се използват от строителните работници например. Намират се във веригите за строителни материали и домашни потреби като цената им варира от 2 до 15 лева. Обикновено се изработват от различни видове пластмаси. Повечето от тях са снабдени и с клапан, както и с щипка за носа. Те идват в три защитни класа, обозначени с FFP1, 2 и 3. Делят се още на два вида - полумаски и цели маски. За многократна употреба са, но изискват внимателна поддръжка и съхранение в чиста кутия или полиетиленова торба. Според специалистите далеч по-ефективни са маските със сменяеми филтри, но те също така ще ви излязат доста по-скъпо. Най-евтините от тях са около 20 лева, средният клас излиза около 50-60 лева, а най-скъпите достигат и дори надскачат 100 лева. Основата им е направена от текстилни материи, най-често от неопрен. Сменяемите филтри са с динамичен активен въглен като цената за пакет от два филтъра варира от 5 до 20 лева. Тези маски обикновено идват с номерация N95 или N99 като тези номера се използват, за да покажат ефективността на филтрирането - съответно 95 на сто или 99 на сто от фините частици са филтрирани. В градска среда обикновено се използват най-вече от колоездачите и при спорт. Някои потребители обаче споделят за известно неудобство при носенето на маските и се оплакват, че имат чувството, че не им достига кислород. Хората с брада и очила също изпитват дискомфорт от тези маски. Затова преди да отделите сума за такава маска, трябва да се уверите, че пасва добре на формата на лицето ви, не оставя пролуки между текстила и кожата и покрива плътно и устата, и носа ви. Както можете да се досетите, по-евтините варианти не предлагат кой знае колко по-голяма защита от санитарните маски. По-скъпите предложения идват с няколко с по-ефикасни филтри от по няколко слоя. Разглобяването, почистването и смяната на филтрите трябва да се извършват строго според инструкциите на производителя. Всеки трябва да прецени за себе си каква сума е склонен да отдели за такава защита на себе си и семейството си и дали след това ще има времето и ресурсите да я поддържа качествено. Който и вариант да изберете, ако въобще прецените, че искате да се предпазвате от мръсния въздух с маска, трябва да знаете, че тя няма как да ви предпази на сто процента и че е много вероятно да ви причинява лек или по-силен дискомфорт. А и нито една маска няма как да замени мерките за намаляване на вредните емисии и фините прахови частици в градска среда. Защото що се отнася за мръсния въздух, е престъпно да важи старият лозунг, че спасението на давещите се е дело на самите давещи се.", "date": "2018.12.07", "title": "Помагат ли маските в борбата с мръсния градски въздух"}
{"url": "http://www.classa.bg/%D1%81%D0%B2%D1%8F%D1%82/item/390216-%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%80%D1%83%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-9m729", "text": "Първите подозрения се появиха още през 2014, но сега натискът върху Русия придобива съвсем конкретни очертания. САЩ и НАТО я обвиняват, че с ракетата 9M729 нарушава договора за разоръжаване.  Какво се знае за тази ракета?           През октомври т.г. американският президент Доналд Тръмп обяви изтеглянето на САЩ от Договора за ликвидиране на ракетите със среден обсег на действие. Но Вашингтон продължи да работи в тази посока: след срещата на външните министри на страните от НАТО, Алиансът застана на страната на САЩ и също обвини Москва, че нарушава договора за разоръжаване от 1987 година, забраняващ всички наземно базирани балистични ракети с радиус на действие между 500 и 5 500 километра.      В същото време Вашингтон постави ултиматум на Москва: ако до 60 дни не започне отново да спазва поетите по този договор ангажименти, САЩ ще се оттеглят от него. Преди това Пентагонът е информирал партньорите си от НАТО, че конкретно става дума за руската ракета \"Новатор 9M729\", която в НАТО е позната още като SSC-8. Как започна всичко Още от 2014 година съществуват подозрения, че Москва нарушава Договора за ракетите със среден обсег. Тогавашният президент Барак Обама е уведомил за това руския си колега Путин в писмо, последвали са и няколко срещи на ниво технически експерти, но гласност на проблема е дадена чак от сегашната администрация във Вашингтон. Твърди се, че изпитанията на ракетата са започнали още през 2008 година.     В Русия почти няма официална информация за новата ракета, разработена от ракетостроителния концерн \"Новатор\" в Екатеринбург. По данни на американското разузнаване, ракетата, която може да носи както конвенционални, така и ядрени бойни глави, е трябвало да бъде направена така, че да прилича на други ракети - например на тактическата ракета земя-земя от типа \"Искандер\". В хода на дискусията около тайнствената руска ракета шефът на американското разузнаване Даниел Коутс обвини Русия, че е \"прикрила истинския характер на тестовете и техническите възможности на новата ракета\". Коутс описа освен това как точно е действала Русия: възползвала се е от факта, че Договорът за ракетите със среден обсег не забранява тестването на ракети, които са разработени не като незамено базирани, а за военноморските или военновъздушните сили. Според Коутс, Русия е извършила две пробни изстрелвания - веднъж от наземна и веднъж от мобилна установка, съответно на разстояние много над и малко под 500 километра. Вашингтон, 1987 година: Рейгън и Горбачов след подписването на Договора за ракетите със среден обсег \"Ако казаното от Коутс е вярно, това означава следното: Русия е искала да скрие факта, че е тествала една наземно базирана ракета в открито нарушение на Договора за ракетите със среден обсег на действие\", казва за ДВ руският журналист и военен наблюдател Александер Голц. 9М729 - пряка заплаха за Европа? Американците не посочват какъв е обсегът на новата руска ракета, но изглеждат напълно убедени, че тя нарушава Договора за забрана на ракетите със среден обсег на действие. Във Вашингтон смятат освен това, че новата ракета вече е въведена на въоръжение. Според Даниел Коутс, тя представлявала \"пряка заплаха\" за обширни райони в Европа и за части от Азия. Както посочват американски военни експерти, в случая става дума за малка, мобилна ракета, която по всяка вероятност е много трудно откриваема. Русия не отрича, че разполага с ракети от типа 9М729, но настоява, че по никой начин не е нарушила Договора за ракетите със среден обсег на действие. Руското военно министерство отказва коментар по темата.      ", "date": "2018.12.07", "title": "Тайнствената руска ракета 9M729"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390217-%D0%BE%D0%B7%D0%B2%D0%B5%D1%80%D1%8F%D0%B2%D0%B0%D0%BD%D0%B5", "text": "Съобщиха ни по телевизията, че двама старци умрели от измръзване в Бреница, община Кнежа. Според кмета на селото било невъзможно да ги настанят в социален дом - изискванията били „жестоки“, чакало се по четири-пет години, кандидатът трябвало да има голяма пенсия или някакви имоти. Няма какво да шикалкавим, решението е: кучешка смърт за такива клетници. Това им се полага в Европейска България. Един от съселяните им допълни нещо знаменателно: „Ако стане нещо с животно, да видят, че се убива животно, ще дойдат не знам колко организации, а това, че двама души така си заминаха – не обръщат внимание.“   Двама българи по-малко – голяма работа, и без друго се топим неудържимо. Освен това, все сме заети с по-важни дела – преди време с кравата Пенка, за която стана дума дори в Европейския парламент, колкото да не забравим, че истинската човещина е окончателно изчегъртана от главите на Брюкселските чиновници.   Паролата е: крава да си в България - за хората ще мислим по-нататък. Ами врявата около Терез и Масуд - тигърчетата от Разград, с които занимаваха дори премиера. С колко състрадателност ги окъпаха разни екологични организации, за медиите да не говорим. След животинската смърт на старците от Бреница реакцията бе също толкова животинска. Пълно мълчание.   Дали ще се размърдат, ако направят лагер с ковчези пред Парламента? Съмнявам се. Но не престават да врякат срещу фалшивите новини – колкото   по-фалшив е някой, толкова повече се дере.   Затова най-после трябва да проумеем, че истинската фалшива новина е представата, която ни натрапват за днешна България – и с която трябва да прикрият Озверяването, което прокапва от всевъзможни истории. Цецка Прангите, както вече би трябвало да наричат Цачева, изглежда все още не може да схване, че обясненията, които подхвърля около „Случая Иванчева“, изобщо не са подходящи за един правосъден министър. Някакво „озверяване“ тлее в тях.   Дори първенците на днес омразната й комунистическа партия - в която хитричко кротуваше до самия 10 ноември 1989 година, не си позволяваха подобен език. Цачева обаче непрекъснато трябва да се пъчи с днешната си правоверност - и това я прави агресивно нечувствителна, даже нелепите пранги около нозете на двете дами от община „Младост“ не я трогнаха особено.   Дори си позволи ехидно да подметне, че им разрешили епилатор и сешоар в ареста – и човек се пита с какво е поливана нейната отровна ирония. Между другото, една предишна правосъдна министърка ходеше с златна верижка на крачето – тя пък с прангите на долнопробния вкус. Някои не се посвениха да злорадстват заради скотските условия в българските затвори. Но пет пари не дават за животинската смърт на старците от Бреница.   На виновниците за тяхната Голгота, и на хиляди още български клетници, какви килии се полагат? Какви зурли ще надувате в тяхна чест? Озверяването – по правило неосъзнавано, е крайният резултат на безразличието, което от години старателно отглеждат у себе си нашите Властници. Нищо действително драматично не задържа вниманието им - ако мислите, че са се трогнали от случая в Бреница, значи сте завършени наивници.   За тях е непосилно дори една думица на състрадание да отронят, те са вгледани единствено в себе си, оковани са с прангите на себичността и ги носят с удоволствие. Не се тревожат от смъртта на старците, знаят, че и тя ще отшуми за ден-два, такива са вече тукашните нагласи – това пак е форма на озверяване - озверяване чрез безпаметство. Тревогите, обикновено мними, се изживяват набързо. Обещанията светкавично се забравят, а и няма кой да ги припомня. Летят нанякъде ескадроните на ЕС.   *** * На   може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.  ***  УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми или мои фотоси, нямат нищо общо с мен.  ***  ", "date": "2018.12.07", "title": "Озверяване"}
{"url": "http://www.classa.bg/%D1%81%D0%B2%D1%8F%D1%82/item/390218-%D0%B4%D0%B0-%D1%81%D0%B8-%D0%BC%D0%B0%D0%B9%D0%BA%D0%B0-%D0%B2-%D1%80%D1%83%D1%81%D0%B8%D1%8F", "text": "На програмите за социална политика (включително помощи и социални придобивки) се пада лъвският пай от бюджетните разходи в Русия. Например през юли 2014 г. 31% от разходите както от федералния, така и от областните бюджети (11,9% от БВП на страната) са били за социална политика, като тук не се включват здравеопазването, образованието, спортът и културата, които се смятат за отделни пера в бюджета.     За социалното осигуряване продължава да отива по-голямата част от разходите за социална политика – през 2014 г. на него се падат 73% от парите, похарчени за социална политика. Освен това разходите за програми за семейно и детско подпомагане нарастват от 2010 г. насам, въпреки че тази сфера остава сравнително малка, като никога не надвишава 5% от общите разходи. Така от всички сфери на разходи програмите за семейно и детско подпомагане са с най-много надбавки и стимули. Програмите за семейно подпомагане, създадени, с цел да се подобри демографската обстановка в страната, вече доказват ефективността си. През 2014 г. раждаемостта в 66 области, наградили семейства с три и повече деца с надбавки, се е повишила с 2,4%. Освен федералната помощ (описана в инфографиката), някои от областните правителства са въвели и собствени стимули. Например в Московска област майките, родили тризнаци, получават еднократна помощ от 150 000 рубли (около $2400). Най-голямата еднократна парична помощ за семейства, осиновили сираци, се дава в Сахалинска област в руския Далечен изток. От 1 януари 2014 г. те получават по 617 000 рубли (16 000 долара) за осиновяване на дете с увреждания. В Иркутска област семействата, които осиновят едно или повече деца, получават еднократна помощ от 100 000 рубли ($1600). В повечето останали области властите се придържат към сумите, указани във федералното законодателство – 13 741 рубли ($219) за осиновяване на дете и 105 000 рубли ($1680) за осиновяване на дете с увреждания. Вторият по значимост еднократен стимул – сума, която се изплаща на жени при раждане на второ и всяко следващо дете, е въведен през 2007 година. Наречен „майчин капитал“, размерът му се коригира годишно с отчитане на инфлацията. Има обаче няколко ограничения, за да се предотврати злоупотреба със средствата. По-специално, стимулът не се предоставя в брой, а като сертификат, който може да бъде използван само за определени цели, като например подобряване на условията на живот на семейството (включително частично погасяване на ипотека или пък ремонт и разширение на дома), образование на детето или социални осигуровки за майката. ", "date": "2018.12.07", "title": "Да си майка в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390210-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D0%B2%D0%B0%D0%BB%D0%B8-%D0%B4%D1%80%D0%B5%D1%85%D0%B8%D1%82%D0%B5-%D0%B8", "text": "Любимата на вратаря Николай Михайлов, модел и бивша тв водеща Николета Лозанова продължава да споделя хубави спомени от ваканцията си на остров Занзибар. Николета първо вдигна адреналина с чисто гола своя снимка в басейна, а след това се щракна с няколко маймуни, които я бяха наобиколили. \"Моите сладурчета ми липсваха\", написа Лозанова след срещата с бозайниците. Припомняме, че през миналата година Николета отново бе на екзотичен остров и отново се похвали със среща с маймуни.  ", "date": "2018.12.07", "title": "Николета свали дрехите и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390211-%D0%B4%D1%8A%D1%80%D1%82-%D0%BA%D0%BC%D0%B5%D1%82-%D0%BF%D1%83%D1%81%D0%BA%D0%B0-%D0%B5%D0%B7%D0%B8%D0%BA-%D0%BD%D0%B0", "text": "В социалните мрежи се появиха снимки, на които може да се види как 60-годишният заместник-кмет на сръбския град Бор, прегръща и целува 15-годишно момиче. Голям скандал избухна в съседна Сърбия, след като в пресата се появиха снимки, на които се вижда как 60-годишният заместник-кмет на Бор Бранко Перич прегръща и целува 15-годишно момиче, което по-късно само пуснало снимките във Фейсбук. След като тези снимки бяха публикувани в социалната мрежа, на Перич веднага му била поискана оставката.      Той след това уж я подал с мотива, че го прави от лични здравословни причини, а оставката, която е приел кметът сега трябва да мине и през общинския съвет. Според сръбските медии обществеността в Бор е имала високо мнение за Перич, който бил смятан за коректен и достоен човек. Той не искал да прави коментари за снимките, а за сръбския ежедневник \"Блиц\" коментира, че първо ще се консултира с адвокат и след това ще направи изявление. Перич твърди, че снимката на целувката му с непълнолетната била направено, след като я е поздравил за добре свършената работа.      Той твърди, че и с другите наети момичета е процедирал по подобен начин. \"Имахме събиране в местния Дом на културата и тук бяха момичетата, които украсиха залата. Влязох и видях, че са се справили добре, след което ги поздравих \", казва Перич, който каза, че вопръсната снимка изобщо не е скандална. Местната полиция се самосезира и започна да разследва случая.      \"Момичето отрича да има някаква връзка с този общинар. Тук няма елементи на престъпен акт, защото момичето е на възраст над 14 години. По закон нямаме основание за започване на процедура, и ако нещо се е случило, то не е насилствено. Младежите обаче изглеждаха добре подготвени и предварително знаеха какво да отговорят \", каза източник на местната полиция в сръбските медии.", "date": "2018.12.07", "title": "Дърт кмет пуска език на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390212-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) За съжаление, не ви очаква прекрасен ден, защото ще работите и бягате по задачи, от сутрин до вечер. Въпреки че в процеса на всичко това, ще имате възможност да се запознаете с интересни хора. Ако сред тях има влиятелни особи, дръжте се възможно най-деликатно. Един добър ден за творчество, любовни срещи и пътувания. ТЕЛЕЦ ( 21 април - 21 май )  Очаква ви дълго пътуване. Ако сте си направили някакви планове, е по-добре да ги отмените. Същевременно, много от ситуациите ще се объркат. Не си струва да губите енергия, упорствате и преследвате илюзии. Да се отвлечете от спомените за стара любов, ще ви помогне гледането на комедии, четене на книга или среща със стар приятел. БЛИЗНАЦИ ( 22 май - 21 Юни ) Очаква ви спокоен и комфортен ден, когато най-сетне, ще може да се отпуснете и да отделите време за себе си. Само, не се дразнете заради проблемите, които близки роднини ви натрапват. Опитайте се деликатно да намекнете, че днес не ви е до това. В изкуството, творчеството и литературата, ще имате повече успех, отколкото във физическата работа.   РАК ( 22 юни - 23 юли ) Днес ще ви помогне природната ви интуиция, особено по търговски въпроси. Личният бизнес, ще бъде на границата или да спре или обратното, да се разшири. Често зацикляте на едно място, затова и нямате приходи. В личния си живот, няма шанс да подновите онова, което вече е останало в миналото. Успокойте се и не се паникьосвайте. ЛЪВ ( 24 юли - 23 август ) Препоръчително е, да потърсите нова информация, за постигане на целите. В противен случай всичко ще остане такова, каквото е. Вие сте недоволни от това, което се случва в любовната сфера, но вината за всичко е изцяло ваша. Ако с хумор подходите към някои ситуации в живота, ще бъдете на върха. Прекарайте вечерта със семейството или приятелите си. ДЕВА ( 24-ти август - 23 септември ) Плановете ви, ще се променят драстично. Дори няма да можете да контролирате ситуациите в живота си. Доверете се на съдбата и приемете всичко с достойнство и спокойно. В любовната сфера, ви очакват малки преживявания, така че за емоциите си, трябва да следите. В противен случай всеки разговор, ще завършва с ужасна кавга. ВЕЗНИ( 24 септември - 23 октомври) Възможен е малък дискомфорт, умора и пасивност в работата. Искате романтика и любов, но всичко това все още ви заобикаля. В работата само упорития труд, може да ви насочи към необходимите действия. Интуицията, ще ви покаже как да се държите с роднините си. Основното нещо е, да не изтъквате вашите желания и да не критикувате никого.   СКОРПИОН ( 24 октомври - 22 Ноември ) Повече, ще мечтаете, отколкото да вършите реални неща. Ако спрете с илюзиите, ще постигнете много. Особено във финансовата сфера. Сега, ще е важна не само точността в сметките, но и хитри уловки, за да заобиколите конкурентите и да реализирате печалба. Вечерта ви чака, интересно запознанство.   СТРЕЛЕЦ ( 23 Ноември - 21 Декември ) Трябва да следвате тези традиции, които отразяват в по-голяма степен реалното ви отношение към живота. Семейните трябва да наберат търпение, за да избегнат острите ъгли в отношенията си със съпруга и децата. Един добър ден за йога и спортни занимания. За влюбените, всичко, ще е като в красив роман - искрено и чувствено. КОЗИРОГ (22 Декември - 20 януари ) Във вас, ще съзреят грандиозни планове, за това как да постигнете целите си, без да правите компромиси по отношение на финансите и собственото си здраве. Между другото, не е зле, да следите за здравословното си състояние. Особено, ако кръвното ви се повиши и имате главоболие. Много от вас, днес често ще си припомнят минала любов. От една страна, това е добър шанс, да определите какво е пречило на отношенията ви.  ВОДОЛЕЙ ( 21 януари -  19  февруари ) Очаква ви, суетен и натоварен ден, защото ще трябва да вършите работата на други хора. В комуникациите не трябва да преследвате лични интереси, в противен случай бързо ще бъдете разкрити и обвинени в лицемерие. В работата, всичко ще е наред, въпреки че не пречи да намерите още една. В края на краищата, парите има свойството да свършват. Вечерта, чакайте изненада от децата.   РИБИ ( 20 февруари - 20 март ) Така, ще се потопите в работата и финансовите проблеми, че никой няма да може да ви отвлече от задачите. Подкрепа ще ви бъде нужна, в тези дела, които току-що сте започнали. Не се колебайте да помолите по-опитните колеги за помощ. В разговор с шефовете, трябва да се придържате към тактиката на подчинен, а не да предявявате нереалистични искания.", "date": "2018.12.07", "title": "Дневен хороскоп 7 декември"}
{"url": "http://www.classa.bg/%D1%81%D0%B2%D1%8F%D1%82/item/390213-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%80%D0%BE%D0%B1%D1%8A%D1%80%D1%82-%D0%BC%D1%8A%D0%BB%D1%8A%D1%80-%D0%B4%D1%8A%D1%80%D0%B6%D0%B8-%D0%B2-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%E2%80%9E%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B1%D0%BB%D0%B0%D1%82%D0%BE%E2%80%9C-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Сянката му витае над „политическото блато“ във Вашингтон, но Робърт Мълър остава невидим. Името му е в устите на всички в микрокосмоса на американската столица, но натовареният с руското разследване специален прокурор остава обвит в мълчание. Без да излиза от сенките, той нанася ударите си с подписване на съдебни документи, които ту обвиняват някой съветник на Доналд Тръмп, ту изтъкват лъжите на друг.     И всеки път по министерства, редакционни зали и вечери в заведения се чува един и същи въпрос: с какво разполага специалният прокурор срещу обитателя на Белия дом? От 18 месеца Робърт Мълър ръководи разследването на руските намеси в американската предизборна президентска кампания през 2016 г. и подозренията за сговор между Москва и предизборния екип на Доналд Тръмп. Разследването му с множество разклонения държи Вашингтон със затаен дъх и поставя под сериозно напрежение нервите на милиардера републиканец. Доналд Тръмп не крие раздразнението си от това, което в туитовете си нарича лишен от основание „лов на вещици“. Колкото до Робърт Мълър той според него е направо „извън контрол“. Прогресистите, напротив, гледат на специалния прокурор като на супергерой и се въодушевяват от всяка съдебна процедура, която дава вид, че изтъкава дори съвсем тънка нишка между президента и Кремъл. Републиканците пък не смеят да си представят щетите за своята партия, ако в заключенията на Робърт Мълър се вменява вина на Доналд Тръмп. В медиите специалният прокурор се превърна в култов персонаж, чийто образ често е представян като джедай от „Междузвездни войни“ или рицар от „Игра на тронове“. „Мълър идва“, шегуват се потребителите в интернет, използвайки известна реплика от този сериал („Зимата идва“). Телевизионното предаване „На живо в събота вечер“ дори завърши миналата седмица с пародиен кавър на известна песен на Марая Кери: „Мълър, за Коледа искам само теб“ (Mueller, All I want for Christmas is you). Въпреки това отношение като към звезда, Робърт Мълър остава слабо познат на широката общественост. 74-годишният бивш морски пехотинец оглави федералната полиция седмица преди атентатите от 11 септември 2001 г. Като ръководител на ФБР в продължение на 12 години той спечели уважение, без да разкрива личността си. Днес той продължава да избягва камерите. Живее в охранявано жилище в северната част на Вирджиния и влиза и излиза от офиса си през подземен паркинг. Не отива в Белия дом да разговаря с адвокатите на президентството, те отиват при него. Екипът му от двадесетина следователи и прокурори го представляват пред съдилищата. Тази година Робърт Мълър е забелязан на публично място само четири пъти: докато пресича улица, в непретенциозен ресторант, в магазин на Епъл със съпругата си Ан Стандиш и накрая, на летище, където чакаше полет на няколко метра от Доналд Тръмп младши, сина на президента, когото според медиите е взел на прицел. Като знак колко са редки, всяка от тези появи бе широко препредадена в социалните мрежи. В столица, гъмжаща от журналисти, нищо от работата му не изтича в медиите. Специалният прокурор има говорител, Питър Кар, който обяснява единствено това, което вече е публично достояние. За всичко друго дава неизменно един и същ отговор: „Без коментар.“ Медиите са принудени да спекулират как напредва разследването му. Всяко процедурно действие се разчленява в продължение на часове по телевизиите и е предмет на дълги тълкувания във вестниците. Дори когато се публикуват, служебните документи на специалния прокурор оставят журналистите неудовлетворени. Например в документ, предаден на съдия във вторник вечерта за бившия съветник на Доналд Тръмп Майкъл Флин, се споменава „съществената му помощ“ в руското разследване. Подробностите обаче са скрити под задраскани с черен маркер редове. На всички атаки на Доналд Тръмп Робърт Мълър винаги реагира дискретно. Службите му нарушиха мълчанието си един-единствен път, през октомври, за да поискат от ФБР да разследва възможен опит да бъде очернен специалният прокурор. Консервативни активисти са заподозрени, че са платили на жени да обвинят Робърт Мълър, че ги е тормозил сексуално преди години. Тази история е толкова несвойствена за този човек, че като никога и демократи, и републиканци я отхвърлиха със смях. БТА", "date": "2018.12.07", "title": "Мълчанието на специалния прокурор Робърт Мълър държи в напрежение „политическото блато“ във Вашингтон"}
{"url": "http://www.classa.bg/%D1%81%D0%B2%D1%8F%D1%82/item/390214-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B7%D0%B0%D0%B4%D0%B0%D0%B2%D0%B0%D1%82-%D1%82%D0%BE%D0%BD%D0%B0-%D1%81%D1%80%D0%B5%D1%89%D1%83-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D0%BF%D0%B0%D0%BA%D1%82-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Светкавичната мобилизация на европейските националисти срещу световния пакт за регулиране на миграцията разпали отново политически конфликти от източната до западната част на континента по този все още наболял въпрос, който парализира сътрудничеството между страните. Има опасност документът, договорен под егидата на ООН, да доведе дори до падане на белгийското коалиционно правителство на либерала Шарл Мишел, подложен на натиск от фламандските националисти от Новия фламандски алианс, които се противопоставят на текста.     В Словакия външният министър Мирослав Лайчак, някогашен дипломат в ООН, затръшна вратата на правителството като реакция срещу решението на страната да отхвърли пакта. Консервативният австрийски канцлер Себастиан Курц отправи унищожителни критики, след като се присъедини към възгледите на своите крайнодесни партньори от Австрийската партия на свободата (АПС) в бойкота на текста. Няколко дни преди международната среща на високо равнище, организирана в Маракеш на 10 и 11 декември за одобряване на пакта за „сигурна, редовна и законна“ миграция, шест страни от ЕС (Австрия, България, Унгария, Полша, Чехия и Словакия) обявиха, че няма да изпратят представители в Мароко за подписване на документа, въпреки че през юли го подкрепиха, както и всички страни от ООН освен САЩ. Италия, където крайната десница е част от правителството, реши да замрази подписването докато парламентът вземе решение. Взривоопасна тема Освен страните, които подкрепят твърда линия към приемането на мигранти, дебатът за пакта на ООН се засили за последните няколко седмици и в множество европейски страни. „Стигнахме дотук, защото миграцията е силно взривоопасна политическа тема“, констатира Ив Паскуау, изследовател в университета в Нант. Независимо дали става дума за спасяването на мигранти в морето или за разселването на кандидати за убежище в Европа, европейските страни не спират да изразяват разногласията си след миграционния поток през 2015 година. „Пактът изважда на бял свят съществуващите между европейците разделения, между тези, които се отнасят благосклонни към координирано управление и тези, които са против“, добавя Паскуау. Всичко започна добре за проекта на ООН, стартирал преди две години. „Климатът като цяло беше консенсусен, самата Европа поиска този процес от ООН“, припомня Франсоа Жемен, специализиран изследовател на миграцията в Свободния университет в Брюксел. Страните от ЕС искаха по-координиран подход към миграцията, за да не преживяват отново хаоса от 2015 година. След това, в периода между приемането на пакта това лято в Ню Йорк и предстоящата среща в Мароко, „възникна координирана стратегия на националистическите партии в Европа, които си казаха „ще използваме това като начин за отклоняване на вниманието“, заявява белгийският изследовател, уморен от разпространяваните в социалните мрежи „фалшиви информации и лъжи“ за този текст. Последен призив Щефен Лене от фондация „Карнеги Европа“ смята това за „организирани усилия на популистките партии“ за предизвикване на полемика, защото отхвърлянето на имиграцията „е в основата на техния „бизнес модел“. Необвързващият пакт от 25 страници, първият подобен по темата, засяга общи принципи – права на човека, права на децата, национален суверенитет – и двайсетина предложения, целящи да помогнат на страните да се справят с миграцията, като улесняват информацията, интеграцията на мигранти, обмяната на опит. Правителството във Виена вижда в него признаване на „право на миграция“ и прекалено неясно разграничение между нелегална и легална миграция. Завоят на Австрия, в момент когато страната е ротационен председател на ЕС до края на годината, развърза ръцете на критици не само в националистическия лагер. Макар че огромното мнозинство от членовете на управляващата в Германия десница (Християндемократическия съюз) се обявиха в подкрепа на документа, някои политици от ХДС започнаха да изразяват резерви. Френската дясна партия Републиканците отправи критики към текста и поиска парламентарен дебат. „Става въпрос просто за създаване на динамика, за платформа за международно сътрудничество по миграцията“, заяви еврокомисарят по миграцията Димитрис Аврамопулос в „последен призив“ към страните, отхвърлили пакта. „Европейската комисия вече не може да говори по тази тема от името на 28-те страни“, констатира Паскуау, „защото вече няма консенсус“. БТА", "date": "2018.12.07", "title": "Националистите задават тона срещу Глобалния пакт на ООН за миграцията"}
{"url": "http://www.classa.bg/%D1%81%D0%B2%D1%8F%D1%82/item/390215-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B5%D1%81-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D0%B4%D0%BE%D0%BB%D0%B0%D1%80%D0%B0", "text": "Напрежението между ЕС и САЩ се засилва.   Да продължават в този дух – до взаимното им унищожаване!   Еврокомисията препоръча на страните от ЕС да се откажат от долара в разплащанията помежду си, за да се засили ролята на еврото на световната арена.     От Еврокомисията подчертаха, че европейският бизнес и до днес ползва в търговията си американската валута, дори ако става дума за сделки вътре в ЕС, което на свой ред носи рискове, в това число политически.   цитира ТАСС изявлението на Еврокомисията. По-рано президентът на РФ Владимир Путин заяви, че Москва няма за цел да се отказва от американския долар, но политиката на Вашингтон сама подтиква Русия към подобни стъпки. News Front  ", "date": "2018.12.07", "title": "Еврокомисията препоръча на страните от ЕС да се откажат от долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390209-%D0%BC%D0%B0%D0%B3%D0%B8-%D0%BD%D0%B0-%D1%81%D0%BB%D0%B0%D0%B2%D0%B8-%D0%BF%D0%BE%D0%B1%D1%8A%D1%80%D0%B7%D0%B0-%D0%B4%D0%B0", "text": "Голямата любов на Слави Трифонов – Магдалена Ангелова, далеч не е толкова свенлива, колкото изглежда. Психотерапевтката лъсна полугола и за първи път от много години насам си позволи да свали дрехите публично. В началото на ноември Маги замина за две седмици във Виетнам със свои приятелки, като пътуването беше част от нейните курсове за личностно и духовно извисяване и балансиране, пише „Галерия\".      На тези духовни пътешествия, както Маги ги нарича, се събират само и единствено женски групи и винаги посещават по някое екзотично кътче.      Очевидно във Виетнам голямата любов на Слави е успяла да постигне пълна хармония и блаженство и на един от красивите местни плажове си направила предизвикателна фотосесия.Облечена в оскъден бански и прозрачно парео в леопардов принт, Маги позира пред обектива на камерата като морска нимфа.      Психотерапевтката грабва окото с дългите си и стройни крака и изглежда като 20-годишна красавица, макар да не е в първа младост. Ангелова определено заслужава похвали за фигурата си, тъй като, за разлика от повечето светски персони, тя няма никакви корекции по себе си и красотата й е напълно естествена. Според слуховете Маги и мъжа й Елисавет Ърков вече не са заедно и тя искала да привлече внимание към себе си. Поддържали обаче много добри отношения заради детето си. Най-вероятно причината за по-фриволното поведение на Ангелова, която до този момент не си е пускала провокативни снимки, да е липсата на мъж в живота й.  ", "date": "2018.12.07", "title": "Маги на Слави побърза да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390208-%D1%81%D1%8A%D0%BD%D0%B5%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%BF%D1%80%D0%B0%D0%B2%D0%B8", "text": "Жертва на изнасилване разказа, че спяла в стаята на любимия си, когато почувствала нечия прегръдка в пълна тъмнина. Студентката от колеж в Индиана стана жертва на изнасилване, след като тя прияла друг за приятеля си. Обаче виновникът избяга от наказанието, а 20-годишната Абигейл Фини гледала с ужас, докато той спокойно излиза от съдебната зала.      Според закона момичето \"технически\" се е съгласило да прави секс, така че Доналд Грант Уорд е избагнал наказанието, съобщава The Sun. В същата нощ Абигейл пише на своя приятелка: \"Чувствам се унижена, това е погрешно, но не знам колко е незаконно.\" Момичето казало, че заспало в стаята на гаджето си в общежитието и се събудило, когато почувствало чувството на нечие докосване отзад.      Жертвата решила, че това е нейният любим, а след прелюдия двойката правила секс. През цялото това време Абигейл не видяла лицето на партньора си, тъй като стаята била тъмна. След секса момичето отишло в банята и когато се върнало, видяло приятеля на гаджето си на леглото.      Първо, Абигейл решила, че това е шега на някого и започнала да търси любимия човек. Но никой от приятелите, които тя потърсила в съседните квартири, не знаел къде е той. След това се затичала в стаята си и го намерила да спи в леглото си. Според закона, въпреки факта, че Доналд знаел, че Абигейл го е взела за друг, технически не е извършил нищо незаконно. И в крайна сметка той бил оправдан. Междувременно 20-годишното момиче спря учението си и страда от кошмари и тревожни атаки.", "date": "2018.12.07", "title": "Сънена студентка прави..."}
