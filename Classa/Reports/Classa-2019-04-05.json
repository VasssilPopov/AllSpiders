{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394275-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D0%BB%D0%B8%D1%81%D1%82%D0%B8-%D0%B7%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D0%B5%D0%B4%D0%BD%D0%B0-%D0%BD%D0%B0%D0%BF%D1%80%D0%B5%D0%B4,-%D0%B4%D0%B2%D0%B5-%D0%BD%D0%B0%D0%B7%D0%B0%D0%B4", "text": "Лека-полека и предизборните листи се оформят. В един и същи уикенд стана ясна цялата листа на коалицията ГЕРБ-СДС, както и водещите места в тази на „Демократична България“. Въпреки, че заради бушуващия имотен скандал може да ни се стори преди цяла вечност, само преди две седмици беше и плену… конгресът на БСП, в който и те обявиха своя водач. Да започнем по електорален ред:   ГЕРБ-СДС   Както беше написал един колега – „ГЕРБ ни изненадаха с това, че не ни изненадаха“. С други думи възможно най-очакваното се случи – Мария Габриел води листата, след нея се нареждат текущите евродепутати, на шесто място е Александър Йорданов, издигнат от СДС, а на седмо – Лиляна Павлова. Определено това е изключително рисков ход на родна почва. Първо защото сред широките електорални маси Мария Габриел е неразпознаваема, а тези, които все пак я разпознаят едва ли биха гласували за нея. По профил, държание и лоялност прилича на вече потъналата в забрава Меглена Кунева, а откровено конформисткото ѝ държание спрямо структурите на Брюксел, както и спрямо „правата партийна линия“ на ЕНП също не са магнит за избиратели. Проблематични са позициите ѝ по темите за новата директива за авторското право – като най-пресен пример, а нека да не забравяме, че беше и от подкрепящите Истанбулската конвенция, която на родна почва е широко непопулярна. Посланието, че разчитат на отбора си от миналите избори е последователно и подкрепя тезата, че ГЕРБ-СДС ще разчитат на позитивна кампания и са доволни от свършеното от своите евродепутати. В България това би свършило работа само при сценарии на изключително ниска избирателна активност – по-ниска дори от предишните евроизбори. Отказът от привличането на по=широк кръг от избиратели (който можеше да се постигне с поставяне на разпознаваемо лице на първо място – спряганият Томислав Дончев, например) може да означава едно от двете неща:   Вариант 1 : Неправилна преценка – вече веднъж го видяхме на президентските избори, с издигането на Цецка Цачева, за която на абсолютно цялото народонаселение беше ясно, че ще загуби катастрофално. С цялото ми уважение към професионалните ѝ компетенции, на избори се броят и други  неща.   Вариант 2 : Пълна увереност, че коалицията със СДС ще бъде достатъчна. За първи път в над десетгодишната си история ГЕРБ направи предизборна коалиция. Дали от страх, дали от реално следване на инструкциите на Жозеф Дол е друга тема. Фактът е, че СДС се съгласи на коалиция с ГЕРБ – и което е по-важното за партията на Бойко Борисов – СДС не избра „Демократична България“ или някоя (или всички) измежду ВМРО, НФСБ и АТАКА. Само по себе си „старото синьо“ не носи особена електорална тежест – важен е символът. Избирането на Александър Йорданов, член на Атлантическия съвет също би бил полезен ход от гледна точка на толкова липсващата антируска реторика на ръководните  фигури в ГЕРБ. (С изключение на Цветан Цветанов, но той си има други проблеми в момента). Въпросът пред ГЕРБ е дали това нагледно обединение на ЕНП на родна почва ще е достатъчно да компенсира безличната листа? И дали ще успеят да избегнат пряк дебат между Мария Габриел и Елена Йончева, защото това няма да завърши никак добре за тях. Най-малкото на база политически опит на родна почва.   БСП   Нека се прехвърлим на самото БСП. Единственото ясно там е, че все още няма нищо ясно И че Елена Йончева ще водач. Пред БСП пък стои друг въпрос, който ще определи изборният им резултат – ще бъде ли Сергей Станишев в листата?   Вариант 1 : Сергей Станишев е в листата – това подобно на ГЕРБ би демонстрирало някакво поне привидно примирие и обединение. Също така би спомогнало за привличане на избиратели извън твърдата линия на Корнелия Нинова, както и на такива от либералния спектър на лявото. Дори зкуственото създадената активност от надпревара с преференции би имал добър ефект за изборния резултат на столетницата.   Вариант 2:  Сергей Станишев НЕ Е в листата – и тук имаме аналогичен пример с ГЕРБ – при който ще се преброи действително и само твърдото ядро на партията. Дори има вероятност да не бъде мобилизирано изцяло. Във всеки случай БСП имат силен водач на листата и трябва да се надяват да има повече и по-популярни предизборни дебати – и то такива в които ще се говори за  вътрешнополитически теми, а не за европейски политики, тъй като там БСП има тежки различия със семейството на ПЕС.   При ДПС положението е ясно – няма особено значение кой ще бъде в листата, те ще вземат, колкото решат, че е прилично. И ще се надяват на бонус от ниска активност или само три партии, които да излъчат евродепутати. При ВОЛЯ положението е неизвестно, като към момента, само сериозно неточното и повърхностно изследване, правено на ангро от Европейския парламент е посочило, че вкарват депутат. Ако не се случи нещо чрезвичайно, те ще се надяват да няма вътрешни  предсрочни избори, защото политическата им звезда залезе по-бързо, отколкото изгря. „Демократична България“ направи умен ход с избирането на Радан Кънев за водач. На първо място няма по-подходящ човек, който да оглави коалиция на ДСБ, \"Да, България\" и „Зелените“ (които вече не се казват така, но това е друга тема). Радан Кънев отразява  идеално позиционирането в политическия спектър на „Демократична България“ както и дългият път, който ДСБ извървя с него начело (или почти начело) за да стигне до него. За „Коалиция за България“ (АБВ плюс няколко малки леви партии) може да се каже само едно – че това с името беше хитро и нека преминем нататък. „Възраждане“ които бяха изненадата на вътрешните избори имат твърде антисистемен и антиевропейски електорат за да се надяват на нещо повече от пика си (като абсолютна стойност на избирателите, не като процент) от предишните избори. Наскоро се учреди „Консервативно обединение на дясното“ (КОД), партия водена от бившия министър на здравеопазването и още по-бивш зам. председател на ДСБ – Петър Москов. По учредителната декларация можем да съдим, че хората, които търси нямат нищо общо с това, в което се е превърнала бившата му партия. Избирателите му са по-скоро с профил, който би подкрепил патриотите… „ама ако АТАКА не е вътре“.   Може би сте забелязали, че пропуснах „Обединените патриоти“. Ако приемем „патриоти“ на сляпа вяра (нищо, че за част от тях не е сигурно към коя държава изпитват патриотични чувства), то „обединени“ никак не е вярно, особено последните месеци. Сравнително забавен е факта, че хора, които можеха да гледат от първия ред начинът, по който се разпадна предишният коалиционен партньор на ГЕРБ - Реформаторския блок правят….същото. Как се наричаха онези хора, които повтарят едно и също и се надяват на различен резултат? Точно така. Единствената партия от тях, която има дори минимален шанс да вкара евродепутат сама е ВМРО. Дори коалиция с една партия измежду АТАКА и НФСБ гарантира това. При коалиция от трите, може да се мисли и за втори.   Всевъзможни други формати също са възможни – например коалиция на ВМРО, НФСБ и КОД, която би успяла да привлече избиратели дори измежду хора, които доскоро не биха си и помислили да гласуват за формация, която включва Валери Симеонов или Красимир Каракачанов. Най-вероятният сценарии, обаче е ВМРО и АТАКА да се явят самостоятелно, а НФСБ заедно с КОД. Което набързо ще прати и Джамбазки и Москов на скамейката – резервната, не тази на европарламента. А Валери Симеонов – вероятно направо в Бургас.   Всички родни партии направиха една крачка напред, но всъщност се върнаха две назад. Ако не друго поне ще гледаме доста интересен реалити формат. Не, не този с който Волен Сидеров ще си избира кандидати. А този на европейските избори, който ще е далеч по-оспорван и интересен от другите. А цената – цената за нас зрителите ще е далеч по-висока и от най-скъпия SMS. Заради това – гласувайте. За когото и да е.", "date": "2019.04.05", "title": "Партийните листи за евровота. Една напред, две назад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394268-5-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1242 г. руските армии, водени от Александър Невски разбиват рицарите на Тевтонския орден в битката на Чудското езеро.   През 1753 г. от частна колекция е основан Британският музей.   През 1886 г. е подписан Топханенския акт, с който Съединението на България е признато международно.   През 1904 г. Македония е разделена на реформени райони, управлявани от представители на Великите сили, както следва: Австро-Унгария - района на Скопие, Русия - района на Солун, Англия - района на Драма, Франция - района на Сяр и Италия - района на Битоля.   През 1948 г. със закон за кинематографията се национализират частните филмови предприятия в България и средствата за производство и експлоатация на филми.   През 1955 г. Уинстън Чърчил се отказва от поста министър-председател на Обединеното кралство по здравословни причини и приключва политическата си дейност, започнала през 1900 г.   През 1992 г. започва обсадата на Сараево от югославската армия.   През 1998 г. е отворен за движение най-големият висящ мост в Япония „Акаши Кайкио\".  ", "date": "2019.04.05", "title": "5 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394269-%D0%BB%D0%B8%D0%BF%D1%81%D0%B2%D0%B0-%D0%BB%D0%B8-%D0%B2%D0%B8-%D0%B1%D0%BE%D1%80%D0%BA%D0%BE%D1%80", "text": "Има 8 условия, при които се стига до принудително уволнение на член на Комисията за борба с корупцията. За съжаление, липсата на вкус не е сред тях. А можеше да си спестим 10-дневната полемика около бъдещето на Пламен Георгиев в КПКОНПИ само при вида на архитектурната злополука на покрива на дома му. Волно или неволно, Георгиев постави под въпрос общественото доверие в ключова разследваща институция, заложи собствената си професионална репутация, а покрай нея - и месечната си заплата в размер на 90% от тази на председателя на Народното събрание. Всичко това - заради едната живописна гледка към остъклените панелни балкони в жк \"Гео Милев\", която се открива от частната покривна механа/сауна, декорирана с колело от каруца.     Отвъд неизживяната мечта за чорбаджийски бит: тази криза въобще не е проблем за 184 квадратни метра, имотна сделка на данъчна оценка или неверен нотариален акт. Тя не е персонален казус за шефа на КПКОНПИ, директора на НСлС или председателя на ВКС. Тя е симптом на системен проблем, за чието решаване уж беше създадена новата Комисия за борба с корупцията през 2018 г. - обединение между някогашната комисия \"Кушлев\", дирекция \"Антикорупция\" в ДАНС, БОРКОР и част от Сметната палата.  Целта беше да се развържат ръцете на проверяващите, да свържат точките между самостоятелните регистри, и да се предупреждава отрано за потенциални корупционни рискове. Ето че и тя се роди с фатален порок: синдромът на снишаването по принципа \"Да не се гоним, за да не се хванем\". Ако законът се спазваше, така както е написан през 2018 г., може би широката общественост нямаше да научи за прословутия \"тризонет\" на Пламен Георгиев, а дроновете на телевизиите нямаше да го облитат от сутрин до вечер.         Подчинените му служители нямаше да чакат избухването на медийни скандали, а без много шум щяха да изпълнят задълженията си да проверят декларацията за имотно състояние още при подаването й преди година. Щяха да я съпоставят със свободно достъпните електронни регистри и бази данни на държавните институции, щяха да установят видимото разминаване между съдържанието на декларацията, нотариалния акт и ипотечния договор, щяха да поискат обяснение от банката-кредитор, от нотариуса, от продавача и от общината, и да предоставят 14-дневен срок на проверяваното лице да отстрани грешките си. Ако по случайност Борец No.1 с корупцията продължеше да упорства, останалите четирима души в комисията щяха да бъдат в правото си да го накарат да си направи самоотвод заради конфликт на интереси и да образуват пълна проверка на имущественото му състояние поради установеното значително несъответствие - без неговата намеса. Този сценарий щеше да е крайно притеснителен: по закон проверките на КПКОНПИ обхващат период от 10 години назад и могат да продължат до 1,5 години.  През това време проверяваният щеше да излезе в отпуск по неволя поради факта, че е поставен в обективна невъзможност да си върши работата, докато се мъчи да открие стари фактури, банкови извлечения, договори, командировъчни и служебни бележки, само и само да докаже, че няма сестра. Механата щеше да му се стори тясна. Колкото по-дълго продължеше тази сага, толкова по-голяма щеше да е вероятността човекът да остане без работа, независимо дали е виновен или невинен. Законът постановява, че ако член на КПКОНПИ не изпълнява задълженията си за повече от 6 месеца, Народното събрание прекратява правоотношенията му. Ако законът се спазваше, ръководството на Комисията за борба с корупцията нямаше да подлага глава под \"компроматните глупости на олигарсите\", а по своя инициатива щеше да е идентифицирало имотните сделки на съмнително ниски цени като \"рискова зона на корупция\" и да е предложило мерки за предотвратяването й. Вече щеше да е разработило методология за оценка на опасността от злоупотреби и да я прилага по целия вертикал на властта. Щеше да предложи мерки за корекции при изчислението на данъчните оценки за жилища в големите градове и курортните комплекси, за да не се стимулира повече размяната на пари под масата. Чувствителни към \"високите професионални и нравствени качества\", на които би трябвало да отговарят по закон, проверяваните лица нямаше да умуват със седмици дали дължат публично обяснение за сделките си или не. Наивистично, нали? Поне нямаше да се стига до намеци, подсказвания, побутвания или символично бламиране от страна на премиер или президент, които не разполагат с пряк контрол върху тях по силата на конституцията. Вместо по сутрешните блокове и социалните мрежи, този дебат трябваше да се води в Народното събрание и Висшия съдебен съвет. Оставките или отпуските не са лечение на болестта, а са само първата стъпка към осъзнаването на проблема. Броени месеци преди избора на нов главен прокурор на мястото на Сотир Цацаров, тази криза ще бъде вододел. В оптимистичния случай, това ще бъде повод за затваряне на всички скрити врати в закона. В противен случай, панаирите ще се повторят. Недомислено, зле започнато и завършило със скандал, обещанието за справедливост и борба с корупцията засега служи само като позорна регистрация на печалните си герои.", "date": "2019.04.05", "title": "Липсва ли ви БОРКОР?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394270-%D0%BE%D1%82%D0%BA%D1%8A%D0%B4%D0%B5-%D0%BD%D0%B0%D0%BA%D1%8A%D0%B4%D0%B5-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BA%D0%B0%D0%BD%D0%B8-%D1%80%D0%B8%D0%BC%D1%81%D0%BA%D0%B8%D1%8F-%D0%BF%D0%B0%D0%BF%D0%B0", "text": "Щом го канят като държавен глава на Ватикана, какво общо имат религиозните обреди? Като религиозен водач на католиците, които у нас са само няколко хиляди души, защо не си отслужи месата в католическата катедрала в София? И в град Раковски, където има католици.      България е преобладаващо православна държава. Не ми е известно в католическите държави властите да канят православни патриарси да отслужват молебени по централните площади – нито на Пласа майор в Мадрид, нито на Пиаца дел пополо в Рим, нито на Площада на търговците в Лисабон. Утре ще поканят ли и други чужди религиозни лидери да служат по софийските площади? Иранският аятоллах? Гуруто на бахайската религия?", "date": "2019.04.05", "title": "Откъде накъде правителството кани римския папа..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394271-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%B6%D0%B8%D0%B2%D0%B5%D0%B5-%D1%81-%D1%83%D1%81%D0%B5%D1%89%D0%B0%D0%BD%D0%B5%D1%82%D0%BE,-%D1%87%D0%B5-%D0%B5-%D0%BD%D0%B5%D0%B4%D0%BE%D1%81%D0%B5%D0%B3%D0%B0%D0%B5%D0%BC", "text": "\r\n \r\n   “Аз все пак като юрист си позволявам за кажа, че председателят на едно от върховните съдилища първо да употребява такъв език, и второ – да се чувства минат”, продължи Борислав Цеков. “Този двоен стандарт, който се проявява – за едни ако може веднага и сега да си ходят, същевременно за други има корпоративен медиен чадър. Все от едни и същи лица с обвинения, като има съмнения, че господин Панов ги поставя под чадър.", "date": "2019.04.05", "title": "Лозан Панов живее с усещането, че е недосегаем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394272-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B2%D0%B0%D1%86%D0%B5%D0%B2-%E2%80%93-%D1%82%D0%B5%D1%81%D1%82-%D0%B7%D0%B0-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B1%D1%81%D0%BF", "text": "Доцент по европеистика и геополитика, завладяващ оратор, невероятен събеседник, енциклопедичен ум, доказал своята екзистенциална привързаност към лявото, човек с неоспорим политически и житейски морал – това  представлява Валентин Вацев, издигнат за кандидат за европейските избори от ПП „Нова Зора“  за листата на „БСП за България“. Ако името му бъде отхвърлено или сложено на място след четвърто, то това ще означава следното. БСП не се интересува от политическите качества на листата. За лобитата в Националния съвет на партията е важно да уредят свой човек на престижна и доходна длъжност; човек, който ще връща услугите с политически контакти, прилични екскурзии и спонсориране на туй-онуй.     БСП не се интересува от лявото послание на листата, защото за нея лявото е празнична брошка, която може да сложи, но може и не сложи. Лявото е загубило същността си на ценностен ориентир и се е превърнало в набор от звуци за митингова употреба. БСП си мисли, че някакъв електорат просто е длъжен да гласува за нея, защото отношението в България към политиката не е политическо. То е етническо – „гласуваме за нашето село, за нашия клан“. „Каквото сложим на сергията, това ще обичате.  Всяка друга преценка е съмнителна, недостойна и предателска“. Би било добре и здравословно, когато една партия усеща кога я тестват.  ", "date": "2019.04.05", "title": "Валентин Вацев – тест за листата на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394273-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B3%D0%B5%D1%80%D0%B1-%D0%BF%D1%80%D0%B5%D0%B7-2007-2008-%D0%B3-%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D0%BB-%D0%B7%D0%B0%D0%BF%D0%BB%D0%B0%D1%82%D0%B0-%D0%B8-%D0%BE%D1%82-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0", "text": "В доклад на КОНПИ за доходите и имотите на Цветанов се виждат данни за доходите му и местата откъдето е осигуряван, на които никой не обърна внимание. Неотдавна в сайта „Бивол” беше публикуван въпросният доклад за проверка на имотното състояние на Цветан Цветанов, правена през 2013-2015 г. (виж  ). Проверката оправдава Цветанов за притежаването на (първите) шест апартамента. Докладът показва, че има несъответствие между доходите и имуществото за 119 000 лева. А според изчисленията на „Бивол“ несъответствието на доходите е за над 500 хил. лева. Оценката на имотите е за 300 хил. лева, а по пазарните цени според изчисленията на „Бивол“ те струват около 300 хил. евро. Тоест, имало е основание да се предприеме процедура за отнемане на незаконно придобито имущество, но със занижената оценка Цветанов е оневинен, изпран и избелен. Но в доклада се виждат и други подробности. На стр. 10 например са дадени данните от НОИ откъде Цветанов е получавал доходи и кой му е плащал осигуровките. В сайта на ГЕРБ в биографичната справка за Цветанов пише, че от ноември 2005 до юли 2009 е заместник-кмет по сигурността, координацията и контрола в Столична община.  Но това се разминава с официалните съобщения и декларации от онова време. Когато Цветанов оглави ГЕРБ при учредяването й, той напусна поста зам.-кмет, защото не може по закон да съвместява партийна работа и да е държавен служител. Ето как се подрежда хронологично: На 24 ноември 2005 г. Цветанов е гласуван в Столичен общински съвет да стане зам.-кмет по сигурността. На 3 декември 2006 г. на учредително събрание в НДК е създадена партия ГЕРБ и Цветанов е избран за председател на партията, защото Борисов остава кмет. Медиите съобщават с гръмки заглавия, че Цветанов е избран за лидер, повежда ГЕРБ към избори и напуска столична община.       В доклада на КОНПИ справката от НОИ показва други данни, които по-скоро съвпадат с информацията от сайта на ГЕРБ, че Цветанов 4 години е бил зам.-кмет. Според справката от ноември 2005 до ноември 2006 е осигуряван от Столична община като зам.-кмет. От декември 2006 до юли 2009 г. е осигуряван от сдружение Граждани за европейско развитие (първообразът на ГЕРБ, преди да бъде регистрирана политическа партия).       От март 2007 г. до декември 2008 г. е осигуряван от ПП ГЕРБ, сочи справката. И въпреки че след ноември 2006 г. вече би трябвало да е напуснал Столична община, в справката се вижда, че общината му е плащала осигуровки върху заплата и след това – от януари до ноември 2007 г. Декларираният осигурителен доход е в размер на 14 791 лева. Това става по код 01 – осигурен за всички осигурителни случаи при един работодател. За 2007 г. от януари до декември Цветанов има начислен месечен осигурителен доход в размер на 13 609 лв., сочи справката в доклада на КОНПИ. Това ще рече, че е взимал заплата, чийто размер отговаря на този от предната година, когато е бил зам.-кмет по сигурността. А едновременно с това е бил осигуряван и на официална работа в политическа партия ГЕРБ.     Тоест, в този период работодателите му са били два – общината и партия ГЕРБ. А не е позволено от закона. Общината продължава да плаща осигуровки на Цветанов и за други доходи през този период, след като става партиен лидер.     Справката показва също, че отделно от тези възнаграждения в Столична община, от януари до ноември 2007 г. общината му е плащала осигурителен доход и за доходи по код 14 – за работещи без трудови правоотношения. Тоест, взимал е допълнително и някакви възнаграждения от общината по договор, който не е трудов (например член на директорски борд, възнаграждение за работа по някакъв проект и т. н.). От май до август 2008 г. отново по нетрудов договор е получавал заплащане от Столична община, върху което са платени осигуровки. Според Закона за държавния служител (общинската администрация попада в тази категория) не може да бъде назначаван човек, който заема ръководна или контролна длъжност в политическа партия. На фона на другия скандал с Цветанов – луксозен апартамент с личен асансьор на цената на панелка в краен квартал, това изглежда като дребно прегрешение, но всъщност излиза, че още от основаването на партия ГЕРБ, лидерът й е в нарушение на закона.", "date": "2019.04.05", "title": "Цветанов като председател на ГЕРБ през 2007-2008 г. е получавал заплата и от общината в нарушение на закона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394274-%D0%B4%D0%B0%D0%BD%D0%B0%D0%B8%D0%BB-%D0%BA%D0%B8%D1%80%D0%B8%D0%BB%D0%BE%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80,-%D1%80%D0%B0%D0%B7%D0%BA%D1%80%D0%B8-%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D1%81%D0%B8", "text": "Парламентът гласува освобождаването на   като министър на правосъдието и назначаването на поста на депутата от ГЕРБ и председател на правната комисия  .  \r\n  назначаването със 120 гласа „за“ и 15 „против“. След гласуването   положи клетва като министър.  \r\n Припомняме, че вчера премиерът Борисов предложи Кирилов за нов правосъден министър. \r\n До промени в кабинета се стигна, след като Цачева подаде оставка заради съмнения, че купила апартамент на по-ниски цени.  \r\n           \"Следваме стриктно актуализираната стратегия за реформа в съдебната система. Ситуацията е благоприятна, с оглед работата на предишното управление. Отчитаме и необходимост от положително и ефективно съобразно взаимодействие на всички независими системи в съдебната власт. На всички, които са на ръба на закона, мога да кажа, че не са по-умни или по-красиви от действащите юристи\", заяви Кирилов пред журналисти след избирането му.  \r\n \"Като председател на правна комисия съм подчертавал, че имаме съществени изменения в трите основни процесуални кодекса, които регулират динамиката и живота на съдебната власт. Смятам, че подобряването на тези режими ще продължи“, каза още той. \r\n \"Предвиждаме промени в антикорупционния закон, които да задължават общинските съветници да подават подробна имуществена декларация\", допълни Кирилов. \r\n На въпрос как ще коментира изказването, че ще бъде предан на „корупционния ред“, новият правосъден министър посочи, че това е отвъд добрия тон и правото. \r\n", "date": "2019.04.05", "title": "Данаил Кирилов е новият правосъден министър, разкри и приоритетите си"}
{"url": "http://www.classa.bg/%D1%81%D0%B2%D1%8F%D1%82/item/394265-%D0%BF%D0%BE%D0%BC%D0%BF%D0%B5%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-,-%D0%B0%D0%BA%D0%BE-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D0%B2%D0%BE%D0%B5%D0%BD%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "\"Държавният секретар Помпео изрази подкрепата си за продължаващите преговори за североизточна Сирия, като отбелязва потенциално опустошителните последици от едностранни военни действия на Турция в региона\", заяви в изявление заместник-говорителят на Държавния департамент на САЩ, Робърт Паладино. По време на срещата си с турския външен министър Мевлут Чавушоглу, държавният секретар на САЩ Майк Помпео разгледа също двустранни въпроси, като например разрешаването на случаи на \"несправедливо\" задържане на американски граждани и турски служители на американската мисия в Турция, както и потенциалните икономически възможности между двете страни. В този смисъл Помпео спомена и загрижеността си относно плановете на Турция да придобие руски противовъздушни системи S-400, заради които вицепрезидентът на САЩ Майк Пенс вече постави под въпрос статута на Турция в НАТО.", "date": "2019.04.05", "title": "Помпео предупреждава за \"опустошителни последици\", ако Турция предприеме военни действия в Сирия"}
{"url": "http://www.classa.bg/%D1%81%D0%B2%D1%8F%D1%82/item/394266-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D1%80%D0%B5%D0%BB%D0%B5%D1%82%D1%8F-%D0%BD%D0%B0%D0%B4-%D0%BD%D0%B0%D0%B9-%D1%81%D0%B5%D0%BA%D1%80%D0%B5%D1%82%D0%BD%D0%B0%D1%82%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B1%D0%B0%D0%B7%D0%B0-%D0%B7%D0%BE%D0%BD%D0%B0-51", "text": "Руски самолет Ту-154М направи на 28 март полет за наблюдение над няколко военни обекта в западната част на САЩ, включително Зона 51 в южна Невада, една от най-тайните американски бази, съобщава The Drive. Прелитането е по силата на Международния договор за открито небе, който позволява на участниците да провеждат такива мисии, за да събират данни за военните сили и дейности. Самолетът първо прелетя над военновъздушната база Травис, близо до Сан Франциско, след което продължи пътуването си през няколко американски военни съоръжения в Калифорния и Невада. В допълнение към митичната зона 51, самолетът мина край Yucca Flat, където се намира един от американските заводи за сглобяване на ядрени оръжия, както и Dugway Proving Ground, който анализира биологичното и химическото оръжие, наред с други бази. Ерик Пахон, говорител на Пентагона, заяви, че Договорът за международно открито небе укрепва доверието и сигурността, като осигурява механизъм за взаимно разбирателство. Съгласно Договора, САЩ проверяват самолета преди извършването на полетите и също така разполагат наблюдатели на борда, които следят всички фази на полета и осигуряват спазването на условията. Това е първата руска мисия, осъществена по силата на американския договор. От своя страна Вашингтон извърши три такива мисии над руска територия досега тази година. Зона 51, използван за тестване на най-напреднали и тайни американски оръжия, е едно от най-секретните места в света и от края на 70-те години е магнит за много привърженици на теориите на конспирацията и фенове на НЛО.", "date": "2019.04.05", "title": "Руски самолет прелетя над най-секретната американска база - Зона 51"}
{"url": "http://www.classa.bg/%D1%81%D0%B2%D1%8F%D1%82/item/394264-%D1%81%D0%B0%D1%89-%D0%B7%D0%B0%D0%BF%D0%B0%D0%B7%D0%B2%D0%B0%D1%82-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%80%D0%BA%D0%B8%D1%82%D0%B5,-%D0%B7%D0%B0%D1%81%D0%B8%D0%BB%D0%B2%D0%B0%D1%89%D0%B8-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BD%D0%B0-%D0%BA%D1%83%D0%B1%D0%B0", "text": "Правителството на САЩ реши да отложи за още две седмици решението по дял III от Закона за Хелмс-Бъртън, който позволява на американците да претендират в съдилищата на тяхната държава \"за имуществото, конфискувано от кубинското правителство след революцията.\" Това ще отложи до 1 май вземането на решение от администрацията на Доналд Тръмп, дали да прекрати Дял III на противоречивия закон, който допуска искове пред американски съдилища за имоти, конфискувани след идването на власт на Фидел Кастро. Година след година, правителствата на Съединените щати преустановяват прилагането на споменатия раздел на всеки шест месеца, но администрацията на Доналд Тръмп обяви миналия месец, че ще бъде то преустановено само за един месец. Така се оказва натиск върху Хавана, заради подкрепата на правителството на Николас Мадуро във Венецуела. Външният министър на Куба, Бруно Родригес, отхвърли решението на Белия дом в своя акаунт в Twitter и припомни, че 191 страни искат разделът да бъде премахнат \"окончателно\". В допълнение, дипломатът добави, че американската агресия срещу Венецуела \"трябва да спре без допълнителни претексти\".", "date": "2019.04.05", "title": "САЩ запазват спирането на мерките, засилващи блокадата на Куба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394260-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BF%D1%86-%D0%B7%D0%B0-%D0%BF%D0%B0%D0%BF%D0%B0%D1%82%D0%B0-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0", "text": "Представители на БПЦ няма да участват в нито едно от събитията по време на визитата на папа Франциск. Посланието, което Светият синод изпраща с това решение, е ясно.  Въпросът е каква е причината, истинската причина.       Тонът на решението на Светия синод относно предстоящото посещение на папа Франциск несъмнено може да бъде определен като хладен. Българската православна църква не само няма да има общи богослужения с Римския първосвещеник, но и нейни представители няма да участват в нито едно от събитията по време на визитата в началото на май. Предвидено е единствено на 5 май патриарх Неофит и Синодът да се срещнат с папа Франциск в Синодалната палата.     Посланието на БПЦ е красноречиво. И пределно ясно: папата явно е нежелан. Разбира се, може протоколно да се възрази, че Светите канони не позволяват общо богослужение (както, впрочем, изтъкват от БПЦ). По всяка вероятност обаче Ватиканът и папа Франциск отлично знаят това. Поради което решението на Синода изглежда пресилено, сприхаво дори. Поглед назад Какви са причините за тази подчертана дистанцираност? Едва ли можем да я отдадем само на последиците от Великата схизма през 1054 година. Защото още през 60-те години на миналия век се наблюдават признаци на затопляне на отношенията между римокатолическата и православната църква. Своеобразен вододел в това отношение е Вторият ватикански събор (1962-1965). Именно той бележи отварянето на католическата църква към другите християнски църкви. На него като слушатели присъстват 17 делегати на протестантски и православни църкви (единственият българин, който участва, е католическият духовник монсеньор Елдъров). По време на събора папа Павел VI установява близък контакт с патриарха на Вселенската патриаршия Антигор I, което поставя началото на т.нар. „диалог на великодушието”. В резултат на 7 декември 1965 година са отменени взаимните отлъчвания на папата и патриарха, влезли в сила през далечната 1054 година. Няколко години по-късно, на 30 ноември 1979, в Истанбул е поставено официалното начало на „теологическия диалог” между католическата и православната църква, който цели да изгради взаимно доверие между тях и да спомогне за решаване на спорните въпроси. Крахът на комунистическите режими през 1989 година води до поредното обтягане на отношенията. Причината: възстановяването на източните католически църкви, които до този момент са били потиснати от режима. На много места избухват разгорещени спорове заради собствеността на католиците, конфискувана десетилетия по-рано и дадена на православните църкви. Тук няма да се спираме на всички фази и перипетии в диалога между католицизма и православието. Важно е обаче да се подчертае, че БПЦ не участва в редица срещи, маркирали важни етапи в този диалог. Не участва например в ключовата девета пленарна сесия на международния диалог, състояла през 2006 година в Белград. Не участва и на срещите в Баламанд (Ливан, 1993) и Емитсбърг (САЩ, 2000). Българската православна църква беше хладна и към папа Йоан Павел II при неговото посещение в страната през 2002 година. Още когато се заговори за възможна визита на Светия отец, от БПЦ казаха лаконично: „Ако папата дойде, ще го посрещнем като всяко официално лице”.     А това първо посещение на Римски епископ в България беше от изключителна важност - не на последно място защото изчисти едно грозно петно върху репутацията на страната. В резултат от визитата бе сложен край на спекулациите за „българска следа” в атентата срещу Йоан Павел II. Както заяви лично по време на посещението си, папата никога не е вярвал, че България е замесена в посегателството срещу живота му. Един призрак Но да се върнем към решението на Светия синод за папа Франциск. Някои смятат, че част от клира все още живеел в епохата на Средновековието. Но тук проблемът май не е толкова в традициите, колкото в непрогонения призрак на комунизма. По време на онзи режим църквата бе смазана от ботуша на ДС - и овладяна отвътре. Проверка на Комисията по досиетата, оповестена в началото на 2012 година, показа, че 11 от 15-те членове на Светия синод са били агенти на бившата ДС. Ако нежеланието на БПЦ да задълбочи диалога с католическата църква се дължи на принципни различия, засягащи самата същност на християнството, това може и трябва да бъде разбрано от паството. Би било жалко обаче, ако истинската причина е спотаена в проява на малодушие - например страх от гнева на руския патриарх Кирил („агент Михайлов”). В наши дни други религии с не по-малко сложна история на взаимоотношенията демонстрират разбирателство. Само един пример: след като през март пожар изпепели джамия на 55-та улица в Ню Йорк, синагога, разположена на същата улица, приюти над 600 мюсюлмани. Този впечатляващ пример заслужава да бъде осмислен от нашето духовенство.    ", "date": "2019.04.05", "title": "Решението на БПЦ за папата: каква е истинската причина?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394267-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%B3%D0%B0%D1%82%D0%BE%D0%BF%D0%BE%D0%B4-%D0%B4%D1%8F%D0%BA%D0%BE%D0%BD-%D0%B8-%D1%82%D0%B5%D0%BE%D0%B4%D1%83%D0%BB-%D1%81%D0%BE%D0%BB%D1%83%D0%BD%D1%81%D0%BA%D0%B8", "text": "  През времето на римските императори Диоклетиан (284–305 г.) и Максимиан (286–305 г.), които били непримирими врагове на Христовата Църква и жестоко преследвали християните. В Солун живеели двама предани на Христа свещенослужители: старецът Агатопод и юношата Теодул. Агатопод бил дякон, а Теодул четец. И двамата водели чист и добродетелен живот. Бог, по Своята милост, надарил младия Теодул с чудотворна сила. Той изцерил много болни от различни болести и обърнал мнозина езичници към Христа. По заповед на императора било предприето гонение срещу християните в цялата империя. Управителите на всички области били задължени да заставят християните да се покланят пред езическите идоли и да им принесат жертва. За ония, които не се подчинят на тази заповед, били предвидени жестоки наказания.     Градоначалникът на Солун, за да сплаши християните, поставил на градския площад различни уреди за наказание на непокорните. Някои християни напуснали тайно града, за да се спасят от преследванията на езичниците. Други се изплашили от мъченията и се отказали от вярата си, а мнозина останали в града и били готови да понесат всички страдания, дори да приемат мъченическа смърт за името Христово. В това число били Агатопод и Теодул. Те останали в храма и непрекъснато се молели. Като узнали за тях, войниците ги заловили и ги хвърлили в тъмница, а след няколко дена ги изкарали на разпит пред градоначалника Фаустин. Двамата вървели с бодри стъпки и весели лица. Като ги видял, Фаустин повикал първо Теодул и с престорена любезност му казал: - Моля те, момко, откажи се от християнските заблуждения и отново приеми нашия древен закон. Ако не сториш това, ще бъдеш лишен от живота си. Усмихнат, Теодул отговорил спокойно: - Отдавна вече аз съм се отказал от заблужденията. Аз се боя за тебе, защото те застрашава вечна смърт, понеже си обикнал заблуждението. Като разчитал на мъдростта му, градоначалникът се надявал, че чрез лъжливи обещания и чрез дарове да склони Теодула да се отрече от вярата си. Започнал да му предлага пари и почести, за да го склони да принесе жертва на идолите, но Теодул останал непреклонен. - Ако ти си равнодушен към дарове и почести, то сигурно мъките ще те заставят да изпълниш царската заповед – казал стоящият там идолски жрец. - Мъченията не ме плашат и не ще ме заставят да изпълня вашата воля – отвърнал спокойно юношата. - Та нима животът с всичките му радости не е по-добър от мъчителната смърт? – запитал градоначалникът. - Наистина е така – отговорил Теодул – животът е по-добър от смъртта. И тъкмо защото съм убеден в това, аз съм готов да жертвам този временен живот, като се надявам да получа вечен живот и нетленни небесни блага. Предай тялото ми на огън и рани: то е от пръст; но нетленната душа, като се разделя с него, ще се възрадва на вечния живот. - Кой ще ти даде тези вечни блага, за които си готов да дадеш живота си? – запитал управителят. - Господ Бог и Неговия Син Иисус Христос – отговорил Теодул. – Още от дете нося знака на Неговия кръст и до самата си смърт няма да се разделя с този знак. По-скоро ще се разделя с тялото си, отколкото да отстъпя от вярата си. До края на живота си ще остана верен раб на моя единствен Господар, на моя Бог. Фаустин бил удивен от твърдостта и мъжеството на юношата. Като се убедил, че съветите са безполезни и няма да склонят Теодула да се откаже от вярата си, той заповядал да го отведат и повикат Агатопод. Опитал се най-напред да измами стареца, като му казал: - Поклони се на нашите богове. Теодул вече обеща да се отрече от предишните си заблуждения и заедно с нас да им принесе жертва. Агатопод добре познавал младия си приятел. Той веднага разбрал хитростта на градоначалника и му отговорил: - Заедно с Теодул и аз с радост ще принеса жертва на истинския Бог и на Неговия Син Иисус Христос: на този Бог той обеща да принесе жертва. - Не на тези богове, които ти назова, обеща Теодул да принесе жертва, а на дванадесетте богове, които управляват вселената – казал Фаустин. Със силни изрази Агатопод започнал да доказва на градоначалника, че направените от глина или метал идоли не са богове, и че безумно постъпват онези, които им се покланят и им принасят жертви. - Богове ли са тези, които са направени от човешки ръце? Богове ли са тези, които не могат да се защитят от онези, които поискат да ги счупят? Богове ли са тези, които нито виждат, нито ходят, нито пък имат някакво чувство в себе си? Та нима искаш да принеса жертва на тези ваши лъжливи божества или да пея хвалебни песни на глухите идоли? Силни и убедителни били тези думи. Те смутили градоначалника. Той се опасявал, че тези думи могат да подействат на присъстващите там езичници и затова заповядал да закарат Агатопод и Теодул пак в тъмницата. Подир тях тръгнал много народ. Младостта на Теодул извиквала съчувствие у мнозина, и те го съветвали да изпълни волята на градоначалника, за да спаси живота си. Други пък подвиквали на Агатопод: - Детски ум ли имаш, та не разбираш кое е полезно за живота ти? Когато пристигнали в тъмницата, те били затворени заедно с престъпниците, осъдени за различни престъпления. Още първата нощ Господ удостоил верните Си служители с чудно видение. Като се събудили в полунощ, те паднали на колене, навели ниско глави и до разсъмване се молили. Молитвата им била съсредоточена и искрена. Сякаш с едни уста те изричали чувствата си на любов и признателност към Бог, Който им дал сили да устоят срещу сегашните изкушения, и Го молели да не ги лишава от Своята помощ при предстоящите им страдания: - И сега, о Боже, укрепи ни с небесна сила, та с Твоята помощ мъжествено да претърпим предстоящите мъчения и да преминем в Небесното царство. Тази молитва силно подействала на затворниците. Мнозина от тях очаквали смъртна присъда или много тежки физически наказания. В момента обаче те забравили всякакъв страх, дошли при християните, паднали пред краката им, искрено се разкаяли за греховете си и ги молели да им открият как могат да се спасят от духовната смърт. Агатопод и Теодул им благовестили евангелското слово и им посочили пътя към спасението. Около проповедниците се събрали не само затворниците. При тях дошли и много хора, които живели близо до тъмницата. Всички с радост слушали благодатните думи, които се изливали от устата на Божиите раби. Уплашен, началникът на тъмничната стража побързал да съобщи това на градоначалника: - Ако двамата християни, които сега са затворени, не бъдат погубени в най-скоро време, мнозина ще изоставят боговете и ще повярват в Бога, Когото те проповядват. Градоначалникът веднага повикал при себе си Агатопод и Теодул и започнал отново да ги убеждава да изпълнят волята на императора, като принесат жертва на идолите. Както и преди, и двамата останали твърди и решително отказали да изпълнят съвета му. Фаустин не могъл повече да сдържи гнева си и заповядал, жестоко да бият Теодула. Той обаче спокойно понесъл наказанието, като продължавал да проповядва името на Иисус Христос. След това градоначалникът поискал от Теодул да му предаде християнските книги, но той му отговорил: - Ако съм сигурен, че ти искаш да узнаеш истината и да се откажеш от заблужденията си, аз с радост щях да ти донеса книгите на пророците и апостолите, но понеже съм убеден, че имаш лоши намерения, няма да ти предам Божия дар. Фаустин още повече се разгневил и започнал да заплашва Теодула със смъртно наказание. - Няма да те пощадя. Ще заповядам да нарежат тялото ти на късове и ще ги хвърля за храна на зверовете, ако не ме послушаш – казал му той. - Тялото ми е готово за мъки. Прави с него каквото искаш, но аз няма да предам свещените книги да бъдат поругани – отговорил твърдо Теодул. За да сплаши мъченика и да го принуди де са откаже от вярата си, градоначалникът заповядал да го откарат на мястото, където се изпълнявали смъртните наказания. Като видял издигнатия гол меч, Теодул преклонил глава и извикал: - Слава на моя Господ Иисус Христос, Който благоволи да пострада за нас. Укрепен от Неговата благодат, аз с радост умирам за Него. Теодул не бил посечен. Градоначалникът само искал да го сплаши. Като узнал, че Теодул не трепнал пред смъртното наказание, той отново го повикал при себе си. В това време той разпитвал стареца Агатопод. - Някакво родство ли ви свързва с Теодул? – попитал го той. - Роднински връзки нямаме, но сме свързани с обща вяра – отговорил старецът. - Думите ти показват, че вие двамата искате едно и също наказание – казал Фаустин. - Ако умрем от еднакви мъки, ще получим и еднаква награда – отговорил Агатопод. - Не те ли е срам на твоите години да се заблуждаваш като юноша и доброволно да отиваш на смърт? - Аз не се заблуждавам и надеждата ми на Христа не е суетна – отговорил Агатопод. – Похвалявам Теодула, че държи твърдо за вярата си. Аз съм по-стар от него и затова съм длъжен да му покажа по-голямо усърдие към моя Бог. Тогава градоначалникът се обърнал към Теодул: - Не се мами от думите на тоя старец – казал му той. – Не отивай безразсъдно на смърт. Той желае смъртта, защото е вече стар. Но ти си млад. Малко си живял. Защо искаш да се лишиш от този радостен живот? - Ако и да съм млад на години, аз наравно с този старец се уповавам на Бога и съм готов да пострадам за Него – отговорил Теодул. Градоначалникът заповядал да ги вържат и отново да ги отведат в тъмницата. Там дошли техните познати и приятели да изкажат своите съжаления за печалната им участ. Някои проливали сълзи. - Защо плачете? – запитал ги Теодул. - Плачем за вашето нещастие – отговорили те. - Няма защо да плачете за нас, защото ни предстои нещо по-добро – казал им той. По заповед на Фаустин двамата мъченици били оковани в тежки вериги и били откарани във вътрешната тъмница. Там ги затворили в тясна килия, за да не може никой да ги посети. През нощта Господ ги удостоил с видение, в което им разкрил каква ще бъде тяхната смърт, и как след нея ще бъдат спасени. Двамата видели на сън, че пътуват с кораб в открито, бурно море. Вълните заливали кораба и започнали да го разбиват. Всички пътници изпаднали в ужас. Някои се хвърлили в морето и започнали да се давят. А те двамата, спасени от вещото управление на капитана на кораба, облечени в бели дрехи, се озовали на планина, висока до небето. След като се събудили, те си разказали един на друг съня и се учудили, че и двамата са видели едно и също видение и с гореща молитва благодарили на Бога, че им отрежда еднаква участ. Преди да свършат молитвата си, рано сутринта, дошли войници и за трети път ги откарали при Фаустин, който и сега започнал да ги убеждава да се откажат от вярата си. Отговорът обаче бил все същият: - Ние сме християни и за името Христово сме готови да изтърпим всякакви страдания. Тогава градоначалникът издал следната смъртна присъда: \"Теодул и Агатопод, понеже отказаха да принесат жертва на боговете, да бъдат удавени в морето\". Напразно приятели и познати молели мъчениците да принесат жертва на идолите, за да спасят живота си. Теодул и Агатопод останали непреклонни. Присъдата била изпълнена. Устните им шептели молитва, когато ги хвърляли в морето, където загинали. След известно време вълните изхвърлили телата им на брега. Приятелите им ги погребали с подобаваща чест.", "date": "2019.04.05", "title": "Св. мъченици Агатопод дякон и Теодул Солунски"}
{"url": "http://www.classa.bg/%D1%81%D0%B2%D1%8F%D1%82/item/394261-%D1%82%D0%BE%D0%BD%D0%BE%D0%B2%D0%B5-%D1%87%D0%BE%D0%B2%D0%B5%D1%88%D0%BA%D0%B8-%D0%B5%D0%BA%D1%81%D0%BA%D1%80%D0%B5%D0%BC%D0%B5%D0%BD%D1%82%D0%B8-%D1%89%D0%B5-%D1%81%D0%B5-%D0%B8%D0%B7%D0%BB%D0%B5%D1%8F%D1%82-%D0%B2-%D0%B0%D0%BB%D1%8F%D1%81%D0%BA%D0%B0", "text": "Повече от 60 тона замразени фекалии ще се стопят на най-високата планина в САЩ, в Аляска, заради глобалното затопляне. Гласиологът Майкъл Лосо смята, че първите от тези отпадъци може да се появят съвсем скоро, а външният им вид няма да бъде много по-различен от обичайния, съобщава USA Today. Властите на Националния парк Денали, където се намира заснежената планина, казват, че тези отпадъци са били оставени от повече от 1200 алпинисти, които изкачват на планината всяка година. Лосо заяви, че тези отпадъци ще се появят натрошени, много влажни и биологично активни, така че трябва да се опасяваме от наличието на живи бактерии като Escherichia coli. Първите от тези остатъци, натрупани в най-ниския лагер за катерене, може да се появят още през това лято и дори през този месец, докато тези, които са на върха, ще започнат да се топят в ледника през следващите десетилетия. С оглед на сериозността и неизбежността на проблема, компанията, която ръководи предоставянето на услуги от водачи за планинарите, е решила да започне опаковане и събиране на изпражненията. Забавената мярка се подчинява на правила, които изискват да се отстранят от планината всички отпадъци от този тип, които са под височина 4000 метра. \"Проблемът с екскрементите е много реален\", заключи гласиологът Майкъл Лосо.", "date": "2019.04.05", "title": "Тонове човешки екскременти ще се излеят в Аляска"}
{"url": "http://www.classa.bg/%D1%81%D0%B2%D1%8F%D1%82/item/394262-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%89%D0%B5-%D0%B1%D1%8A%D0%B4%D0%B5-%D1%80%D0%B0%D0%B7%D0%BA%D1%80%D0%B8%D1%82%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Европейската космическа агенция обяви, че на 10 април Европейската комисия, Европейският изследователски съвет и международният проект Horizon Telescope (EHT) ще проведат пресконференция, на която ще бъде представена първата снимка на черна дупка в историята. Срещата с журналисти ще се проведе в Брюксел в 15:00 часа местно време (13:00 GMT) и там, според Агенцията, ще бъде представен \"резултатът от изследванията на EHT\". Няма повече подробности за събитието, но \"поради важността му ще бъдат проведени общо шест основни пресконференции едновременно в различни страни по света, които ще бъдат излъчвани на живо през различни платформи\". В момента не е известно какво конкретно изявление ще бъде направено. Някои специализирани портали обаче смятат, че първата снимка на черна дупка може да бъде разкрита на събитието. Досега никога не сме виждали истинска картина на това явление. От 2017 г. проектът EHT разглежда сърцето на нашата галактика, Млечния път, опитвайки се да получи картина за местоположението на Стрелец А, супермасивната черна дупка в центъра на нашето съзвездие. За тази цел EHT разчита на някои от най-големите телескопи в света, инсталирани в различни страни. Снимането на черни дупки не е лесна задача, тъй като те са буквално невидими: те поглъщат цялото електромагнитно излъчване, което означава, че нито един телескоп не може да ги открие. Поради тази причина учените от международния проект се съсредоточиха върху хоризонта на събитието Стрелец А, повърхността около черната дупка, откъдето дори светлината не може да избяга. Теоретично е възможно да се наблюдава хоризонта на събитията. При това гравитацията е толкова силна, че светлината ще обикаля около черната дупка, когато планетите обикалят около звездите, а телескопите ще я улавят. Въпреки това, хоризонтът на събитията на черна дупка е едно от най-променливите места във Вселената, а Стрелец А е заобиколен от гъст облак прах и газ, който пречи на телескопите. Следващата седмица ще знаем първите резултати от Event Horizon Telescope и независимо от онова, което бъде разкрито на тази пресконференция, вероятно то ще бъде нещо невиждано никога досега.", "date": "2019.04.05", "title": "Следващата седмица ще бъде разкрита първата снимка на черна дупка в историята"}
{"url": "http://www.classa.bg/%D1%81%D0%B2%D1%8F%D1%82/item/394263-%D0%BA%D0%BE%D0%B8-%D1%81%D0%B0-%D1%83%D0%B0%D0%B9%D1%82%D1%82%D0%B5%D0%BA%D1%81%D0%B8%D0%B0%D0%BD%D1%86%D0%B8%D1%82%D0%B5-,-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D0%BB%D0%B8-%D0%B2%D1%8A%D0%BB%D0%BD%D0%B5%D0%BD%D0%B8%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "\"Мексиканците са по-гринговци от гринго\". Един вид бяло превъзходство на мексиканците, подправено с капка класицизъм. Те са \"уайттексианци\", категория, която се появява в социалните мрежи, за да обозначи сектор от населението на Мексико, идентифициран с привилегированите класи и техните чуждоземни вкусове. Неологизмът, съставен от англо-саксонските думи \"уайт\" (бяло) и \"мексиканско, идва от акаунт в Twitter @LosWhitexicans, на 3 октомври 2018 г. Изображението на профила показва бившия кандидат за президент Рикардо Аная, заедно с поредица от хора, облечени в яке с надпис \"Мексико е лайна\", дреха, възприета от мексиканските висши класове в знак на протест срещу изявленията на Американският президент Доналд Тръмп срещу мексиканците. Противоречията, предизвикани от този акаунт през последните месеци, идват от критики, натоварени с ирония срещу мексиканците от висшата класа, идентифицирани с \"Американския начин на живот\", насърчаван от САЩ. или запленени от кралското семейство в Испания, като в същото време пренебрегват мексиканските традиции. Авторите признават, че са създали този профил, за да се присмеят на различни теми, като например хора, които започват бизнес с пари от родителите си, напускат страната по време на прекъсване на водоснабдяването, прекарват уикенда в Маями или говорят на английски с техните мексикански приятели. Също така хора, които носят банери на английски език на митинг срещу президента на Мексико. Онези мексиканци, които празнуват победата на Патриотите от Нова Англия, футболен отбор, чиято емблема представя героите на американската независимост ... и тези, които правят типичната рокля на местните народи обект на „мода\". По този начин акаунтът се опитва да се подиграе на един сектор от населението на Мексико, където расизмът и класицизмът са общи нагласи. Това се вижда от противоречието, породено от номинацията за Оскар за най-добра актриса, на Ялица Апарисио. По този начин „уайттексиканците\" могат да бъдат като всички, чието пристрастие към чуждестранното се използва като потвърждение на техния социален статус - феномен, който се среща ежедневно в реклами, новини и други области. Въпреки това, позицията на критиците на \"уайттексианците\" също има и свои критици, защото те гарантират, че тези, които поставят под въпрос нагласите на привилегированите класи, са социално негодуващи. Тази ситуация породи голямо вълнение в социалните мрежи с полярно разделени мнения....", "date": "2019.04.05", "title": "Кои са \"уайттексианците\", предизвикали вълнение в Мексико?"}
{"url": "http://www.classa.bg/%D1%81%D0%B2%D1%8F%D1%82/item/394256-%D0%B5%D1%81-%D0%B5-%D0%BF%D1%80%D0%BE%D1%82%D0%B8%D0%B2-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%BA%D1%8C%D0%BE%D0%B2%D0%B5%D1%88%D0%B8", "text": "Лаура Кьовеши е разследвана от Отдела за престъпленията в съдебната система по обвинения в злоупотреба със служебно положение, получаване на подкуп и лъжесвидетелстване. Съветът на Европейския съюз и Европейският парламент не постигнаха съгласие за избора на първия главен европрокурор, съобщава БНР. Съветът на ЕС е препотвърдил подкрепата си за френския кандидат Жан-Франсоа Бонер с мотива, че главният прокурор трябва да бъде опитен и независим професионалист. Оттам добавят, че мандатът му от 7 години предполага да изгради административна и операционна структура на главната прокуратура на общността и да установи добри връзки с националните съдебни власти.     Европарламентът пък стои зад кандидатурата на румънката Лаура Кьовеши. Вчера румънският Върховен касационен съд  отмени мерките за неотклонение на Кьовеши и тя вече може да напуска страната. Лаура Кьовеши е разследвана от Отдела за престъпленията в съдебната система по обвинения в злоупотреба със служебно положение, получаване на подкуп и лъжесвидетелстване. Мнението на Кьовеши е, че разследването цели да предотврати участието й в надпреварата за поста на първия главен европрокурор. Редица европейски официални представители призоваха тя да бъде оставена свободно да участва в надпреварата.    ", "date": "2019.04.05", "title": "ЕС е против избора на Кьовеши"}
{"url": "http://www.classa.bg/%D1%81%D0%B2%D1%8F%D1%82/item/394257-%D0%B2%D0%BC%D0%B5%D1%81%D1%82%D0%BE-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%B8-%D1%81%D1%82%D0%B0%D0%BD%D0%B0%D1%85%D0%BC%D0%B5-%D1%81%D1%82%D0%B5%D1%80%D0%B8%D0%BB%D0%BD%D0%B8", "text": "Знам, че и от двете страни  на барикадата ще ме намразят, защото сега е модерно да си краен. И все пак – да видим дали може да съществува балансиран модел на толерантност, в който наистина най-после никой не е засегнат. Едва ли… но да видим. Да започнем с нещо, което мнозина се опитват да пренебрегнат: хората не сме равни. Ако се съмнявате, погледнете ме мене, сега погледнете Брадли Купър, сега пак ме погледнете мене, погледнете Брадли Купър. Още ли мислите, че сме равни?  Така работи светът. Истината е, че се бутаме от крайност в крайност. От краен расизъм до крайна толерантност. И двете са девиантни поведения на групи хора. От крайна омраза към малцинства, до прекалено „побутване“ на тези малцинства напред, за сметка на другите. От крайно погазване на правата на жените, до крайно погазване на правата на мъжете. Помните ли онази странна играчка, наречена „Люлката на Нютон“? Исак Нютон е откривателят на закона за запазване на енергията. Играчката демонстрира закона на практика. Става  дума за онези 6 топчета, закачени на достатъчно дълги въженца, които си предават енергията при удар. Удряте първото и последното излита, когато се върне, то удря останалите и онова – първото – полита. Винаги единият край е в движение (говорехме за крайности), НО, рано или късно топчетата се успокояват и застават в покой.  Мислете си за този пример, докато четете целият този текст.  Цялото общество, целият свят представлява „Люлката на Нютон“ и се мята от крайност в крайност, но енергията намалява. И това е за добро. Защото покоят ще донесе равновесие, няма да има нужда от толерантност, защото ще е естествена част от живота, няма да има расизъм, няма да има дискриминация. Възможно е обаче да успеем да унищожим планетата преди достигането на тази точка на покой. Съжалявам за липсата на оптимизъм.  Както и да е. Малко примери за това защо сме още далеч от този момент: .  .  И още: . „… “ Не забравяйте, че споменатите по-горе са били „гласове“ на кампании, срещу които са работили в личните си животи. Но са били шумни гласове! Никога не съм се доверявал на някой, който прекалено много говори, вика, обещава, обвинява, размахва пръст, спори… на такива като тия двамата, с други думи. Много крайните имат други планове в главата си, имайте го предвид.  Ето защо мразя крайните изцепки на толерантност, които са всичко друго, но не и толерантност.  Защо не са ли ? Да отнемаш и потъпкваш права, за да даваш другиму, не е толерантност, точно както един поробител да смени друг поробител, като го изгони, не е свобода, а си е  все робство, но с различни господари .  Аз смятам себе си за безкрайно либерален и толерантен човек. И точно като такъв виждам как псевдо-толерантните унищожават каузата. Наричам ги „хищници“. Всеки от тях има друг план в главата си – някой прикрива истинската си същност и си създава фалшива, за да избегне подозренията, друг пък е бил жестоко наранен и търси отмъщение. Рядко толерантността им е в главата, защото не биха си позволили да потискат други в името на тяхната идея.      Някои пък си правят реклама, а други  чисто и просто се страхуват да не бъдат обвинени и затова преиграват . Но на никой в главата му не е истинската форма на толерантност. Усещам как много хора ме намразват в момента. И се чудят какъв страх и какви реклами са ми в главата пък на мен. Ето какви: Димитър Маринов е първият българин, качил се на сцената на Оскарите, участвал във филм на годината. Няма да коментирам отношението към него тук в България, беше грозно, много грозно и то от хора, които се смятат за толерантни. Но ги разбирам, наранени са и са чувствителни, всеки е преживял нещо, което го тормози.  Та този актьор простичко ни разказа как, заедно с екипа на филма „Зелената книга“, участва във фестивал, качва се на сцената и след това следва една ужасия. Връщат се зад сцената, за да се приготвят (цитирам последователността по памет, съжалявам) за ново появяване и връчване на наградите. Само че им казват, че не могат да излязат всички, защото „толкова много бели мъже“ на сцената не изглеждало много готино… дразнело окото. Това, драги зрители, е страхът на организаторите, примесен с желанието им за реклама – ето ви пример, олицетворяващ и двете.  Човекът е българин, нямащ нищо общо с американския расизъм, това първо; второ: е евреин… нали… ако ще си говорим за дискриминиран и преследван народ; трето е имигрант, който е рискувал живота си (за самия него трябва да направят филм, ако питате мене!); и четвърто: е политически затворник.  И не го пуснаха да се качи на сцената, защото, видите ли, има неправилен цвят на кожата. Сега и той е засегнат и започва да говори – да нанася удари по своему. Люлката на Нютон… раз-два, удар-удар, цък-цък…  Малко по-горе казах, че псевдо-толерантните унищожават каузата. Как мислите, че се е почувствал Махершала Али, актьорът, който изигра чернокожият д-р Шърли, жертва на расизъм? Според мен му е станало крайно неприятно да види как един човек е пренебрегнат, заради цвета на кожата му. Знаете ли защо? Защото Али е нормален човек и толерантността му е част от природата, а не знаме за веене. Как мислите, че се чувстват милионите чернокожи, които разбират за тази несправедливост и отгоре на всичко някой им казва, че го прави в тяхно име?  Познавам хомосексуални, които, когато видят някой да преиграва, крещейки защита в тяхно име, са казвали: „О, не, пак ли…“ И просто няма как да не припомня още веднъж ето това: през 2014 г. човечеството постигна нещо нечувано дотогава и приземи космически апарат („Розета“) върху комета. Исторически успех. Докато… някакви хора не забелязаха, че един от най-главните учени и създатели на апарата – Мат Тейлър, е бил облечен в риза, на която са нарисувани (нарисувани! не снимани) жени, които били много разголени. В стил pin-up от петдесетте. Не голи, подчертавам – сторило им се е, че са прекалено разголени. Става дума за ризата на човека. Ако не сте виждали снимките, задължително ги потърсете в Google. Това беше делото на живота му. Започна буря. Обвиняваха го, че е сексист, дискриминира жените, на негов гръб се изляха обвиненията, че в научните среди няма достатъчно жени (и за какво ви е тая наука, след като я загърбихте – не видяхте „Розета“, а видяхте и се съсредоточихте върху една риза?).  След няколко дни човекът излезе, за да се извини. Плачейки. Облечен… в черно (много показателно!). Без следа от радост. Без следа от удоволствие. Е, благодаря ви откачалки, че се изс… че изсипахте това на главата на един от най-добрите учени в света. Заради ризата му. Да каже човек, че е била щампована със свастики.       Сега обаче да видим другата страна. Сега ще се подразнят хората от другата страна на барикадата. Много често някой казва за гей общността: „Защо им трябват паради, права, глупости? Да си правят, каквото си правят и толкова“. Само че… Само че тези хетеросексуални (или както се определят те: нормални) приемат гейовете като животни, които не изпитват любов, а само плътски нужди. Тоест – да си се таковат там, кво надигат глас? Те не приемат, че „хомотата“ могат да се влюбят и да искат да прекарат живота си заедно. Сексът е само част от живота, нали? Ами, ако заживеят заедно и осиновят дете… само не крещете, че е по-добре едно дете да живее в дом, където да го подмятат, като парцал, отколкото при гей-двойка, та – осиновяват дете, но не могат да се оженят, значи само единият се води осиновител. Живеят така 10 години и осиновителят умира. Макар че заедно са отгледали детето, макар че го обичат и то ги обича, умирайки единият родител, другият се явява „никой“ в това „семейство“. Така че ги чака още един шок, след смъртта на любимия човек – раздялата и настаняването на детето в дом.      Да говорим ли за престъпленията от омраза?  Убийствата на хомосексуални, само защото са такива. Хора, които са лекари, инженери, учени, хора, които могат да променят света и да лекуват болести. Убити от едноклетъчен мозък с бухалка, защото били „педали“.  Кретенът с бухалката може да даде на света най-много тор , ще забремени някоя себеподобна и тя ще му снесе едно негово копие, е и още няколко престъпления може да даде на света.   Ето защо хомосексуалните не трябва да се отказват от това да се борят за правата си. Трябва максимално много ние, който както може, да помага за каузата, защото говорим за ЧОВЕШКИ ПРАВА! И трябва да се чува гласът ни/им. Само че без псевдо-толерантните, ако може, защото те работят за другата страна – помагат всъщност на консервативните демагози.   (пребиване с камъни…) за гейове. Защо светът се нуждае от говорене за проблемите на хомосексуалните ли? Оказва се, че много хора искат решаването на проблема с гейовете, както искат и с бездомните животни – смърт. Какво правим, когато хомосексуални продължат да се раждат? Знам какъв им е отговорът – същият като на Хитлер.  В новината за смъртното наказание има коментирали. Ето какво мислят те (без редакторска намеса):  „ “; „ “ Като цяло, вторият коментар казва следното: ислямът ми е противен, но всъщност аз по душа съм ислямист и го харесвам. Шизофрения, може би? Никаква логика, но такива хора има навсякъде и… те гласуват. Първият коментар пък… „децата искат да ни вземат на педалите да ги дават“… Толкова е тъпо, че дори не искам да го коментирам. Не само, че не е вярно, но е и признак на жестоко социално изоставане, което е плашещо. Но по-важното е, че щом някой излива такава мисъл, значи някой някога му я е налял в главата. Смятайте за каква пропаганда срещу гей общността говорим.  * Да продължим нататък.  Псевдо-толерантните ( ), освен всичко останало, дадоха и още идеи на хищните адвокати. Наистина имам чувството, че тези уж толерантни, толкова крайни „викачи“ всъщност са крайно-десни консерватори под прикритие, които ни разрушават системата отвътре и корумпират каузата ни. Както и да е. Та…  Целувката на Пулев. Мислех, че ще избегна тая тема, но уви – не. Шумните викачи дадоха идея на всеки алчен адвокат и „златотърсачка“ на света. Дадоха им идея как да изкарат още пари. Това стана преди доста години и оттогава схемата работи, съгласете се. Ако правилно сме разбрали последователността на събитията: тя е пофлиртувала с Пулев, той я е целунал, тя се стъписала, после цяла нощ е танцувала и отърквала в разни скутове на неговото парти, после някой ѝ е казал: „Скъпа, що не изкараш някой друг долар от тоя боксьор?“; и тя си е казала: „Що пà не, верно!“ Благодарим на всички, които върнаха истинския феминизъм с около половин век назад. И на всички „лъжливи овчарчета“, които изляха толкова помия и сложиха прът в колелото на борбата срещу насилието над жени, което е жесток проблем по света; на онези които се присмяха в лицето на истинските жертви, „маскирайки\" се като тях, опитвайки се да „издоят“ тяхната кауза. Повръща ми се от вас.    Днес понечвам да целуна жена и: 1). Получавам шамар или 2). Ставаме „гаджета“; утре печеля от тотото, понечвам да целуна жена и: 1). Ставаме „гаджета“ или 2). Получавам призовка… Как ще флиртуваме отсега нататък? Отиваме на среща и трябва да питаме: „Мога ли да те целуна?“ Резултат: на следващия ден жената говори със своя приятелка: „Къв мъж е па тоя! Точно да ме целуне и се спря и ме пита може ли! Мухъл!“ Втори вариант – целуваме; получаваме призовка; явяваме се в съда.  Отношенията вместо толерантни стават стерилни.  Хората живеят в още повече страх (понеже тоя, който имахме досега, ни беше малко), затваряме се в себе си, а това води до психози и изблици на агресия. Нищо – важното е на вид да го даваме готини и цивилизовани.  Сега – на всички ни е ясно, че да плеснеш такава целувка пред камера, е несериозно. Това не е свалка, а демонстрация. Било то за пред Андреа, на която иска да отмъсти за нещо, било то да се покаже готин, импулсивен, романтичен, прави го от еуфория, кой знае… Но това не беше истинска целувка. Може да си е въобразявал, че продължава нещо, което е започнало по-рано между тях. Истината я знаят само те двамата. Но той можеше да излезе от ситуация, като каже: не ме вземайте за пример. Това щеше да охлади много страстите. Можеше да каже и: вземете ме за лош пример. И да извърти нещата така, че той е жертвата на тази „златотърсачка“. Въобще можеше да реагира по-бързо, както направи самата Суши. Да си беше наел професионален PR светкавично, а не да слуша само адвокатите. Те, по правило, са мудни.  Дали аз одобрявам това, което той направи? Не. Дали одобрявам това, което Суши направи? Не.  Има и още една хипотеза, за която чух: че всичко може да се окаже просто рекламен трик. И двамата да са се разбрали да изиграят този театър, за да си помогнат един на друг. Делото ще завърши със споразумение, правата му ще се възстановят скоро, а и те са отнети така или иначе само за Калифорния, а сега целият свят изговаря имената им ден и нощ. Няма лоша реклама. Както и да е.  Но съществуването на такива случаи е до голяма степен заслуга на… точно така, на псевдо-толерантните. Които години наред бутат нещата натам. Щом могат да притиснат един от най-добрите учени на века, който направи пробив и приземи космически апарат („Розета“) върху комета… но група псевдо-толерантни го унищожиха, защото имал нарисувани жени по ризата ( ), значи могат да притиснат всеки. А от това понякога текат пари…  (за която аз бих се оженил на секундата, но както споменахме вече – не съм точно Брадли Купър…) целуна 19-годишен младеж на сцената и той театрално се строполи на земята. На това преди му казваха „шоу“. Сега вече и шоубизнесът е стерилен. Чудесно. Точно за това си мечтаех.  После се започнаха едни обвинения, едно чудо. Ето как и той стана известен. Постигнали са някакво споразумение, вероятно финансово. Учудващо е колко много хора искат пари и слава, без обаче да искат да работят за тях.  * Някой каза „расизъм“? Да поговорим за расизма. За България дори да не отваряме дума, тук всичко е: „Циганите на сапун“, „Бежанците вън“, „Маймуни“, а после същите „бели българи“ питат патетично: „Що не се интегрират, бе!“ Що ли, наистина… В света расизмът съществува. Факт. Но, когато псевдо-толерантните се включат в борбата, всичко „отива на кино“. Те създават предпоставката „гнилите ябълки“ (има ги навсякъде) от малцинствата да използват „расистката карта“ – да си правят каквото си искат и когато им потърсят сметка, да се разкрещят, че ги мачкат, защото са от малцинствата. И това дразни още повече мнозинството и вреди още повече на малцинството. Люлката на Нютон.  Да знаете, децата не се раждат расисти. Възпитават ги такива. Белите казват на децата си, че „чернилките“ са низши, искат да им вземат държавата, да ги убият… Чернокожите пък, когато възпитават децата си в расизъм, им казват, че не трябва да забравят как белчовците са ги мачкали и как са набили дядо им. Аз пък питам: защо трябва да помнят това? Това „помнене“ ражда омраза към белите, към всички бели, дори и такива, които нямат нищо общо с расизма. Омразата ражда желание за мъст, а тя – насилие, насилието ражда ответно насилие… „Око за око и светът ще ослепее“ (Ганди).  Аз пък казвам, че хората „помнят“ историята, само когато им е изгодно и само гадостите от нея, с които извиняват гадостите, които те правят или планират да направят. Другата част от историята очевидно не я помнят. Иначе нямаше да се върне фашизмът.", "date": "2019.04.05", "title": "Вместо толерантни станахме стерилни"}
{"url": "http://www.classa.bg/%D1%81%D0%B2%D1%8F%D1%82/item/394258-%D0%BA%D0%B8%D0%BC-%D0%B8%D0%B7%D0%B1%D0%B8%D1%80%D0%B0-%C2%AB%D0%B4%D1%80%D1%83%D0%B3-%D0%BF%D1%8A%D1%82%C2%BB-%E2%80%94-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "След безрезултатните втори преговори с Доналд Тръмп, Ким Чен Ун възнамерява да води страната си по „различен път”, пише анализаторът Анкит Панда в South China Morning Post. И въпреки че можеше да се реши, че на фона на напрежението със Съединените щати, Пхенян ще се сближава с Пекин, всъщност китайско-корейските отношения са изпълнени с недоверие. Затова, както предполага авторът, Ким има намерение да задълбочи контактите си с Русия. След неуспешните преговори в Ханой между Доналд Тръмп и Ким Чен Ун, дипломатическият процес за разрешаване на кризата на Корейския полуостров беше застрашен.  , пише научният сътрудник в Проекта за развитие на отбранителната стратегия на Федерацията на американските учени Анкит Панда в статията си за South China Morning Post. Още преди срещата на двамата лидери анализаторите твърдяха, че Пхенян е възстановил два големи обекта на своята ракетна и ядрена програма, които е демонтирал миналата година в рамките на договореностите, постигнати в Сингапур. Според автора на статията Ханой изобщо се е превърнал в   и за Тръмп, и за Ким.     Разбира се, за външния наблюдател рисковете от следващата среща на Ким с ръководителя на Белия дом не са очевидни, но дори и при цялата авторитарна система, в Северна Корея има своя собствена вътрешна политика. И на някои влиятелни лица в страната очевидно не харесва стремежа на вожда да се откаже от ядрената програма в полза на САЩ. Не напразно един старши севернокорейски дипломат подчерта, че когато отиде на последната среща с Тръмп, Ким Чен Ун игнорира   от  Сега, според Анкит Панда, се създава заплаха, че Ким все пак ще тръгне по загадъчния  , който той спомена по време на новогодишното си обръщение на 1 януари. Анализаторите се разминават в интерпретацията. Някои смятат, че   означава връщане към ракетните изпитания и провокации. Други смятат, че думите на Ким сочат   под формата на активно сближаване с Китай. Но отношенията между Пекин и Пхенян са пронизани от недоверие, спомня си авторът. Въпреки че Ким се среща със Си по-често от колкото с който и да е от останалите световни лидери, а след Сингапур лидерът на Северна Корея преди всичко информира за резултатите китайския си съюзник, след срещата в Ханой лидерите до сега не са се виждали. В същото време следва да се отбележи, че след последната среща с Тръмп в севернокорейските държавни медии е все по-често могат да се намерят споменавания на Русия, която според журналисти споделя с КНДР  . И въпреки че на Ким все още му предстои лично да се срещне с Владимир Путин, севернокорейският лидер осъзнава, че напрежението в отношенията между Русия и Запада открива за Пхенян прозорец на възможностите. Северокорейските власти все по-често провеждат съвместни мероприятия с руските си колеги, а миналата есен, по време на честването на 70-годишнината от основаването на КНДР, на председателя на Съвета на Федерацията Валентина Матвиенко посветиха редакционна статия в националния вестник «Нодон синмун», докато китайският представител получи едва четвъртата страница. Както заключава авторът на статията, при създалите се обстоятелства не е изненадващо сближаването на Пхенян и Москва. И нека не става дума за пълноправен съюз, но Ким очевидно сериозно е настроен към задълбочаване на отношенията с Русия - ", "date": "2019.04.05", "title": "Ким избира «друг път» — към Русия"}
{"url": "http://www.classa.bg/%D1%81%D0%B2%D1%8F%D1%82/item/394259-%D0%BB%D0%BE%D0%B2%D1%8A%D1%82-%D0%BD%D0%B0-%D0%B2%D0%B5%D1%89%D0%B8%D1%86%D0%B8-%D0%B2%D1%8A%D1%80%D0%BD%D0%B0-%D1%81%D0%B0%D1%89-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D1%81%D1%80%D0%B5%D0%B4%D0%BD%D0%BE%D0%B2%D0%B5%D0%BA%D0%BE%D0%B2%D0%BD%D0%B8%D1%82%D0%B5-%D1%81%D1%83%D0%B5%D0%B2%D0%B5%D1%80%D0%B8%D1%8F", "text": "Американците често приличат на \"войнствени сциентолози с ядрено оръжие\", пише Contra Magazin. И неотдавнашният лов на вещици във връзка с Русия удачно допълва този образ. Безпрецедентната по своя идиотизъм история за руската намеса показва, че САЩ се завърнаха в епохата на абсурда и средновековните суеверия, убеден е авторът на статията, американският журналист Ерик Марголис.     . Превод:  М.Желязкова", "date": "2019.04.05", "title": "Ловът на вещици върна САЩ в епохата на средновековните суеверия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394248-%D1%89%D0%B5-%D0%B3%D0%B8-%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%BB%D0%B8", "text": "Интересно ли ви е как изглеждат актрисите от телевизионните предавания, които бяха много популярни през 90-те години и началото на 21 век.    Интересното е, че много от тях трябваше да играят своите героини като зрели жени. Така например Джована Антонели от телевизионния сериал \"Клонинг\" в ранна възраст играе 40-годишната Жади. За целта гримьорите я състаряват с помощта на ярък контур на очите. Сега актрисата е на 40 години - феновете сравняват как е изглеждала на екрана и как изглежда сега.   Джована Антонели  (\"Клонинг\") Преди:     Сега:     Вера Фишер  (\"Клонинг\")   Преди:     Сега:     Карла Диас  (\"Клонинг\")   Преди:     Сега:     Стефани Брито  (\"Клонинг\")   Преди:     Сега:     Шанън Дохърти  (\"Чародейките\")   Преди:     Сега:     Холи Мари Комбс  (\"Чародейките\")   Преди:     Сега:     Алиса Милано  (\"Чародейките\")   Преди:     Сега:     Роуз Макгауън  (\"Чародейките\")   Преди:     Сега:     Мелиса Джоун Харт  (\"Сабрина Младата Вещица\")   Преди:     Сега:     Кристин Крук  (\"Смолвил\")   Преди:     Сега:     Наталия Орейро  (\"Дивият Ангел\")   Преди:       Сега:       Луисиана Лопилато  (\"Непокорен дух\")   Преди:       Сега:  ", "date": "2019.04.05", "title": "Ще ги познаете ли?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394249-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5-%D0%BF%D0%B0%D0%BA-%D1%81%D0%B5", "text": "Една от най-сексапилните тенисистки Марта Кревсун пак се разсъблече в социалната мрежа \"Инстаграм\". Украинката, която стана известна край телевизионното риалити \"Островът на изкушението 2\" в Италия, пусна доста горещи снимки по бански, които направо влудиха нейните фенове. Освен изброените неща брюнетката е и огромна фенка на италианския Наполи.               ", "date": "2019.04.05", "title": "Украинско изкушение пак се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394250-%D0%B2%D1%81%D0%B8%D1%87%D0%BA%D0%B8-%D1%87%D0%B0%D0%BA%D0%B0%D1%82-%D0%B3%D1%80%D0%B8%D1%88%D0%BE-%D0%B4%D0%B0", "text": "Всички фенове на Григор Димитров се надяват да върне старата си форма и отново да печели турнири, но в последно време контузии спират Гришо към върховете в световната ранглиста. Сега на хасковлията предстои участие на турнира в Монте Карло, започващ на 15 април. На профила си в „Инстаграм“ Димитров показа как запълва свободното си време. Българинът публикува стори, на която се хвали, че играе на компютърната игра ФИФА заедно със своя физиотерапевт Алгис Христов.  ", "date": "2019.04.05", "title": "Всички чакат Гришо да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394251-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Ако имате шанс днес, да се откажете от всичките си професионални задължения и изцяло да се потопите в личния си живот, го направете. В ден като днешния, насладата, която получавате от тясното взаимодействие с близките си, не може да се сравни по-никакъв начин с удовлетворението, което ще получите от добре свършената работа. ТЕЛЕЦ ( 21 април - 21 май )  Един добре организиран проект, ще върви добре и без ваше участие. Денят е благоприятен за промяна на заобикалящата ви среда, за обогатяване на знанията, изучаване предпочитанията на другите, разширяване на вижданията ви за света и съсредоточаване върху личния живот. БЛИЗНАЦИ ( 22 май - 21 Юни ) Материалната страна на съществуването ви, няма да представлява особен проблем за вас. Вашите таланти и умения са търсени и днес може да генерирате приличен доход. Също, днес ще бъде лесно да получите помощ от приятели или родителите си.   РАК ( 22 юни - 23 юли ) Обстоятелствата, ще работят за вас и всичко, което се изисква от вас, е да бъдете благодарни за живота си. Повечето от настоящите ви нужди, ще бъдат удовлетворени. Може да получите дори това, което не сте очаквали и не сте се надявали. Но е възможно да станете, малко по-нарцистични, особено ако получите много комплименти. ЛЪВ ( 24 юли - 23 август ) Денят е благоприятна за пасивно, потайно поведение. Може да сте привлечени от идеята, да останете сами. През целия ден, ще бъдете под силното влияние на впечатленията, произведени от последните събития. Може да изпитате приятни усещания, като се потопите в семейните задължения. ДЕВА ( 24-ти август - 23 септември ) Възможността за неочаквани обрати на събитията, ще се запази през целия ден. Но едва ли, могат да се очакват драстични промени. Най-вероятно, ще трябва да направите малки корекции на настоящите положителни събития. Днешните обстоятелства, ще ви позволят плавно и постепенно да се адаптирате към новия си живот, без да се налага да се разрушава, вашата стабилност. ВЕЗНИ( 24 септември - 23 октомври) Любезността, лекотата и щедростта, ще бъдат вашите козове, в житейските ситуации. Днес може спокойно, да се отдадете на вашата вродена любознателност. Дръжте очите си отворени, за всички промени, които се случват около вас. Много от нещата, ще оставят постоянен отпечатък върху съзнанието ви, заради повишената впечатлителност, чувствителност и емоционалност. СКОРПИОН ( 24 октомври - 22 Ноември ) Днешните обстоятелства, ще позволяват да се чувствате комфортно и свободно. Поради естествената си чувствителност, дълго ще си спомняте последните събития, особено тези с положителен, щастлив и вдъхновяващ край. Това е един много добър ден за активни действия.   СТРЕЛЕЦ ( 23 Ноември - 21 Декември ) Основната ви задача днес е, да поддържате правилен духовен баланс, когато имате работа с другите. Ще може да продължите, да се възползвате от щедростта на кредиторите си или да правите услуги на някой други, ако финансовото ви положение позволява това. КОЗИРОГ (22 Декември - 20 януари ) Вие мислите много, за това как работите, живете и взаимодействате с другите. Отношението ви към някого, може да играе много по-важна роля при вземането на решения за възможно сътрудничество, от логическите разсъждения. Днес може да отворите вратата, пред вашите съюзници и да ги пуснете, като им покажете всичките си тайни и слабости.  ВОДОЛЕЙ ( 21 януари -  19  февруари ) Вашите партньори или някой, който споделя хобито ви, може да стане ваш перфектен асистент, подчинен или колега. От време на време, той няма да пропусне шанса, да ви научи на нещо ново. За да разберете нечии добродетели, не натрапвайте собствените си възгледи и правила.   РИБИ ( 20 февруари - 20 март ) Прямотата, няма да ви донесе резултата, който търсите днес. Успех, ще имат само тези, които знаят как да се приспособят бързо към настоящите обстоятелства. Не започвайте каквито и да било лични проекти, важни дискусии и делови разговори.", "date": "2019.04.05", "title": "Дневен хороскоп 5 април"}
{"url": "http://www.classa.bg/%D1%81%D0%B2%D1%8F%D1%82/item/394252-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D1%80%D0%B5%D1%86%D0%B5%D1%81%D0%B8%D1%8F-%D0%B7%D0%B0-%D0%B8%D0%BD%D1%81%D0%B5%D0%BB%D0%B8%D1%82%D0%B5-%D1%82%D1%8F-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%B0%D0%BC%D0%B5%D1%80%D0%B8%D0%BA%D0%B0", "text": "Според една специфична демографска група от хетеросексуални мъже в Интернет, Америка е затънала в тежка криза. И тази криза няма нищо общо с пристрастяването към опиати и упойващи лекарства, нито с огромните дългове по студентските заеми, сексуалното насилие, полицейското насилие или дори климатичните промени и все по-стабилното засушаване на някои региона в страната. Не, според тях една друга криза представлява сериозен проблем за цялото американско общество и това е липсата на секс. И по-специално липсата на секс, който да включва тях самите. И тези хора настояват да се направи нещо по въпроса. Естествено, това само по себе си не е особена новина. Интернет винаги е давал трибуна на хората от всички спектри на обществото да изразяват гнева и неудовлетвореността си, независимо дали става въпрос за политически въпроси или за съвсем лични проблеми като например липсата на секс. И все пак тези гневни гласове на млади бели мъже стават все по-шумни и тяхната неудовлетвореност може да предизвика съвсем реално и опасни последици. Това се потвърждава и от нов научен доклад по темата. Той обобщава резултатите от Общото социално проучване на Чикагския университет, според което 23% от анкетираните американци не са правили секс през последната година - сериозен ръст спрямо 2008 г., когато делът на тези, които не са правили секс през годината, е едва около 9%.     В тази група влизат предимно млади мъже на възраст между 18 и 30 години. Сред тази демографска група 28% от младите мъже съобщават, че за последната година не са имали сексуален контакт, докато при жените в същата възрастова група, които дават същия отговор, процентите са 18%. Все още не е ясно какво точно предизвиква този спад. Според публикация в Washington Post, посветена на изследването, се предлагат няколко възможни обяснения - от вездесъщото присъствие на смартфоните (често цитиран фактор зад много притеснителни тенденции в секса и запознанствата), през възхода на масово достъпната интернет порнография, та до факта, че много млади хора продължават да живеят с родителите си и след 18-20-годишна възраст (което тотално убива либидото и у мъжката, и у женската страна). Това не е и първият път, в който се наблюдават данни, свидетелстващи за т.нар. \"сексуално засушаване\". Миналата година в сп. Atlantic беше публикувана статия, според която милениалите изживяват своеобразна \"секс рецесия\". В статията се цитират данни, според които хората, които в момента са на малко над 20-годишна възраст, е 2,5 пъти по-вероятно да не правят секс, отколкото е било при предишните поколения. И наистина, в много от тези твърдения има логика: в култура, доминирана от приложения за запознанства, в които мъжете потребители са в пъти повече от жените, не е учудващо, че някои мъже изтеглят късата клечка по отношение на секса.  Добавете към това и факта, че все повече жени, на свой ред, предпочитат да оставят връзките и интимните моменти на заден план в името на кариерата, и ситуацията се нагнетява още повече. И се получава едно разнородно общество на сексуално незадоволени мъже - т.нар. инсели, които изпитват гняв от този факт. Това са мъже, които се имат за \"добри и свестни момчета\" и искрено не разбират защо им бива отказвано това \"право\". Това понякога придобива обсесивни форми и се превръща в тезата, че тази т.нар. \"Сексуална криза\" е отговорна за всички злини и проблеми на обществото, и че жените са единствено отговорни за поддържането й - аргумент, който в момента се отстоява от много Reddit форуми, посветени на правата на мъжете. В различни страници като r/BlackPillScience (форум, посветен на псевдонаучни обяснения на човешкото сексуално поведение) и r/mensrights много Reddit потребители намират в изследването доказателство за правотата си. Те приписват резултатите на все по-завишените (според тях неоправдано) сексуални стандарти на жените, както и на тезата, че \"все повече жени концентрират сексуалността си върху все по-малък кръг от мъже\". В инсел културата това се определя като \"правилото 80/20\", произлизащо по принцип от икономически принцип на Парето, който в този случай бива предефиниран. Според \"Правилото 80/20\" 80% от жените се фокусират върху 20% от мъжете, оставяйки останалите мъже без внимание (и без секс). \"Според мен това е дългосрочната последица от женската сексуална свобода. Жените имат последната дума за секса\", заявява един потребител на Reddit.  Мнозина обвиняват феминизма, че е породил тази промяна, като предричат, че \"мъжете ще избягат и ще се оженят в чужбина\". Според тези прогнози феминистките ще останат сами с котките си. Инселите вярват, че постепенно по този начин феминизмът ще отмре и едва след това ще може да започнат отново някакви що-годе нормални взаимоотношения между жени и мъже. За други във форумите това изследване е негласно потвърждение и израз на подкрепа за тезаите им. Иначе казано - началото на повратната точка в отношенията. Въпросът е, че всичко това започва да се превръща в реален проблем. И то не защото чувствата на тези млади мъже са наранени, а самите те са разочаровани. Проблемът идва оттам, че тезите, поддържани от тях и отстоявани в подобни Reddit форуми, обвиняват изцяло жените за \"лишаването\" от секс, а това може да доведе до наистина ужасяващи последици. За това свидетелстват и многобройните актове на насилие срещу жени, идващи от инсел общността. Още е пресен примерът от нападението в Торонто от миналата година, при което самообявилият се за инсел Алек Минасян причини с микробус смъртта на 10 души и рани още много други. Друг запомнящ се пример е и превърналият се в своеобразен мъченик за каузата на инселите Елиът Роджър, който убива 6 души през 2014-а при престрелка в Санта Барбара. Манифестът на Роджър от 141 страници и до днес се разпространява като \"верою\" на инселите по форумите в интернет.  Тезата, че жените \"дължат\" секс на мъжете и че мъжете, които са лишени от този \"ресурс\", ще продължават да извършват гротескни актове на насилие, се разпространява не само от склонни към насилие женомразци онлайн, но и от привидно рационални, уравновесени хора. Част от опасната привлекателност на лицето на \"алт-десницата\" Джордан Питърсън е, че неговото базово послание за лична отговорност е оформено така, че лесно да се поглъща от подобни отхвърлени хора, но същевременно е маскирано достатъчно добре, че да не се забелязва просто така. Така например Питърсън говори за неща като \"задължителна моногамия\", за да се предотвратяват масови убийства от сексуално неудовлетворени мъже. Междувременно все по-честно разочаровни от липсата на успех в приложенията за запознанства млади мъже започват да залитат бързо от дискусии за неудовлетореността от Tinder и Bumble към привидно логични оценки, повтарящи твърдения като \"правилото 80/20\".  Още има граница между инсел културата и общата сексуална неудовлетвореност, но тя става все по-размита. А с това радикалните идеи на крайното дясно все по-благодатна почва.", "date": "2019.04.05", "title": "Заплахата от \"сексуалната рецесия\" - за инселите тя е виновна за всички проблеми в Америка"}
{"url": "http://www.classa.bg/%D1%81%D0%B2%D1%8F%D1%82/item/394253-%D1%81%D0%B0%D1%89-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D1%8F%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%B4%D0%B0-%D1%81%D0%B5-%D0%BA%D1%80%D0%B8%D1%8F%D1%82", "text": "В наши дни в САЩ, поне в Демократическата партия, хомосексуалността вече не е пречка пред политическата кариера: във вторник лесбийка беше избрана за първи път за кмет на Чикаго, а изненадващо появил се кандидат за надпреварата за Белия дом е млад кмет гей. На парламентарните избори през ноември вече беше подобрен един рекорд. Рекорден брой ЛГБТ кандидати се явиха на тях и спечелиха. „Никога нямаше да стигна дотук без съпругата ми Ейми“. Под аплодисментите и радостните възгласи на тълпата, скандираща името й, новоизбраната кметица на Чикаго Лори Лайтфут във вторник вечерта влезе в американската история. „Тази вечер ни гледат много малки момичета и момчета, и те виждат началото на нещо… различно“, заяви тя. „Те виждат град, който се възражда, в който цветът на кожата ви няма значение, в който не е важно кого обичате, стига да обичате“. На няколкостотин километра оттам друга демократка, Сатя Роудс-Конуей, също празнуваше изборната си победа. Тя стана първата открита лесбийка, избрана за кметица на Медисън, в щата Уисконсин. „Да говорим открито“ Какъв е ключът към безпрецедентните победи? Значителната промяна в разбиранията на електората. Близо 70 на сто от избирателите заявяват, че „не виждат проблем“ (54 на сто) или дори се отнасят „с ентусиазъм“ (14 на  сто) към идеята гей да се кандидатира за Белия дом, показва проучване на Ен Би Си/Уолстрийт джърнъл. През 2006 г. този сбор не надхвърляше 43 на сто. Това е добра новина за Пийт Бутиджидж, малко известен кандидат на демократите, който предизвика изненада в началото на своята надпревара за поста президент на САЩ. Само 37-годишен, този бивш военен и практикуващ християнин е пионер в много отношения: избран за най-младия кмет на Саут Бенд в Индиана, сега той е най-младият претендент за Белия дом и  първият кандидат на голяма партия, който не крие своята хомосексуалност. Омъжен от юни 2018 г. Пийт Бутиджидж е открит хомосексуалист, но не превръща това в централна тема на кампанията си.     „", "date": "2019.04.05", "title": "САЩ: хомосексуалните политиците вече нямат нужда да се крият"}
{"url": "http://www.classa.bg/%D1%81%D0%B2%D1%8F%D1%82/item/394254-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BF%D1%80%D0%BE%D1%81-%D0%BE%D1%82%D1%81%D1%8A%D1%81%D1%82%D0%B2%D0%B0-%D0%BA%D0%B0%D1%82%D0%BE-%D1%82%D0%B5%D0%BC%D0%B0-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B8%D0%B7%D1%80%D0%B0%D0%B5%D0%BB", "text": "В обстановката на изострена предизборна кампания с много размени на обиди и малко думи по същество, конфликтът на Израел с палестинците многозначително отсъства като тема. Управляващата партия „Ликуд“ на премиера Бенямин Нетаняху не предлага никакъв план за това, което мнозина смятат за най-екзистенциалния проблем на страната. Неговият главен съперник в изборите на 9 април с недомлъвки говори за „разделяне“, а партньорите хардлайнери (от коалицията) на Нетаняху открито говорят за немислимата някога идея за анексиране на целия или на части от Западния бряг. За палестинска държава – предпочитаното за международната общност решение през последните две десетилетия, вече не се говори.     Това е в пълен контраст с предишните избори, когато мирът с палестинците бе централна тема за избирателите. Тази очевидна липса на интерес е отражение на ширещото се в Израел разочарование от годините на безплодни усилия за постигане на мир. Но това свидетелства и за успеха на Нетаняху да изтласка темата от дневния ред. Възползвайки се от вътрешните палестински раздори и провеждайки понякога противоречиви политики, Нетаняху успява да управлява конфликта, без да засяга по-важния въпрос как двата взаимносвързани народа ще живеят заедно занапред. Силната подкрепа от администрацията на Тръмп му дава допълнителен импулс. „Мирният процес в момента е в кома“, – каза Шмуел Роснер, старши изследовател от Еврейския институт за народна политика. – Няма големи надежди за намиране за жизнеспособно решение в близко бъдеще, така че хората могат просто да избутат проблема в задънена улица, докато той отново изплува някой ден и започне да ги преследва.“ Нетаняху пое премиерския пост в началото на 2009 г. и под силен натиск от тогавашния американски президент Барак Обама неохотно заяви, че подкрепя идеята за независима палестинска държава, макар и с много условия, които бяха отхвърлени. Нещата бързо тръгнаха надолу и сериозни мирни разговори така и не се състояха по време на мандата на Обама. През годините като премиер Нетаняху многократно хвърляше вината върху палестинците, обвинявайки президента Махмуд Абас – който е за споразумение чрез преговори с Израел – в подстрекателство и подкрепа за „терора“. В същото време той поддържаше задкулисно сътрудничество в сферата на сигурността със силите на Абас на Западния бряг за съвместна борба срещу екстремистката групировка „Хамас“. В контролираната от „Хамас“ ивица Газа Нетаняху често участваше във въоръжени сблъсъци, но води и задкулисни преговори със заклетия си враг с надеждата да поддържа спокойна обстановка. Администрацията на Тръмп допълнително тласка палестинците в задънена улица, като оряза стотици милиони долари помощи за тях и призна Йерусалим за столица на Израел. Това подтикна палестинците да скъсат връзките със САЩ. Дългоочакваният мирен план, който Белият дом обещава да представи след изборите, няма голяма перспектива, ако изобщо някога види бял свят. Мирният процес е дълбоко замразен и затова може би не е изненада, че никоя от големите израелски партии не говори за палестинците. „Палестинската кауза днес напълно отсъства от израелските избори, а когато се появява, то е само в негативен контекст“, каза Ахмед Мадждалани, висш палестински служител. „Това е обезпокоително, защото показва, че нещата вървят от лошо по-лошо“. Палестинците искат Западния бряг, Източен Йерусалим и ивицата Газа (територии, завладени от Израел в близкоизточната война от 1967 г.) за своя независима държава. Така нареченото решение въз основа на принципа за две държави се ползва с широка международна подкрепа като най-добрия начин за прекратяване на конфликта. Ако Израел продължи да властва над милиони палестинци, логиката сочи, че те постепенно ще се откажат от мечтата си за държава, а вместо това ще поискат израелско гражданство и пълно равноправие. При такъв сценарий Израел няма как повече да бъде едновременно и еврейска и демократична (държава). Израелците обвиняват палестинците в отхвърляне на „щедри мирни предложения“, последното от тях в края на 2008 г. – нещо, което палестинците отричат. Израелците се позовават също и на изтеглянето си от Газа през 2005 г., което откри пътя за „Хамас“ да вземе властта от силите на Абас две години по-късно. Преди изборите няколко религиозни и националистически партии наред с индивидуални членове на нетаняховата „Ликуд“, открито призоваха за анексиране на части от или на целия Западен бряг.Тези планове включват редица предложения за палестинците, включително право на жителство, но без право на глас, евентуално и гражданство или финансови стимули за емигриране. Остава неясно колко силно тези партии – потенциални коалиционни партньори на Нетаняху, ще настояват на своето, макар че неотдавнашното решение на Тръмп да признае анексията на окупираните от Израел Голански възвишения доведе до засилване на призивите за анексиране на територии на Западния бряг. Говорителят на „Ликуд“ Ели Хазан каза, че не очаква анексията да бъде на дневен ред. Според него партията „силно вярва“ в статуквото. „Ние сме и срещу еднодържавното решение, и срещу двудържавното решение. И двете могат до доведат до края на Израел като еврейска и демократична страна“, посочи той. Според Йоханан Плеснер, председател на Израелския демократичен институт и бивш депутат, Нетаняху няма да се поддаде на призивите за анексия. „В края на краищата, анексирането на Западния бряг е прерогатив на премиера“, каза той. Главният съперник на Нетаняху, бившият началник на генералния щаб Бени Ганц, дава известна надежда на „лагера на мира“. Програмата на неговата партия „Синьо и бяло“ отделя няколко изречения на палестинците, обещавайки „нови хоризонти за политическо уреждане“ и ангажимент да се работи с арабските съседи за намиране на начин „да се задълбочи разделянето“. Там обаче не се споменава за палестинска държава и се казва, че Израел ще продължи да контролира части от Западния бряг и никога няма да раздели Йерусалим. Според бившия палестински преговарящ (с Израел) Гасан Хатиб, липсата на интерес от израелска страна вреди на палестинците в краткосрочен план, но е много по-лоша за Израел в дългосрочен план. „Това означава край на двудържавното решение, – каза той. – Алтернативата ще бъде система на апартейд а това ще причини огромни вреди на израелската демокрация и на имиджа на Израел.“ Йоси Бейлин – един от главните архитекти на историческото временно мирно споразумение на Израел с палестинците от 1993 г., каза, че политиката на Нетаняху има катастрофален ефект върху изгледите за мир. Въпреки това той е уверен, че решението за две държави един ден ще бъде възприето поради липса на алтернативи, и дори вярва, че Ганц „със сигурност“ ще търси мирно споразумение, ако бъде избран. По ирония на съдбата мирният план на Тръмп, ако бъде представен, ще укрепи позициите на Нетаняху, смята Бейлин. Ако бъде избран, за Нетаняху ще бъде трудно да се противи на предложението на неговия близък приятел,, докато в същото време неговите хардлайнерски настроени коалиционни партньори ще се противопоставят на всякакви отстъпки към палестинците. „Въздействието на този план може да е много интересно“, каза Бейлин. БТА", "date": "2019.04.05", "title": "Палестинският въпрос отсъства като тема от изборите в Израел"}
{"url": "http://www.classa.bg/%D1%81%D0%B2%D1%8F%D1%82/item/394255-%D0%B0-%D1%81%D0%B5%D0%B3%D0%B0-%D0%BD%D0%B0%D0%BA%D1%8A%D0%B4%D0%B5", "text": "Венецуела стигна до задънена улица. Затънала е в безпорядък, социално-икономически хаос, непроследими престъпления и затъване в хуманитарна катастрофа, която води до бавна, но стабилна гибел на населението. Преките причини за това са недостиг на храна, вода, електричество и медикаменти, както и хиперинфлацията - 3 млн. процента годишно. Икономиката на страната е в упадък от 2014-а година насам. Но по-дълбоката причина е тиранията, упражнявана от социалистическия режим на Венецуела, която се крепи, благодарение на въоръжените части на кубинското разузнаване и методи, които включват арести, преследвания и измъчване на опонентите.     Ситуацията на институционално ниво е едновременно мрачна и объркана. Учредителното събрание на Венецуела, което беше избрано през 2015-а, обяви през февруари тази година, че мандатът на президента Николас Мадуро е нелегитимен и като цитираха конституцията, обявиха председателя Хуан Гуайдо за действащ президент. Всичко това - с цел да се ускори окончателното отстраняване на Мадуро от управлението. Повече от 50 държави признаха Гуайдо за легитимен президент, въпреки че междувременно Мадуро му наложи възбрана от 15 години за заемането на държавни длъжности. Така Венецуела се оказа с двама президенти, две законодателни власти и два върховни съда. В някои страни от Организацията на американските нации Каракас има по двама посланици. С идването на Гуайдо някои оптимистично прецениха, че диктатурата е към своя край и мирът и демокрацията ще бъдат възстановени. Те пренебрегнаха упоритостта на поддръжниците на режима, висшите военни и кубинските агенти, които се стремят Мадуро да запази властта си. Положението може да бъде обобщено с две думи - смазваща несигурност. Никой не знае кога и как ще свърши всичко това, но анализите могат да помогнат да си представим различни развития, някои от които включват смяна на режима, а други - запазване на статуквото. Разбира се, винаги могат да се случат няколко сценария едновременно. 1. Статуквото се запазва за неопределен период от време с непрекъснати молби от страна на режима за хуманитарна помощ, докато кубинските власти, Русия и Китай спомагат Мадуро да остане на власт. В края на мандата му режимът свиква парламентарни и президентски избори. 2. Международните санкции засягат търговията и финансовите трансакции като включат и край на вноса на венецуелски петрол в САЩ. Доходите на режима спадат с 80% или дори биват изцяло прекъснати. Икономиката изпада в колапс. 3. Способността на режима да предоставя услуги, да субсидира намалената си база от социални помощи и да подкупва военните спада значително.  Това разклаща основите на властта и подкопава лоялността към нея. Избухват безредици или улични бунтове, в които се включват и държавни служители от средната класа, които настояват за оттеглянето на Мадуро. Или свалят президента от поста му и установяват своята власт. 4. Вътрешното напрежение и международният натиск се усилват, а Русия и Китай започват да се съмняват в устойчивостта на режима. Популярността на Гуайдо в родината му и извън нея нараства, както и способността му да мобилизира населението и да генерира подкрепа дори и у военните. Режимът започва да се клати. Мадуро започва преговори с Гуайдо и се съгласява на провеждането на избори в присъствието на международни наблюдатели или приема мирно да напусне страната в замяна на имунитет за поддръжниците му. Гуайдо вече официално придобива властта и насрочва парламентарни избори. 5. Репресиите се засилват, а хуманитарната и миграционна криза се влошават.  Сблъсъците по границите стават все повече като застрашават сигурността и стабилността и в съседните на Венецуела държави. Групата \"Лима\" с подкрепата на САЩ и Европейския съюз моли Съвета на ООН да упълномощи организирането на хуманитарна намеса в рамките на \"Отговорност и защита\". С или без одобрението на ООН се сформират междуамерикански хуманитарни сили под егидата на Организацията на американските държави и Гуайдо официално идва на власт. 6. Съединените щати засилват финансовата и дипломатическата си блокада. Мадуро настоява за разговори и започват директни преговори с президента Тръмп с молбата да бъдат организирани легитимни избори или Мадуро и съюзниците му да напуснат Венецуела. 7. Дезертьорите от армията (над 1000 военни вече са дезертирали) сформират бунтовническа групировка с помощ от други държави (финанси, оръжие и насоки за действие), започват бунт и свалят правителството, както се случи в Никарагуа през 90-те. 8. Напрежението и конфликтите по границите нарастват и заплашват регионалната стабилност. САЩ се намесват едностранно, за да свалят режима по примера на Панама от 1989-а и Гренада от 1983-а като последиците от подобен ход са непредвидими...", "date": "2019.04.05", "title": "А сега накъде?"}
{"url": "http://www.classa.bg/%D1%81%D0%B2%D1%8F%D1%82/item/394246-%D1%87%D0%B5%D1%80%D0%BD%D0%B8%D1%8F-%D0%B3%D0%B5%D0%BD%D0%B8%D0%B9-%D0%BE%D1%82-%D0%B8%D0%B7%D1%80%D0%B0%D0%B5%D0%BB", "text": "Михо предупреждава: този специалист действа мръсно и безмилостно, а цялата му стратегия се основава на клевета на противника. Бившият президент на Грузия и бившият губернатор на Одеса Михаил Саакашвили каза, че Петро Порошенко е наел \"черния PR\" Моше Клуфът.      С негова помощ настоящият украински лидер възнамерява да постигне победа над Владимир Зеленски във втория кръг на изборите. Саакашвили предупреждава: Клуфът действа мръсно и безмилостно, а цялата му стратегия се основава на клеветата на противника. Самият Моше е гражданин на Израел, но е свикнал да се проявява във външни сцени. Например, бивш негов клиент е грузинският министър-председател Бидзина Иванишвили. Познаваме го в Грузия, където е работил за олигарха Иванишвили. Тази теза, че Зеленски е марионетка, е негова работа, а през следващите дни той ще извърши серия от мръсни трикове срещу Зе \", пише Саакашвили в своя Facebook. Фактът, че Моше Клуфът вече е пристигнал в Киев е доказан от неговите страници в социалните мрежи. След първия срив той внимателно потрил постовете си със снимки от украинската столица. Социолозите вече са предсказали победата на Зеленски във втория тур на изборите с резултат от 49,4%.", "date": "2019.04.05", "title": "\"Черния гений\" от Израел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394247-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B7%D0%B0", "text": "Все пак и ние сме хора, няма да се къпем облечени. Това твърдят учителки от Русия в новата инстаграм вълна, която бързо се разпространява в Интернет. Тяхната колежка - 38-годишната Татяна, била изхвърлена от училище заради разголени снимки по бански, публикувани в социалната мрежа.                \"Обличате се като проститутка\", казали на учителката, след което я уволнили. 38-годишната жена наистина се обличала с къси поли, а в мрежата понякога публикувала свои снимки по бански. Някои родителите на децата, които учела, твърдели, че това оказва лошо влияние върху тях. Според тях така момчетата били предизвикани от нея и започвали да проявяват плътски желания. Случаят на педагожката Татяна Кувшинкова предизвика сред колежките й в цялата страна вълна от недоволство. Изгонената учителка получила подкрепа от тях, които след отстраняването й започнали да публикуват свои разголени снимки с хаштаг #учителитесъщосахора.", "date": "2019.04.05", "title": "Уволниха учителка за..."}
