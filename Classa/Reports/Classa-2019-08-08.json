{"url": "http://www.classa.bg/%D1%81%D0%B2%D1%8F%D1%82/item/398678-%D0%BA%D1%80%D0%B0%D1%8F%D1%82-%D0%BD%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0-%D0%B8-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B8-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B4%D0%B5%D0%B4%D0%BE%D0%BB%D0%B0%D1%80%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "В телевизионно предаване, анализаторът Макс Кайзер разгледа причините за златния бум и доколко той има общо с хаоса, който централните банки създадоха и за най-задлъжнелите американски компании. Макс интервюира Майкъл Пенто от PentoPort.com за 14-трилионния държавен дълг с отрицателни резултати, за пазара на злато и за информацията, че JP Morgan, съветват своите богати клиенти, като препоръчват да продават доларите си и да купуват злато. Макс Кайзер смята, че настоящата тенденция на повишаване на цената на златото се дължи на \"хаоса\", причинен от централните банки с хиперинфлацията на 14 трилиона долара глобален държавен дълг, който в момента съществува с отрицателна лихва. След финансовата криза през 2008 г. стойността на златото се повиши с над 100%, от 800 на 1 920 долара през септември 2011 г., впоследствие изпита значителен спад и след това стагнира в продължение на шест години. Въпреки това сега са изпълнени всички условия благородният метал да достигне цена от 3000 или 4000 долара, прогнозира той. \"Това е краят на неолиберализма и глобализацията и началото на период на деглобализация и дедоларизация\", казва Макс. Сега светът навлиза в нова ера на меркантилизъм, в която страните „ще се състезават по-агресивно\", както става между Китай и Съединените щати, на златото, което ще възстанови преобладаващата си роля, и на долара - текущата световна резервна валута, която вече „започна низходящата си спирала\", добави той. \"Съществуват 14 трилиона долара държавен дълг с отрицателна доходност\", така че централните банки \"са хванати в нулата, а в нулата те ще продължат, докато не настъпи ситуация на стагфлация или хиперинфлация на световната икономика\", изтъкна и Майкъл Пенто.", "date": "2019.08.08", "title": "Краят на неолиберализма и глобализацията и началото на дедоларизацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398680-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B5%D0%BD%D0%BA%D0%B0-%D1%88%D0%B8%D0%BA%D0%B5%D1%80%D0%BE%D0%B2%D0%B0-%D0%BF%D1%80%D0%B5%D0%B4%D0%B8-%D1%87%D1%83%D0%BC%D0%B0%D1%82%D0%B0,-%D0%BA%D0%BE%D0%B5%D1%82%D0%BE-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BD%D0%B5-%D0%B8%D0%B7%D0%BB%D1%8A%D1%87%D0%B8", "text": "Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега. Парите отиват само в две фирми, на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите например. Правомерно ли са изхарчени тези милиони и осъществява ли БАБХ своевременен и ефективен контрол върху начина на обезвреждане и обезвредените количества? Екипът на Антикорупционен фонд разследва обстоятелствата около обществените поръчки, чрез които са изхарчени десетки милиони за мобилните инсинератори. Юристите на фонда намират редица факти за притеснителни и изискващи проверка от страна на отговорните органи. \r\n Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 г. до сега. Парите отиват само в две фирми, на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите. Това показва разследване на Антикорупционен фонд и Генка Шикерова, което първоначално е трябвало да бъде излъчено по Нова телевизия, но е било спряно. По-късно телевизията прекрати договора на Шикерова. \r\n Екипът е разследвал обстоятелствата около обществените поръчки и намира редица факти за “притеснителни и изискващи проверка от страна на отговорните органи”. \r\n           В края на 2017 г. БАБХ обявява обществена поръчка за обезвреждане на животински отпадъци за три години на стойност 30 милиона лева. Поръчката е спряна след жалба на един от участниците. Тогава Агенцията преминава към т.нар. директно договоряне. От БАБХ канят само две от фирмите с мобилни инсталации ( ), с които да сключи договори за обезвреждане на трупове – “Син кръст 2016” и “Еко БГ СЖП”. Собственици на “Син кръст 2016” са Янка Николова-Лазарова и Борислав Лазаров, станал известен покрай кризата с боклука на столицата, когато той е управител на фирма-концесионер. Съдружници в “Еко БГ СЖП” са Димитър Манджуков и Димитър Димитров. \r\n   \r\n     През март 2018 г. са сключени първите договори на стойност 12 милиона лева. Като основно предимство при обществената поръчка е посочена мобилността на инсталациите и възможността да реагират бързо и на място при необходимост. \r\n Впечатление прави заниженото изискване за капацитет на фирмите, които ще изпълняват договора, в сравнение с предишни години. Не е ясно как БАБХ контролира изпълнението на дейността и количествата, за които държавата плаща, предвид липсата на изискване за кантар при мобилните инсинератори, съобщават от Антикорупционни фонд. \r\n Към края на 2018 г. 12-те милиона, които агенцията е договорила за обезвреждане на трупове, са изразходвани и се прибягва до подписване на анекси. На 16 ноември 2018 г. е подписан първият анекс. Анексите продължават и в началото на тази година, когато на двете фирми са отпуснати още 12 милиона лева. Така фирмите получават чрез анекси още близо 17,5 милиона лева допълнително над основния договор от 12 милиона. \r\n     \r\n \r\n \r\n Мотивите за възлагане на допълнителни дейности с анекси са свързани с извънредната и усложнена епизоотична обстановка в страната по отношение на болестта чума по дребните преживни животни, проникването на африканската чума по свинете и птичия грип. \r\n Липсват и публични данни инсинераторите да са използвани при която и да е от посочените епидемии. Напротив, животинските отпадъци в резултат от епидемии се заравят в земята, съобщават от фонда. \r\n По този начин се създават съществени рискове за замърсяване на околната среда и не се гарантира ограничаване на разпространението на заразата. \r\n На база платените количества и цената, договорена на тон с инсинераторите, излиза, че за една година те са изгорили около 20 хиляди тона трупове и други животински отпадъци или близо три пъти повече от обезвредените от екарисажите в Шумен и Варна за 2017 г. Количество, което никога досега не е обезвреждано в България и което според експерти не е възможно да бъде обработено от инсталации с подобен капацитет. \r\n От Агенцията са отказали да дадат информация какво е преработеното и платено количество животински отпадък от момента на сключването на договора и как се контролира то. Аргументът на БАБХ за отказ е „липсващ надделяващ обществен интерес от разкриването й“. \r\n През 2019 г. “Син кръст 2016” и “Еко БГ СЖП” подписват нови договори за още 30 милиона лева за обезвреждане на животински отпадъци с БАБХ до края на 2020 г. Там също са открити нарушения. \r\n От Антикорупционнен фонд съобщиха, че ще сезират Агенцията за държавна финансова инспекция за всички нередности. \r\n     \r\n \r\n \r\n", "date": "2019.08.08", "title": "Разследването на Генка Шикерова преди чумата, което Нова телевизия не излъчи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398681-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BF%D0%BE%D0%B7%D0%B8%D1%86%D0%B8%D1%8F-%D0%BE%D1%82%D0%BD%D0%BE%D1%81%D0%BD%D0%BE-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BF%D1%80%D0%B5%D0%B4-%D1%81%D1%8A%D0%B4%D0%B0-%D0%BD%D0%B0-%D0%B5%D1%81", "text": "Ще се намеси ли България относно Истанбулската конвенция пред Съда на ЕС?   Асоциация общество и ценности изпрати днес писмо до министъра на външните работи, в което апелира страната ни да излезе с позиция по отношение на Истанбулската конвенция до Съда на ЕС, съобразена с решението на Конституционния съд, който я обяви за несъответстваща на конституцията ни. Писмото е във връзка с искането на Европейския парламент на Становище от Съда на Европейския съюз (ЕС), по въпроса за присъединяването на ЕС към Истанбулската конвенция. Европейският парламент гласува искането на становище на 4 април 2019 г. То е регистрирано като Avis 1/19 от Съда на ЕС на 9 юли 2019 г. От момента на изпращане на искането, всички държави-членки и институции на ЕС, включително и България могат да се намесят чрез писмени позиции.     В писмото се посочва, че намесата на България е важна с оглед да бъде подкрепено и запазено ограниченото присъединяване на ЕС към Истанбулската конвенция. Същото се подкрепя от решението на Съвета на ЕС. В случай на по-широко присъединяване на ЕС към Истанбулската конвенция европейското законодателство ще се ползва с предимство пред българското в сферите на образованието, родителските права, половата идентичност и др. “Това грубо ще наруши не само Конституцията на страната ни, но интересите, достойнството и свободата на българските жени, деца и родители”, се посочва още в писмото. В писмото са повдигнати въпроси за това дали страната ни е информирана от Съда на ЕС и ще участва ли с позиция относно присъединяването на ЕС към Истанбулската конвенция. То е изпратено до външния министър, с копие до министър-председателя, министъра на правосъдието, народните представители от 44-то Народно събрание, Светия Синод и медиите. През октомври м.г. Асоциация общество и ценности, заедно с над 50 граждански организации и стотици граждани у нас, настояха България да излезе с ясна позиция против ратификацията на Истанбулската конвенция в ЕС и да оттегли подписа си, с оглед решението на Конституционния съд.    ", "date": "2019.08.08", "title": "Ще участва ли България с позиция относно Истанбулската конвенция пред Съда на ЕС?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398682-%D0%B7%D0%B0%D1%89%D0%BE-%D1%83%D0%B4%D0%B0%D1%80%D0%B8%D1%85%D0%B0-%D0%B1%D0%B8%D0%B2%D0%BE%D0%BB%D1%8A", "text": "Ударът срещу \"Биволъ\" трябваше да напомни на журналистите \"под чужд флаг\", че връзките им извън България с нищо не ги защитават вътре в страната. Показа и още нещо - свързано лично с Борисов.       С „Апартаментгейт\" българската разследваща журналистика сякаш се измъкна от буферната зона на хипотезите и  навлезе в нов период - на ефективна санкция срещу хората с власт. Не че преди не се е занимавала с този контингент, макар и рядко да е стигала до най-високите му етажи. И не че сега сагата за апартаменти и тераси води до ядрото на корупцията - там, където се разпределят милиони и милиарди от европейските фондове и от обществени поръчки. Но, така или иначе, „Апартаментгейт\" превърна втория човек на управляващата партия в неин редови член. Видя се, че и у нас разследващата журналистика има власт да сваля от власт. Впрочем, тъкмо в това се състои Четвъртата власт. Тя не е власт на медиите над хората, както изглежда на пръв поглед, а власт на хората над политическата власт, осъществявана чрез медиите. Затова и хората масово преживяха „Апартаментгейт\" и последвалите оставки като собствена победа. Така че, каквито и обвинения да си отправят политиците помежду си, те никога не могат да се сравняват по сила и ефект с онези, които повдигнат медиите.     Разбира се, медиите стават Четвърта власт, само ако са достатъчно независими от другите три власти, за да могат да упражняват контролната си функция над тях. И ако другите три власти са достатъчно зависими от медиите, за да се влияят от критиките им - т.е. ако не обитават сараите на недосегаемостта и не са надянали скафандрите на гьонсуратлъка. Формула за лично оцеляване Традиционно разследващата журналистика е в най-пряко взаимодействие с Третата власт - с органите на правораздаването. Тези органи подхващат нейните сюжети и ги продължават с институционални средства. У нас обаче, особено когато става дума за държавни мъже, не е така. Наказанието на осветените от медиите високопоставени грешници се изпълнява от изпълнителната власт и лично от върховния ѝ представител – министър-председателя на страната. Той е „слабото звено” в дежурната кръгова отбрана на властите срещу разследващата журналистика. Премиерът демонстрира, че под медийно давление умее да жертва дори най-близките си съратници и от това да трупа, а не да губи, политически дивиденти. Тези публични жертвоприношения са станали устойчив елемент от формулата на собственото му оцеляване. „Апартаментгейт\" дефинитивно показа, че от Борисов не става съюзник в борбата с разследващата журналистика. Така че трябваше решително да бъде ударена самата разследваща журналистика, за да няма нужда той повече да се съобразява с разкритията ѝ. Стана ясно, че след „Апартаментгейт\" жертви ще падат и от „другата страна”. Очаквано, в центъра на удара - за пореден път и за назидание на останалите - попадна сайтът за журналистически разследвания „Биволъ”. Едно, защото е най-радикален в атаките си към властта с цялото ѝ сложно балансирано политико-корпоративно статукво. И второ, защото без да е докрай чужда медия, се ползва със статут, който я поставя извън въпросното статукво и ѝ дава свободата с всички сили да играе срещу него. Ненапразно първите разкрития за „Апартаментгейт\" излязоха в друга  чужда медия - възстановилата българския си клон „Свободна Европа”. И сега на журналистите „под чужд флаг” трябваше да им се напомни, че връзките им навън с нищо не ги защитават вътре в страната. И че дори чисто физически могат набързо да бъдат прибрани с „европейска заповед”, издадена от съответната местна институция. Удар срещу  „ Биволъ \" Част от „ударната сила” на следващия голям скандал в държавата - „НАП гейт\" - бе отклонена към „Биволъ”. Публично се появиха „доказателства”, че лично главният му редактор е замесен в незаконното изтичане „в особено големи размери” на лични данни, че той е съучастник или най-малкото бенефициент на хакера, така че може да лежи в затвора за кибер тероризъм. Всъщност „доказателствата\" срещу него могат да се превърнат в такива, едва когато бъдат приети от съда. А съдебен процес не само не е започнал, но няма и обвинителен акт, нито дори убедителна за обществото версия кой е престъпникът, коя е жертвата му, какъв е мотивът му и какво е оръжието му. В такава ситуация изпреварващото уличаване на „Биволъ\" служи не на криминалното разследване, а на разправата с разследващите журналисти, работещите за сайта. Публичното внушение, че те носят вина за престъпление, засягащо милиони българи, негласно им казва: ето с какви измами тези прехвалени борци за справедливост си вадят хляба на ваш гръб, ето какво те наричат разследваща журналистика - разследващата журналистика всъщност не нищо повече от хакерство, не ѝ вярвайте и се пазете от нея! Разправата с „Биволъ\" се усети от журналистическата колегия като разправа с разследващата журналистика, поради което най-активната в момента у нас журналистическа организация - АЕЖ - се почувства длъжна да излезе с декларация в нейна защита. „Биволъ\" може би няма най-безупречната професионална репутация - разследванията му повдигат въпроса как се стига да публично недостъпна информация и дали не медията не облагодетелства определени среди, докато се бори с някои прояви на социалното зло. Това обаче е дълъг професионален разговор, който няма нищо общо с нетърпеливото желание на властта да срине репутацията му, а оттам и на разследващата журналистика като цяло. И малкият аванс, който свободата на словото получи с „Апартаментгейт\", да бъде заличен с „НАП гейт\".    ", "date": "2019.08.08", "title": "Защо удариха \"Биволъ\"?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398683-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%E2%80%93-%D1%80%D0%B5%D0%BA%D0%BE%D1%80%D0%B4%D1%8C%D0%BE%D1%80-%D0%BF%D0%BE-%D0%BF%D1%80%D0%B8%D1%87%D0%B5%D1%81%D0%BA%D0%B8-%D0%B8-%D1%84%D0%BE%D1%82%D0%BE%D1%81%D0%B5%D1%81%D0%B8%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%8F-%D0%B3%D0%BE%D0%BD%D0%B8-%D0%BF%D0%BE-%D0%BA%D0%BE%D1%81%D1%82%D1%8E%D0%BC%D1%87%D0%B5%D1%82%D0%B0-%D0%BD%D0%B0-%D1%82%D0%B5%D0%B7%D0%B8-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0-%D1%81%D0%BE%D1%84%D0%B8%D1%8F", "text": "  Йорданка Фандъкова заседна на този пост преди 10 години като компромисна фигура. Но сега има всички шансове да влезе в историята като най-дългогодишният кмет в историята на София от нейното обявяване за столица до днес. Което ще е илюстрация за упадъка на обществото като цяло. Кметове на София са били професионалисти градостроители или силни личности като Димитър Петков, Тодор Икономов, инж. Иван Иванов, Димитър Попов, арх. Георги Стоилов и др. За съвсем кратко е бил и Тодор Живков. Каквито и да са били други, са били някакви личности. Безличната Фандъкова ще ги бие всички по дългогодишно кметуване. Защото срещу нея като кандидат се очертава Мая Манолова, друга крайно неподходяща за тази работа жена.       Фандъкова ще я запомнят с безбройните й прически и фотосесии за лайф стайл списания и разнообразие портрети, разпращани до медиите от пиар отдела на общината. Да преследва някаква смислена идея или инициатива за града не се е чуло. Тихо мрънка и се оправдава по безбройните поводи – неуспешни ремонти, реконструкции и безобразията в София. Но като нищо ще я изберат пак. Политическата истерия доведе до това. Столицата София върви към катастрофа. Нито една партия – било БСП или ГЕРБ, или друга, досега не потърси и не представи компетентна и избираема личност за кмет. С профил на инженер, архитект, технократ, финансист, нещо такова. Дори да е неизвестен, трябваше още преди година две да издигнат и популяризират такъв. И избирателят щеше да избира. Сега е оставен без избор – или кухата кукла Фандъкова, параван на корупция във всички дейности на общината, или другата провинциал-популистка Мая Манолова. Тя може да се състезава с Фандъкова само по костюмчета, не и с нещо полезно за града. Ако БСП подкрепи Мая Манолова за кмет, ще настъпи мотиката. На Манолова и Слави Трифонов няма да й помогне. Впрочем и другите партии закъсняха. Всички гледат на стола на кмета като на политическа борба, а управлението на града е нещо друго.", "date": "2019.08.08", "title": "Фандъкова – рекордьор по прически и фотосесии. Манолова я гони по костюмчета. На тези е обречена София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398684-%E2%80%9E%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8-%D0%BC%D0%B5%D0%B4%D0%B8%D0%B8%E2%80%9C-%D0%BA%D1%8A%D0%BC-%D0%B2%D1%81%D1%81-%D0%B4%D0%B0%D0%B9%D1%82%D0%B5-%D0%BD%D0%B8-%D0%B2%D1%82%D0%BE%D1%80%D0%B8-%D1%88%D0%B0%D0%BD%D1%81,-%D0%BA%D0%B0%D0%BA%D1%82%D0%BE-%D0%BD%D0%B0-%D0%B1%D0%BB%D1%83%D0%B4%D0%BD%D0%B8%D1%8F-%D1%81%D0%B8%D0%BD", "text": "Наистина работата стана дебела. Към досегашните ни обвинения от прокуратурата, привиквания и разпити в полицията, проверки на НАП и КПКОНПИ, ще се прибавят нови изпитания. Това става ясно от искане на главния прокурор Сотир Цацаров и заместниците му ВСС да реши дали да бъдат давани на съд медии, които публикуват „невярна информация“ или „манипулативни твърдения“ за обвинители.     В списъка с вредни медии са конкретизирани „Капитал“, „Сега“ и др. „определени медии“.   Това уронвало престижа и сривало доверието в прокуртурата. Във ВСС и държавното обвинение вероятно знаят, че общественото доверие в прокуратурата през последните години варира между 6-8 и стига до 9%. Това много или малко е? Това оценка за свършената работа ли е или наказателна санкция от неадекватните български граждани? Защото ако е второто ВСС трябва да се заеме и с населението, което с ниската оценка уронва престижа и срива доверието, нали, което е лошо.     Прокурорските началници виждат кампания за очерняне в изразяването на различно от тяхното мнение. Наистина ли вярват, че в едно демократично общество, каквото е спуснато отгоре трябва безропотно да се приема от всички и да се   „Ода на радостта“? Не ги ли смущава   единство в прокурорската гилдия, изразявано от ръководството? Наистина ли 100% от колегите на Гешев в цялата страна го   за главен прокурор? 100 на сто?! Няма нито един болен, на плажа или в чужбина? Такова   не е имало от конгресите на БКП, когато Тодор Живков е избиран за генерален секретар. До днес   100% бе запазена марка за избора на Ким Чен Ун в Северна Корея - вече не е… Не прави ли впечатление на прокуратурата и ВСС, че всички медии под контрола на депутата-милионер от ДПС Делян Пеевски водят невиждана кампания в подкрепа на прокуратурата и кандидата Гешев? Едновременно с това водят яростна кампания срещу всички, които имат различно мнение. Стопроцентовото единомислие на тези медии и прокурорското ръководство израз на какво е? И как така различното мнение е заклеймявано като престъпление? В 2019 година! Три хиляди и повече години от древноегипетското право, правото в Древна Гърция и великия Рим! Векове след Легизмът – философската китайска школа за правото. Въпросът е как „определени медии“ могат да избегнат задаващите се санкции? Може би като начало да се извиним на прокуратурата и да обещаем, че повече няма да правим така. След това да се извиним на пеевската пропагандна машина, че й създаваме толкова работа. Ще се извиним и на Властелина корпулентен, че му разваляме настроенитето, докато си върти синджира на законния си бизнес. Извиняваме се на цялото статукво и обещаваме от утре единодушно да го подкрепяме. Обещаваме също повече да не споменаваме думата „мафия“. Предлагаме в тази връзка по телевизиите и в кината да не се излъчват филми с такава тематика, както и да не се издават книги с подобно съдържание. Имаме си прекрасни турски и наши сериали, както и шоута за звезди. Те възпитават у народа нравствени добродетели и морални качества, повишават и естетическото съзнание на населението. Не са голословни обещания, нито ирония. Готови сме да кандидатстваме в   или поне в „ “. Ще изпълняваме всички условия, включително да бъдем щедро финансирани както правилните медии. Край на американските и парите от олигарси. Ще станем 100% чисти и послушни медии. Всеки има право на втори шанс, нали? Можем да се поправим и да тръгнем всички в единен строй към светлото бъдеще. Нали Исус е приемал разкаялите се грешници и ги е поставял до себе си, въпреки мрънкането на фарисеите…   От „определени медии“   П.П.  ", "date": "2019.08.08", "title": "„Определени медии“ към ВСС: Дайте ни втори шанс, както на блудния син"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398685-%D1%81-%D0%B1%D0%B5%D1%81%D0%B5%D0%BD-%D1%84%D1%8A%D0%BD%D0%BA-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B1%D0%B0%D0%BD%D1%81%D0%BA%D0%BE-%D0%B4%D0%B6%D0%B0%D0%B7-%D1%84%D0%B5%D1%81%D1%82-2019", "text": "Звездата на Банско джаз фест 2019, 76-годишният саксофонист Масео Паркър взриви централния площад на града с грандиозно шоу в нощта на откриването. Масео Паркър става световно известен най-вече като солист на емблематични парчета на родоначалника на фънка Джеймс Браун. Паркър се раздаде на публиката с музиката си в продължение на два часа и половина неистов фънк. Банско полудя!     Вече 22 години в началото на август Банско се превръща в малкото Монтрьо и балканска столица на джаза. През всичките тези години (с изключение на само една) неизменно присъствие е джаз певецът Васил Петров. „Българският Франк Синатра“ стартира първата фестивална вечер заедно с легендарната Камелия Тодорова и Биг Бенд Благоевград с диригент Борис Янев. След тях британската група Jazz Dynamos поднесоха своите уникални версии на известни поп, джаз, суинг, боса нова и самба парчета. Непринудени и в същото време виртуозни петимата членове на бандата направиха най-добрата възможна подготовка на публиката за финалния концертен взрив.     В нощите на усилен звездопад, в Банско ни очаква цяла плеяда световно известни музиканти като Малина Мой от САЩ, Сара Джейн Гиоти (Италия), Рей Джелато, един от вокалите на Инкогнито Тони Момрел със специален гост Венеса Хейнс и много други. Пълната програма на фестивала можете да откриете   ", "date": "2019.08.08", "title": "С бесен фънк стартира Банско Джаз Фест 2019"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/398686-%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": "Да си бил пет години главнокомандващ на Въоръжените сили в качеството си на президент и да не си разбрал с какво се занимава основна структура от Въоръжените сили, това може да се случи само в страна със среда, характеризираща се с тотална липса на политическа култура в сферата на сигурността, на отсъствието на професионализъм и на царяща безотговорност.     Откровено казано, нежеланието ми да коментирам подобни проблеми, прояждащи тъканта на обществото, идва  от това, че до високонравствени и родолюбиви теми, каквато е защитата на Отечеството и жертвоготовността, се докосва нещо примитивно,  нечистоплътно, дребнаво и неморално. И това нежелание се засилва от факта, че каквито и аргументи да изтъкваш, в подобна среда няма и не може да има чуваемост. Интервюто на бившия президент Росен Плевнелиев по БНР от 06 август по въпроса за наложеното от президента Радев вето на промените в Закона за военното разузнаване е изпълнено с толкова много неща, които взривяват здравомислещите и познаващи проблематиката хора, че се налага реторичният въпрос: Не трябва ли бившите президенти да носят моралната отговорност за Институцията „Президент” и да не я потапят в отблъскващо невежество?     Недопустимо е като бивш президент да пренебрегваш Конституцията на страната и Закона за военното разузнаване, приет от Народното събрание. Опростеният подход на Плевнелиев, изразяващ се в невярното твърдение, че президентът Радев имал един единствен аргумент, ръководителят на Военното разузнаване да не бъде цивилен, защото в името имало думичката „военно”, е обида за всеки слушател или читател. Президентът Радев излага цели 7 /седем/ аргумента, три от които са свързани с Конституцията и  поне с още два закона, основно този  за военното разузнаване, но те изглежда не означават нищо за Плевнелиев!      А юридическите аргументи касаят възложените от Конституцията задачи на Въоръжените сили (ВС) и идентичност на техните структури, изискването за политическа неутралност /деполитизация/, съгласно чл. 5 т. 6 от Закона за военното разузнаване, последователното провеждане на принципа на централизираното управление и контрол на разузнавателната дейност, залегнал в чл. 5, т. 4 от същия Закон. Освен това, както подчертава президентът Радев, чрез промените се внася несъгласуваност със Закона за управление и функциониране на системата за защита на националната сигурност, като премиерът внася предложение до президента за назначаване, а с приетия Закон сега същото правомощие се дава на министъра на отбраната. Новата алинея 5–а  създава прецедент по отношение навършванеп пределна възраст и оставане на служба. Ако в изпит за седмокласници от седем верни отговора посочиш за верен осми такъв, каква ще бъде оценката на ученика Плевнелиев?     За познаващите отговорностите и работата на Президента и Министерството на отбраната, на което е подчинено Военното разузнаване, е учудващо, как президентът Плевнелиев, който е един от тримата в държавата, получаващи информациите и бюлетините от всички разузнавателни служби, не е разбрал, какви са задачите на тази разузнавателна структура. Изглежда, само е поставял резолюция и отпращал към секретарите по сигурност и отбрана. Но дори и да е така, трябва някой да му е пояснил, че основната информация е от специфичен военен характер за армията, за въоръжението и техниката, за военни доктрини, за способите за водене на бойни действия, за военновременни планове на противникови въоръжени сили,  а не е политическа. Тезата му за днешните „рискове от невоенен характер”, асиметрични заплахи, трафик на хора и дрога по същество са верни, но те са предмет на дейност на други разузнавателни служби. Макар че борбата срещу тероризма е задача и на военното разузнаване и негови подразделения участват във всички бойни мисии още от войната в Ирак с всички рискове и проблеми за оперативния състав. Но за това Плевнелиев сякаш не е чувал, поне такова впечатление оставя интервюто му по БНР. Зад тезата му всъщност се прокрадва порочната идея на негови политически съмишленици от близкото минало да се омаловажи и загърби военния характер на това поделение и да се обедини с външнополитическото разузнаване. Този опит за ликвидиране на военното разузнаване, слава богу, не мина. Пълната некомпетентност си проличава в опита да легитимира отговорността и за асимитричните заплахи, като говори за „налагане на контрамерки”. Военното разузнаване не предприема „контрамерки”, задачи от такъв характер срещу асиметрични заплахи  са предмет на дейност на контраразузнаване и други специални служби. Отново слизаме на нивото на онези трима депутати, сред които една „поразяваща уста”, един адвокат и един турски политик, които не правеха разлика между разузнаване и контраразузнаване, но внесоха допълнението към Закона за досиетата да бъде включено и Военното разузнаване. Елементарната обща култура изисква да знаеш, че в структурата на  армията  има разузнавателни подразделения. Те се обслужват информационно, методологически и планово от Военното разузнаване. С тези въпроси не би могъл да се справи цивилен ръководител. Впрочем, президентът Плевнелиев отказа да бъде награден по случай кръгла годишнина български космонавт, защото някога отбил редовната си военна служба именно в такова подразделение, а безумният Закон за досиетата включвал и Военното разузнаване. Тогава би трябвало да му е било ясно, че тези дейности влизат също в сферата на отговорностите на Военното разузнаване. Плевнелиев не може да не е чувал и за това, че военното ни разузнаване като неразделна част от ВС е част и от НАТО и на редовните съвещания в Брюксел в обсъжданията на чисто военни въпроси вземат участие началниците на националните военни разузнавания, генерали. Как си представя той, че цивилно лице ще участва наравно с генералите от другите съюзнически страни? А кога ще придобие разузнавателния опит в областта на агентурното разузнаване, за да утвърждава решения, от които зависи живота на хора, когато дори редови изпълнител се нуждае от 8–10 години за да се смята, че е станал разузнавач? Очевидно е необходима голяма доза непукизъм, за да избегнеш отговор на въпроса на водещата журналистка от БНР, дали промяната не е свързана със замисъла за назначаване на точно определен човек за нов ръководител ва Военното разузнаване, а да насочиш стрелите на критиката си към президента Радев с обвинения в лобизъм, изпълнение на политическа задача, популизъм и подобни, когато е очевидно, че именно позицията на Плевнелиев в подкрепа на промяната, цивилно лице да заеме поста, е истинската защита на всякакви други, но не и национални интереси. Бившият президент с лекота обижда последните ръководители на Военното разузнаване с призива си с тази промяна  „да се сложи край на пропаганда и партизански войни” в името на професионализма. Генерал Пламен Ангелов, който бе принуден да си подаде оставката, не е ли професионалист? Резултатите и високите оценки на съюзническите военни разузнавания резултат от „пропаганда и партизански войни” ли са? Такива „войни” се водят само в главите на Ненчевци и Плевнелиевци! Това неоправдано от всяка гледна точка пренебрежително отношение към „радара на военната сигурност на държавата” не може да не прави впечатление на нашите съюзници и да не влияе на тяхното доверие, извоювано с много труд и рискове. Публичността, политическите нападки и обсъждания на безумни идеи не може да не се отразяват негативно върху мотивацията и работата на личния състав на Военното разузнаване. А хората в армията и техният опит са най–ценното, което държавата има. Каква държавническа отговорност демонстрираш, като тровиш тази атмосфера? Хвалебствената тирада на Плевнелиев за временно озовалия се преди 4 години  като първи цивилен ръководител в историята на Военното разузнаване Йордан Бакалов свидетелства за една деформирана ценностна система. Защото въпреки някои положителни делови качества, Бакалов бе използван за да изпълни най–непочтената задача– да извади от архива делата на чужденците– агенти и доверени лица в грубо нарушение на Закона за досиетата, касаещ само българските граждани. Случай, който няма аналог в целия свят! Да предадеш хората, които са работили за сигурността на България. Да улесниш чужди контраразузнавания, поднасяйки им невиждан досега в тази професия щедър подарък! Да създадеш условия за дипломатически скандали. Няма такава държава! Стъпка с катастрофални последици– кой ще се съгласи след такова налудничаво действие, отстоявано от бившия министър на отбраната Ненчев, да сътрудничи въобще на българин?! Но точно този факт Плевнелиев го изтъква като най–голяма заслуга! Очевидно има нещо сбъркано и в разбирането му, що е то военно разузнаване и каква е ролята му. Пак ли ни трябва „послушно лице” за удовлетворяване на нечии интереси? Водещата жуналистка правилно вметна: „Дали това няма да очертае пътя към ада?” Отговор не последва. „Пътя към ада” си го постиламе ние сами, като избираме най–неподходящите хора. След това носим срама от международните им изяви, от  последствията от влошени междудържавни отношения и поемане на несъгласувани с Народното събрание ангажименти, от поразиите им и във вътрешнополитически и икономически план. Онези, които натискат бутоните в НС трябва първо да са минали поне елементарни курсове във Военна академия, макар че на някои им липсват дори познания от учебника „Общество” в гимназиалния сегмент на образованието ни, ако съдим по изказвания и позиции, влизащи в противоречие с факта, че армията е основен стълб на държавността. В противен случай, техните бутони ще приемат или отхвърлят решения, които наистина ще предопределят „пътя към ада”, каквото и да е влагала водещата журналистка в тези думи. А колкото по–дълго оставиш една нива да обрасва с плевели, толкова по–трудно ще я прочистиш или ще се наложи да смениш предназначението й, в случая от държава в нещо друго.", "date": "2019.08.08", "title": "Явлението Плевнелиев..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398687-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D1%8F%D0%BC%D0%B0-%D0%B8-%D1%82%D0%B0%D0%BA%D0%B0%D0%B2%D0%B0-%D0%BF%D0%B0%D1%80%D1%82%D0%B8%D1%8F", "text": "«Човек, който виси на екран в най-гледаното време по най-гледаната телевизия в продължение на 20 години, няма свободна воля. Той е продукт на системата. По-точно на олигархията, защото в България тя е единствената добре работеща система. Трифонов е активиран и ще прави това, което му се каже. Както навремето е пял песните, които са си поръчвали Васил и Георги Илиеви, Поли Пантев, Маргините, Илия Павлов – все хора, които са се занимавали с наркот   За седем/осми път Слави Трифонов обяви, че ще прави партия. Сценаристите му даже са измислили и име – “Няма такава държава”. Според неофициални информации учредяването ще се състои на 5 октомври. Този път изглежда, че партия ще има.   Въпреки че по логиката на Трифонов, щом като няма такава държава, не може да има и такава партия. И ако в България все още се забелязват остатъци от институционалност, полуработеща администрация, социално-осигурителни системи, местна власт и нормални партии, няма никакви изгледи сбиртокът на Слави Трифонов да се превърне в истинска политическа формация.   Няма шанс дори да е добре организирана халтура, каквато представляваше телевизионното му шоу.   Просто идеята не е такава. И не зависи от свободната воля на Слави. Човек, който виси на екран в най-гледаното време по най-гледаната телевизия в продължение на 20 години, няма свободна воля. Той е продукт на системата. По-точно на олигархията, защото в България тя е единствената добре работеща система. Трифонов е активиран и ще прави това, което му се каже. Както навремето е пял песните, които са си поръчвали Васил и Георги Илиеви, Поли Пантев, Маргините, Илия Павлов – все хора, които са се занимавали с наркотици, контрабанда, мокри поръчки и т.н.   Идеите на Трифонов за управлението на държавата, която я няма, са истинска катастрофа и ако бъдат реализирани, държавата наистина ще престане да съществува. Те са мислени, за да оберат лумпенския вот, а не за да се управлява с тях. Изглежда, че сценаристите му са ги писали по същия начин, по който пишат скечовете за шоуто – претопляне на брадати вицове, най-доброто от най-тъпите лафове във Фейсбук и заготовки от главата на средностатистическия българин, така както си го представясредностатистическият медиен глупак.   Впрочем оттам, закъдето Трифонов се е запътил, Бареков се върна отдавна.   А преди тях и много други. В този смисъл, партията му не е новина. Новина е, че все още има достатъчно хора, които да се връзват. Ако не прави много тъпи грешки, Слави Трифонов може да вземе мястото на патерица в следващото управление, каквато е идеята за активирането му на политическата сцена.   Той е прокси на Ахмед Доган. Винаги е знаел откъде идва властта и си е опичал добре акъла, за да остане в ефир толкова години. Дори когато всеки ден плюеше от екрана срещу премиера Бойко Борисов. Представяте ли си каква власт стои зад него, за да го оставят да го прави. Впрочем така му създадоха легендата на дисидент и борец срещу системата, която ще използват сега. Нищо, че Слави Трифонов направи най-подлизурското, направо неприлично интервю с Борисов, след като се подиграваше с него години наред.   Така навремето Доган бе вкаран в затвора като агент на ДС, за да му се изгради легендата на борец срещу ДС и да неутрализира гнева на българските турци, оглавявайки политическата им партия след промените. И ако в това тогава е имало логика и смисъл, то при Слави Трифонов няма. Той е инсталиран, за да крепи балансите в олигархията и да обира все по-свиващия се протестен вот на все по-апатичното население. Неговото присъствие в политиката ще бъде деградиращо, така както беше деградиращо екранното му такова.   Простотия, крясъци и грозота.   Впрочем заради ефира на бТВ през него минаха много интересни гости от цял свят, но той провали абсолютно всички интервюта с тях. Как не можа за толкова години да направи дори едно като хората… По закономерна ирония и този потрес ни бе сервиран от американците, защото стана възможен благодарение на тяхната телевизия. Ако някой през 1988 г., докато четях „По пътя“ и „Благодатния четвъртък“, слушах Оскар Питърсън и Кийт Джарет и се възхищавах на Америка, ми беше казал, че 30 години по-късно резултатът от „освобождението“ и политиката на тази велика култура у нас ще се казва Слави Трифонов, щях да го обявя за ретрограден и завистлив комунист. Но да не се отплесвам.   По същата причина – легендирането на борец срещу статуквото – подхвърлиха на шоуто и темата за партийните субсидии. Това си беше добре обмислена разработка, която, в крайна сметка, удари опозицията и малките партии, както и политическата система въобще. Извън примитивното популистко говорене е добре да се знае, че партиите трябва да бъдат издържани от данъкоплатците и сумата от 11 или 13 лв. на глас въобще не е голяма. Объркването при разпределението на парите беше по вина на министерството на финансите и държавата, но информацията нарочно бе пусната през шоуто, за да бъде представена като грабеж от страна на партиите, което разчисти пътя за отнемането на субсидиите им. И на летящия старт на Слави Трифонов в политиката, който ще бъде брандиран като борец срещу “системата, която ни убива”.   А ако направят дует с Мая Манолова, ще се закрепят поне няколко сезона.   Има нещо много уморително в този безпросветен потрес.Този филм, или по-скоро това шоу сме го гледали до втръсване, но изглежда, че мнозинството от българите не могат да мобилизират силите си за нещо по-добро. Поне да бяха се опитали да не настъпват една и съща мотика по няколко пъти, а Слави Трифонов е толкова амортизирана в това отношение мотика, че няма накъде.  ", "date": "2019.08.08", "title": "Няма такава държава. Няма и такава партия"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398688-%D0%B8%D0%B7%D0%BB%D0%BE%D0%B6%D0%B1%D0%B0%D1%82%D0%B0-%E2%80%9Ec%E2%80%99est-la-vie%E2%80%9C-%D0%B2-%D0%BC%D1%83%D0%B7%D0%B5%D1%8F-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B8-%D1%85%D0%BE%D1%80%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F", "text": "Изложбата „C’est la vie“ в Музея на Земята и Хората в София представя творчеството на българо-френските художници Иванка Петрова-Цекова, наречена Ване и Кристин Цекова, наречена Кристи.   Парижката им история се заражда още през 60-те години, когато Ване, родена в София, се влюбва във френския език и става известна със своите художествени изяви като „Ваня—детето чудо“. Тя завършва френската гимназия и Художествената академия в София. Френският език и интересът к към изкуството я отвеждат в Париж, където тя завършва естетика на изкуството и остава да живее във Франция. Кристи се ражда в Париж и израства в подножието на Монмартър, където изгражда своето творчество. Дипломира се в история на изкуството и чужди езици и цивилизации.   Двете, майка и дъщеря, създават асоциацията „Paris-Vanet-Art“ през 2013 година, за да се борят за изкуството и за сближаване на двете култури – българската и френската.   Художествените им търсения прерастват в защита на човешките ценности и солидарност. Творчеството им се превръща в средство за сближаване на хората. Не само изложби, ателиета по рисуване и живопис, но и ателиета по кирилица предложи “Paris-Vanet-Art” на френската публика.   “C’est la vie” е творческият израз на художниците спрямо техните възгледи за живота и техните разбирания за неговите стойности. Авторите биха искали да предадат на хората вяра и упорство за превъзмогване на трудностите в живота, всеки един според своя собствен пластичен език.   Изложбата може да бъде посетена от 24-и юли до 11-и август.    ", "date": "2019.08.08", "title": "Изложбата „C’est la vie“ в Музея на Земята и Хората в София"}
{"url": "http://www.classa.bg/%D1%81%D0%B2%D1%8F%D1%82/item/398677-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B7%D0%B0%D0%B3%D1%83%D0%B1%D0%B8-%D0%BD%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BD%D0%B0-%D1%81%D0%BF%D0%B0%D0%B4%D0%B0%D1%89%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8", "text": "500-те най-богати хора в света загубиха 2,1% от колективната си нетна стойност в понеделник, което се равнява на общо 117 000 милиона долара, по време на най-големия спад на акциите в САЩ досега тази година, съобщава Bloomberg. В понеделник пазарите бяха разтърсени от спадането на юана и последвалия срив на борсовия индекс Dow Jones на фона на страха от ескалация в търговската война в САЩ. и Китай. Според американските медии, двадесет и един членове на индекса на милиардера са загубили по 1 милиард долара или повече, след като инвеститорите реагираха на ескалиране на напрежението между Вашингтон и Пекин. Най-засегнат бе основателят на Amazon Джеф Безос, който загуби 3,4 милиарда долара, въпреки че с над 110 милиарда долара в джоба той все още е най-богатият човек на планетата. Списъкът е следван от собственика на френската група за луксозни стоки LVMH, Бернар Арно, който загуби 3,2 милиарда долара; основателя на Facebook Марк Цукърбърг, който претърпя загуби на стойност 2,8 милиарда долара; индийския бизнесмен Мукеш Какамбани, който загуби 2,4 милиарда долара, и съоснователят на Microsoft, Бил Гейтс, чиито активи намаляват с 2 милиарда долара. Блумбърг обаче посочва, че въпреки тези загуби, 500-те най-богати хора в света продължават да контролират около 5,4 трилиона долара, което е увеличение с 11% в сравнение с 1 януари.", "date": "2019.08.08", "title": "Астрономическите загуби на най-богатите на спадащите пазари"}
{"url": "http://www.classa.bg/%D1%81%D0%B2%D1%8F%D1%82/item/398679-%D1%81%D0%B5%D0%BA%D1%80%D0%B5%D1%82%D0%B5%D0%BD-%D1%81%D0%BF%D1%80%D0%B0%D0%B2%D0%BE%D1%87%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F-%D0%B5-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "В мрежата е публикувано тайно военно ръководство на САЩ как да победят Русия в хибридна война, съобщават американските медии. „Ръководство за ново поколение на война срещу Русия“ е публикувано през декември 2016 г., а през 2019 г. ръководството изтича в мрежата, според The National Interest. Самата брошура се състои от 68 страници, на които са поставени снимки на руско оборудване и данни за него, обяснява изданието. В книгата се твърди, че Русия уж е приела американския подход за водене на война на бойното поле, използвайки пилотирани и безпилотни системи за откриване на позиции на противника.     Наръчникът също така казва, че руската стратегия уж включва „смяна на режима“ чрез комбиниране с местни сили, а не стандартна военна операция. „Участието на местните жители дава сила на военните действия на световната сцена“, публикацията цитира директорията. В книгата са посочени и някои слабости на руската армия, които американските военни могат да използват. „Наборните войници нямат мотивация (въпреки че това скоро ще се превърне в не толкова важен проблем, тъй като редиците на руските военни са попълнени с професионално обучени бойци). Тактическото ръководство е формално, логистиката е слаба, а поддръжката от въздуха и артилерията по правило зависят от обема, а не от точността”, пише в наръчника, представен от изданието. Освен това на американските военни се предлага да се подготвят за битка в среда, в която противникът заглушава GPS и електронно оборудване.  ", "date": "2019.08.08", "title": "Секретен справочник на САЩ за война с Русия е публикуван в интернет"}
{"url": "http://www.classa.bg/%D1%81%D0%B2%D1%8F%D1%82/item/398669-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8%D1%82%D0%B5%D0%BB%D1%8F%D1%82,-%D0%BA%D0%BE%D0%B9%D1%82%D0%BE-%D0%B5-%D1%82%D1%80%D1%8A%D0%BD-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Студентите му в Германия го харесват. Но властимащите в родната му Сърбия изобщо не го обичат - нищо чудно, щом разкрива случаите на плагиатство на най-високо политическо равнище.       41-годишният Раша Карапанджа е професор в университета по икономика и право EBS във Висбаден. Макар да се шегува много, рядко се смее. Изглежда точно като професор, само без вратовръзка - смята, че тя е демоде. Но това, което според него никога не трябва да излиза от мода, е моралът в преподавателската професия. Защо иначе един авторитетен професор по финанси, който работи в най-стария частен университет в Германия, а междувременно като гост-професор в Нюйоркския университет изнася и лекции по целия свят, ще се занимава със случаите на плагиатство в Сърбия? Защо се противопоставя на властимащите в старата си родина, където политиците все още контролират медиите, съдебната власт и - както изглежда - университетите?     \"Можете да попитате същото и професорите, които разкриха плагиатството на бившия германски министър на отбраната Карл-Теодор цу Гутенберг\", казва Карапанджа. \"Това ми е работата”. Расте ли в Сърбия памук? Преди пет години Карапанджа публикува в сръбския портал \"Пешчаник\" данни за това как тогавашният кмет на Белград Синиша Мали е сътворил докторската си работа за приватизацията в страните в преход, преписвайки нашироко от други източници, без да ги цитира. Той използвал документи на Агенцията по приватизация, която е ръководил преди това, но и научни текстове от други автори. Един от тях е доктор Стифанос Хайлемариам от Еритрея. “Мали буквално е преписал труда му, при това в лош превод.\" Сръбския политик дори го домързяло да преработи примерите, в които става за отглеждането на памук - култура, която е много важна за Еритрея, но в Сърбия не расте. \"Можеше поне да замени памука с малини\", казва Карапанджа. Но Синиша Мали не кой да е. Богатият финансист е в много добри отношения със сръбския президент Александър Вучич, който от седем години управлява страната с желязна ръка. Многобройните скандали около Мали - за тъмни сделки, съмнително придобити имоти и дори насилие спрямо бившата му съпруга - почти не успяват да го засегнат. Той далеч не е единственият политик в Сърбия, обвинен в плагиатство. Група млади сръбски учени, преподаващи във Великобритания, поставиха под въпрос автентичността на докторските дисертации и на министъра на вътрешните работи, и на един от районните кметове на Белград, и управителия на Централната банка. Нелегалната търговия с дисертации и академични степени и звания цъфти не само в България. В Македония и в Босна има цяла индустрия в интернет, обслужваща мераклиите за титли, които нямат особен афинитет към научния труд. (03.05.2016) Наскоро стана известно, че министърът на вътрешните работи Небойша Стефанович - също приближен на сръбския президент - не е придобил законно своята диплома. Той бил \"следвал\" в лондонския филиал на частния сръбски университет \"Мегатренд\" - а Дойче веле още преди пет години разкри, че това т.нар. висше учебно заведение не е нищо повече от пощенска кутия. \"Опозицията и критиците на властта - тези \"елитаристи\", не се интересуват от знанията, а само от академичните титли\", написа по този повод Вучич в специална статия за правителствения вестник \"Политика\". \"Формата трябва да бъде най-важното нещо, затова те са елитът, а ние, останалите, беззъбата паплач\", отбеляза президентът иронично, защитавайки министрите си. И така приключи въпроса. Оставките не са лесна работа За разлика от други водещи политици от Сръбската прогресивна партия, обаче, министърът на финансите Мали не е придобил докторската си степен в някое съмнително частно висше училище, а в елитния Белградски университет. Комисия, ангажирана от университета, стигна до заключението, че Мали е преписал 14 процента от докторската си дисертация - нещо, което все още било допустимо. Карапанджа се съмнява в независимостта на комисията. Нейните членове не са финансови експерти, а един от тях дори не говори английски. Как тогава може да сравни работата на сръбския политик с работата на учения от Еритрея? \"Бившият министър Карл-Теодор цу Гутенберг се прости с докторската си степен заради осем параграфа, а в случая със Синиша Мали говорим за десетки страници\", изтъква професор Карапанджа. Но и германските политици не са светци, които безропотно биха подали оставка след такава афера. Карапанджа припомня казаното от канцлерката Ангела Меркел по адрес на Карл-Теодор цу Гутенберг - все пак го била назначила за министър, а не за научен сътрудник. И в крайна сметка причина за подаването на оставката му стана натискът, оказан от медиите и академичните среди. Докато в Сърбия цари мълчание. От пет години проправителствените медии клеймят Раша Карапанджа, наричайки го \"анонимник, търсещ внимание\". Таблоидът \"Ало\" дори писа на президента на университета по икономика и право EBS с настояването да уволни Карапанджа. Във Висбаден се отнесоха сериозно към обвиненията, свиканата независима комисия оневини Карапанджа. Случаят Мали още го занимава, а Белградският университет е поискал допълнителни обяснения от съответния факултет. Карапанджа с удоволствие би се присъединил към комисията, но така и не е бил поканен. Никога не е мислил да се върне в Сърбия - атаките на тамошната жълта преса само затвърждават решителността му. \"Освен това харесвам Висбаден, ние сме добре интегрирани тук\", завършва Карапанджа.  ", "date": "2019.08.08", "title": "Разобличителят, който е трън в очите на сръбските политици"}
{"url": "http://www.classa.bg/%D1%81%D0%B2%D1%8F%D1%82/item/398670-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%B8%D0%B4%D0%B5-%D0%BC%D0%BD%D0%BE%D0%B3%D0%BE-%D0%B4%D0%B0%D0%BB%D0%B5%D1%87", "text": "Китай може да отиде много по-далеч, отколкото мнозина очакват, за да спечели търговската война, а по този начин да увеличи шансовете Доналд Тръмп да изкара само един президентски мандат, твърдят инвеститори, цитирани от CNBC. От спирането на покупки на селскостопански продукти от САЩ до изпозлването на юана като оръжие, тези мерки представляват голям залог, който би могъл да изложи на риск китайския бизнес, но са предварителен поглед към това докъде е готов да отиде Китай в икономически план, за да получи дългосрочна сделка в своя полза.     “Много инвеститори изразиха мнението, че Китай е подготвен да приеме икономически спад (а по този начин и глобален икономически спад), за да предотврати преизбирането на президента Тръмп”, коментира след среща с азиатски клиенти Нака Мацузава, главен стратег в Nomura в Токио. За да отмъсти на Тръмп за изненадващата изненада със заплахите с мита от миналата седмица, Китай отговори бързо, като спря покупките на американски селскостопански продукти, което особено вреди на земеделските производители в Средния Запад - щати, които са ключови за избора на Тръмп за президент през 2020 г. “Китай също така би могъл да ограничи допълнително покупките на земеделски стоки, вероятно като средство за подкопаване на подкрепата на Тръмп от избирателите в селските райони преди президентските избори през ноември 2020 г.”, коментира Марк Хефеле, главен глобален инвестиционен директор в UBS. Използвайки юана като оръжие, Китай поема голям риск, тъй като обезценяването на валутата може да доведе до изтичане на капитал, но това също така е слабо място на Тръмп, тъй като той многократно е протестирал срещу силния долар. “Китай може да се изкуши да изчака смяна на ръководството във Вашингтон”, коментира Дейвид Бианко, главен известиционен директор в DWS Group. “Ако е необходимо, Китай може да реагира чрез насочени мерки, които имат за цел да застрашат преизбирането на Тръмп, дори и с риск от нанасянето на щети на световната икономика и финансовите пазари”. Тръмп много добре знае, че това са намеренията на Китай. Наскоро той предупреди, че Китай може да получи доста по-неблагоприятна сделка, ако той бъде преизбран. Стратегията на Китай може да има обратна реакция. Тъй като твърдите мерки срещу азиатската страна могат да спечелят подкрепа и от двете страни, следващият президент може да заеме подобна позиция, твърди Мацузава. Освен това по-нататъшното влошаване на растежа на Китай може да бъде опасно, като дестабилизира страната, която вече се бори с протестите в Хонконг.   ", "date": "2019.08.08", "title": "Китай може да отиде много далеч"}
{"url": "http://www.classa.bg/%D1%81%D0%B2%D1%8F%D1%82/item/398671-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%B1%D0%B8%D1%82%D0%BA%D0%B0-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-brexit-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "Един въпрос звучи все по-силно в Брюксел и Лондон: може ли да бъде спрян Борис Джонсън? Британският министър-председател казва, че Великобритания ще напусне Европейския съюз след по-малко от 90 дни - или със сделка за развод, или без - което изглежда все по-вероятно. Подкрепящи ЕС британски депутати се подготвят за отчаян опит да предотвратят Brexit без сделка в момент, когато Великобритания и общността взаимно се обвиняват в проваляне на споразумение, пише в свой анализ Асошиейтед прес, цитиран от БТА. Не е ясно обаче дали парламентът може да спре министър-председателя, който настоява, че Великобритания ще напусне на 31 октомври, \"каквото и да стане\".     \"На теория може\", заяви пред Би Би Си британският конституционен експерт Върнън Богданор. \"На практика е много, много трудно.\" По закон Великобритания ще напусне ЕС на 31 октомври, когато изтича официалният период за излизане, определен от договора на ЕС. Първоначалният краен срок - 29 март, беше удължен два пъти, след като британските политици влязоха в пререкания заради условията на напускането и многократно отхвърлиха сделката за развод с общността, договорена от тогавашния министър-председател Тереза Мей. Джонсън казва, че ще \"напрегне всеки мускул\", за да постигне нова и подобрена сделка. Той обаче не води преговори с лидерите от ЕС и отправя искания, които общността почти със сигурност би отхвърлила. Великобритания настоява, че ЕС трябва отново да отвори споразумението за напускане и да премахне клауза за ирландската граница, срещу която се противопоставят подкрепящите Brexit британски депутати. ЕС казва, че няма да предоговаря сделката. Двете страни взаимно се обвиняват в проваляне на преговорите. Британският министър Майкъл Гоув, отговарящ за приготовленията за напускане без сделка, каза вчера, че е \"дълбоко натъжен\", че ЕС \"отказва да преговаря с Великобритания\". Говорителката на Европейската комисия Аника Брайтхарт обаче каза, че вратата на общността е отворена, \"стига Великобритания да желае да преговаря и да разясни своята позиция по-подробно\". В момент на нарастващо напрежение Джонсън нарежда на британските служители да \"пришпорят\" приготовленията за напускане без сделка, заделяйки над 2 милиарда британски лири (2,4 милиарда долара) за наемане на гранични служители, осигуряване на лекарства и подготовка за опашки от камиони около основното пристанище на Ламанша - Дувър. Много икономисти казват, че Brexit без сделка ще доведе до рецесия и ще причини икономически хаос, при което има вероятност от недостиг на прясна храна и други стоки, след като митническите проверки създадат затруднения на пристанищата във Великобритания. Подкрепящите ЕС депутати обещават да се захванат за битка, щом парламентът се върне от лятната ваканция на 3 септември. Те имат две възможни стратегии: приемане на закон, който изключва Brexit без сделка, или сваляне на правителството и заменянето му с ново, което да изостави безкомпромисния подход на Джонсън. \"Шансовете за избори се увеличават, след като редовите депутати обмислят начини, по които да могат да осуетят плановете на Джонсън\", каза управляващият директор за Европа в консултантската фирма за изследване на политическия риск \"Юрейша груп\" Муджтаба Рахман. \"Движим се към положение, при което е малко вероятно да бъде постигнат особен напредък през август. Септември и октомври ще бъдат трескави. А това е меко казано.\" Лидерът на опозиционната Лейбъристка партия Джереми Корбин каза в понеделник, че ще свика вот на недоверие към правителството, щом парламентът се върне, за да \"гарантира, че няма да бъде позволено на това правителство да изведе страната от съюза (ЕС) без сделка\". Евентуален вот на недоверие има добри шансове за успех, тъй като консерваторите на Джонсън разполагат с работно мнозинство от едва един глас, а някои консервативни депутати са твърдо против Брекзит без сделка. Ако правителството загуби, то ще има 14 дни, за да отмени резултата, като спечели ново гласуване. Ако не успее, ще има избори. Законът за произвеждане на парламентарните избори на постоянно установена дата, въведен през 2011 г., обаче оставя въпроси за това какво се случва през решаващите 14 дни. Опозицията казва, че Джонсън ще трябва да подаде оставка и и да се види дали някой друг може да състави правителство. Противниците на Brexit смятат, че могат да сформират правителство на националното единство, чиято единствена цел да бъде да поиска от ЕС отлагане на Brexit, докато бъдат произведени избори или нов референдум, или и двете. Съюзниците на Джонсън обаче казват, че той може да остане на поста през двете седмици, печелейки време, а после да свика избори за след 31 октомври. Великобритания автоматично би напуснала ЕС на Хелоуин, по време на кампанията. Това би било спорно, макар че не е ясно дали би било незаконно. Консервативният депутат Доминик Грийв каза вчера, че представата, \"че ако загубиш вот на недоверие, просто ще стоиш безучастно и ще се барикадираш на Даунинг стрийт\", е \"направо смайваща, глупава, инфантилна и няма да проработи\". Другият начин, по който парламентът може да спре напускане без сделка, е като приеме закон, който или да отмени Brexit, или да нареди на правителството да поиска от ЕС нова отсрочка. Подкрепящи ЕС депутати от няколко партии водят неофициални преговори за своята стратегия да осъществят това през есента. Правителството обаче контролира графика на парламента и ще се опита да ограничи възможностите на опозиционните депутати да направят законодателни предложения или промени. Джонсън също така отказва да изключи възможността временно да преустанови работата на парламента, ако законодателното събрание се опита да спре Brexit, макар че премиерът вероятно би се сблъскал с правно предизвикателство, ако направи това. Старши изследователката по Brexit в Института за управление Мади Тимонт Джак каза, че Великобритания върви към \"война на изтощение между правителството и парламента\" с непредвидими последици. \"Не знаем докъде е готов Борис Джонсън да оспорва установените конституционни практики, които обикновено очакваме да виждаме\", каза тя. \"Това е просто една огромна, огромна неизвестна.\"  ", "date": "2019.08.08", "title": "Задава се битка за спиране на Brexit без сделка"}
{"url": "http://www.classa.bg/%D1%81%D0%B2%D1%8F%D1%82/item/398672-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5", "text": "Екип от американски изследователи е открил, че в цивилизацията на маите е имало жестоки военни конфликти през така наречения „класически период\" (приблизително между 250 и 900 от нашата ера), което е довело до масова смърт на цивилни и унищожаване на цели градове, както е описано в проучване, публикувано в списание Nature. Досега се смяташе, че в този период войните имат чисто местен характер и не причиняват жертви на цивилните или твърде голямо икономическо въздействие. Научната общност поставяше големите военни сблъсъци по-късно, през 9 и 10 век, по време на които се е случил упадъкът на цивилизацията на маите. Конкретното откриване на надписи, гравирани върху каменна стела, противоречи на това становище, описвайки в исторически разказ кървава битка, състояла се на 21 май 697 г. във Вицна, град на маите, разположен в северната част на днешна Гватемала. Проведените епиграфски проучвания установяват, че надписите съдържат термина „puluuy\", който се превежда като „изгорен\" и че той допуска две интерпретации: едно от ритуален тип и друго със строго военен характер. Впоследствие анализът на материали от околния терен е добавил липсващото парче от пъзела, което допълва новопотвърдените теории: Дейвид Уол от Калифорнийския университет в Бъркли и неговите колеги са анализирали утаечните скали на езерото, разположени на два километра от бившето селище Вицна, и открили в тях останки от въглища, които всъщност представляват археологическите доказателства за няколко брутални пожари. Проведените разкопки показаха също, че всички основни сгради, включително кралският дворец и няколко паметника, са били обхванати от пожар в края на седми век, по време на период на война, който вероятно е отнел живота на много цивилни. \"След това събитие, находките показват драматично намаляване на човешката активност, което доказва голямото отрицателно въздействие върху местното население\", заявяват авторите на изследването в обобщението на тяхната публикация. Както обясняват изследователите, \"тези открития предоставят информация за стратегиите и голямото социално въздействие на войните от класическия период, а също така показват, че маите са участвали в тактики, подобни на тоталната война, по-често и по-рано отколкото досега се е смятало. \" Упадъкът на цивилизацията на маите е настъпил през 9-ти и 10-ти век, ускорен от няколко фактора като епидемии, изчерпване на природните ресурси, нахлуване на вражески племена и постоянни повтарящи се суши. Този последен фактор наскоро беше потвърден от друго научно проучване, този път публикувано в списание Science.", "date": "2019.08.08", "title": "Археологическа находка пренаписва историята на цивилизацията на маите"}
{"url": "http://www.classa.bg/%D1%81%D0%B2%D1%8F%D1%82/item/398676-%D0%B4%D0%B5%D0%B2%D0%B0%D0%BB%D0%B2%D0%B0%D1%86%D0%B8%D1%8F%D1%82%D0%B0-%E2%80%93-%D0%BD%D0%BE%D0%B6-%D1%81-%D0%B4%D0%B2%D0%B5-%D0%BE%D1%81%D1%82%D1%80%D0%B8%D0%B5%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9", "text": "Оставяйки валутата си да се обезцени, Китай отвори нов фронт в търговската война срещу Вашингтон, който може да намали последиците от американските наказателни мита, но и крие риск да сложи прът в колелото на икономиката, която и без това губи скорост. Китайската валута в понеделник мина под символичния праг от 7 юана за 1 долар – най-ниското си равнище от 11 години. Съединените щати отвърнаха на удара, като обвиниха официално Пекин, че манипулира своята валута. Обвинението бе отхвърлено от китайската централна банка, която фиксира всеки ден курса на юана спрямо долара. Пекин „категорично не приема“ тези обвинения. „Американската страна не взе предвид фактите и определи по неразумен начин Китай за валутен манипулатор“, реагира институцията в комюнике.     Предния ден управителят на китайската централна банка И Ган заяви, че страната „няма да се впусне в конкурентна девалвация“ и „няма да използва обменните курсове… за да се изправи срещу външните проблеми като търговските разногласия“. Китайската централна банка „се ангажира да поддържа обменния курс на юана на разумно и стабилно равнище“, каза той. Някои анализатори обаче са на мнение, че Пекин би могъл да остави своята валута да се обезцени още повече.   Китай „е готов да толерира едно ново обезценяване на юана на фона на ескалирането на търговските напрежения със Съединените щати“, подчертава икономистът Бо Чжуан от консултантската компания TS Lombard. Пекин, който контролира плътно валутата си, фиксира всеки ден обменен курс, от който разрешава отклонение от около 2%. Във вторник този курс бе фиксиран на 6,9683 юана за 1 долар – с 0,66% по-нисък от предходния ден. Това е най-ниското равнище на китайската валута от май 2008 година. Малко преди 16 ч. местно време във вторник (11 ч. българско време) 1 долар се разменяше за 7,0681 юана на офшорния пазар. Това рязко понижение е „очевидният резултат от една активна намеса“ на централната банка с цел благоприятстване на китайския износ и намаляване на последиците от повишаването на американските мита върху китайските стоки, коментира Бо. Президентът на САЩ Доналд Тръмп в четвъртък възобнови търговската война срещу Пекин, обявявайки намерението си да разпростре допълнителните мита върху почти целия внос от Китай от 1 септември. Само че дори едно силно обезценяване на юана няма да може да компенсира напълно влиянието на търговската война, предупреждава икономистът Тао Ван от банка UBS. Стратегията за девалвиране би могла да се окаже контрапродуктивна за Пекин, който, тъкмо обратното, се стреми от 2015 година да стабилизира своята валута, за да предотврати изтичането на капитали. Китайската централна банка „няма да остави юана да отслабне прекалено много“, тъй като това би имало „тежки и дестабилизиращи последици за икономиката“ в контекста на забавяне, предупреждава Стивън Инс, анализатор от специализираната компания за търговия с активи Vanguard Markets. Едно понижаване на обменния курс води до оскъпяване на вноса, което ще принуди Пекин да плаща повече за внасяния от него петрол. Икономическият растеж на Китай се забави през второто тримесечие на годината до 6,2% – най-ниското му равнище от най-малко 27 години. В този контекст стабилността е приоритет за китайските власти с наближаването на една дата с голямо символно значение – 1 октомври, 70-ата годишнина от създаването на комунистически Китай. Пекин „вероятно ще се опита да предотврати каквото и да било прекалено голямо понижаване или непостоянство на курса на юана, упражнявайки стриктен контрол върху капиталите“, обяснява Марк Собъл, бивш служител на министерството на финансите на САЩ при републикански и демократически администрации. За сметка на това Китай би могъл да засили натиска върху Съединените щати, намалявайки своята „планина“ от американски държавни облигации, която е оценявана на повече от 1 трилион долара. „Повечето хора не мислеха, че китайците ще използват валутното оръжие, а те го употребиха, с хирургична прецизност“, отбелязва Стивън Роуч, изследовател от Йейлския университет, цитиран от агенция Блумбърг. „Те обмислят и други опции и не може да бъде изключена тази с облигациите“, предупреждава той, припомняйки, че Китай е най-големият кредитор на Съединените щати. Пекин вече намали портфейла си от американски държавни облигации, който е на най-ниското си равнище от две години.", "date": "2019.08.08", "title": "Девалвацията – нож с две остриета за Китай"}
{"url": "http://www.classa.bg/%D1%81%D0%B2%D1%8F%D1%82/item/398673-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%B5%D1%86-%D0%B5-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%B1%D0%BE%D0%B9%D0%BD%D0%B8-%D0%B2%D0%B8%D0%B4%D0%B5%D0%BE%D0%B8%D0%B3%D1%80%D0%B8", "text": "Мексиканецът Леонардо Лопес, известен в света на видеоигрите с прякора 'MkLeo', бе коронясан за шампион в най-важния боен турнир за видеоигри в света. 'MkLeo' стана първият мексикански играч, спечелил събитието Evolution Championship Series (EVO) в съвременната видео игра Super Smash Bros Ultimate, от франчайза на Nintendo. На финала Лопес се изправи срещу американеца с прякор \"Туик\", който въпреки че имаше предимство, бе победен от \"МкЛео\" с резултат 3: 0 в последния кръг. Серията Evolution Championship се провежда всяка година и обединява най-добрите състезатели по видеоигри за борба в целия свят. Този път турнирът се проведе в казиното Мандалей Бей в Лас Вегас. Много интернет потребители поздравиха триумфа на Лео, за който създадоха проект за банкнота и дори го поканиха да отпразнува своя триумф до колоната на Ангела на независимостта, прочут паметник в Мексико Сити, пред който хората идват да отбележат различни свои значителни триумфи.", "date": "2019.08.08", "title": "Мексиканец е за първи път световен шампион по бойни видеоигри"}
{"url": "http://www.classa.bg/%D1%81%D0%B2%D1%8F%D1%82/item/398674-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D0%B4%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D1%82-%D0%BC%D0%BE%D0%B7%D1%8A%D1%87%D0%BD%D0%B8%D1%82%D0%B5-%D0%BA%D0%BB%D0%B5%D1%82%D0%BA%D0%B8-%D1%81%D1%8A%D1%81-%D1%81%D0%BC%D0%B0%D1%80%D1%82%D1%84%D0%BE%D0%BD", "text": "Група американски и южнокорейски учени и създадоха устройство, което може да контролира невронните вериги чрез малък мозъчен имплант, контролиран от смартфон. Това е обяснено в статия, публикувана в списанието Nature Biomedical Engineering. Устройството, което използва сменяеми касети, от типа на Лего, с медикамент и мощен нискоенергиен блутут, може да адресира определени неврони, използвайки медикамент и светлина в продължение на няколко месеца, без притеснението да остане без медикамент. Тези малки патрони с медикамент се намират в мозъчен имплант за мишки с мека и ултра тънка сонда – с дебелината на човешки косъм - състояща се от микрофлуидни канали и малки светодиоди, за доставка на ограничени дози лекарства и светлина По този начин, използвайки смартфон, невролозите могат лесно да активират всяка специфична комбинация от изпращане на светлина или лекарства до всяко животно с имплант, без да е необходимо то да бъде физически в лабораторията. „Безжичното невронно устройство позволява хронична химическа и оптична невромодулация, което никога досега не е било постигано\", обяснява водещият автор Раза Кази, член на Корейския разширен институт за наука и технологии (KAIST) и университета в Боулдор, Колорадо. Също така, Кази гарантира, че тази технология затъмнява конвенционалните методи, използвани досега от невролозите, които в дългосрочен план причиняват наранявания на меките мозъчни тъкани. Експертите, участвали в изследването, смятат, че тази техника - която досега успешно работи при мишки - може да помогне за откриване на мозъчни заболявания като Паркинсон, Алцхаймер, пристрастяване, депресия и други емоционални разстройства, за да се разработват нови терапии. Освен това те гарантират, че това им позволява да разберат по-добре поведението на нервната верига. Тяхната цел сега е да усъвършенства технологията за създаване на мозъчен имплант за клинична употреба.ь", "date": "2019.08.08", "title": "Учените откриха как да манипулират мозъчните клетки със смартфон"}
{"url": "http://www.classa.bg/%D1%81%D0%B2%D1%8F%D1%82/item/398675-%D1%81%D0%B0%D1%89-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87-%D0%B4%D0%B0-%D0%BF%D1%80%D0%B5%D0%BA%D0%BE%D1%81%D0%B8-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "САЩ изпратиха самолетоносач във вторник през оспорваното Южнокитайско море на фона на нови териториални кризи, включващи азиатския гигант Китай и други държави в региона, съобщава АП. Военноморските сили на САЩ посрещнаха група филипински генерали, служители и журналисти на самолетоносача USS Роналд Рейгън, за да им покажат изтребителите F / A-18 Super Hornet, които кацат и излитат с катапулт, докато корабът се отправяше към пристанището на Манила. Корабоплаването увеличава напрежението между Пекин и Вашингтон. Контраадмирал Карл Томас обаче каза за пресата: „Мотото на този преход е „мир чрез сила \". В допълнение той заяви, че военното присъствие на САЩ помага да се осигури сигурност и стабилност за насърчаване на дипломатическите преговори между конкурентните претендиращи страни. Вашингтон редовно изпраща военни кораби в зоната да изпълняват мисии за „свободна навигация\", чиито действия са считани от Пекин за „провокативни\". Китай винаги ги призовава да прекратят тази практика. Преходът на военния кораб става след като министърът на отбраната на САЩ Марк Еспер обвини Пекин в дестабилизиране на Индо-Тихоокеанския регион, в използване хищна икономика и кражба интелектуална собственост. Китай, Виетнам, Филипините, Малайзия, Тайван и Бруней водят прекъснати териториални конфликти за тези стратегически води. От десетилетия голяма част от азиатската и световната търговия пътува през Южнокитайско море. Пекин претендира за суверенитет над голяма част от оспорваното море, където приблизително 3,4 милиона кораба преминават всяка година. Китай изгражда изкуствени острови и разполага военна инфраструктура на архипелазите Спратли и Парацелс, за да консолидира правото си над тях, въпреки протестите на техните съседи и САЩ, които се опасяват от нарастващото влияние на азиатския гигант в региона.", "date": "2019.08.08", "title": "САЩ изпратиха самолетоносач да прекоси Южнокитайско море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398659-8-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1709 г. в Португалия е извършен първият успешен опит за полет с балон.    През 1786 г. с покоряването на връх Монблан Джак Балма и Мишел Пакар поставят началото на съвременния алпинизъм.    През 1815 г. Наполеон I Бонапарт напуска завинаги Франция, за да изтърпи заточение на остров Света Елена, където умира.    През 1876 г. Томас Едисън патентова мимеографа, използван като технология при циклостила.    През 1886 г. на 8 срещу 9 август е извършен преврат в България от група офицери русофили, които заставят княз Александър I Батенберг да се откаже от престола.    През 1929 г. германският дирижабъл \"Граф Цепелин\" започва околосветски полет, излитайки от Лейкхърст (край Ню Йорк), с 3 междинни кацания (Фридрихсхафен, Токио и Лос Анджелис) и преодолява разстоянието от 34 хил. км за 20 денонощия.    През 1949 г. Бутан става независима от Великобритания държава.    През1963 г. е извършен Гголемият влаков обир във Великобритания от пощенски влак по линията Глазгоу - Лондон. Откраднати са 2,6 млн. паунда.    През 1965 г. във Варна е открит Първи балкански филмов фестивал.    През 1967 г. е учредена Асоциацията на страните от Югоизточна Азия (АСЕАН).    През 1974 г. президентът на САЩ Ричард Никсън подава оставка заради аферата Уотъргейт.    През 1990 г. президентът на Ирак Саддам Хюсеин анексира Кувейт и го обявява за иракска провинция.    През 1991 г. край Константинов (Полша) пада най-високата изградена до момента конструкция - антената на Полското национално радио (646,38 м).    През 2008 г. са открити Летните олимпийски игри в Пекин.    През 2008 г. Грузия започва война в Южна Осетия.  ", "date": "2019.08.08", "title": "8 август, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398660-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%B0-%D0%B3%D0%B5%D0%BB%D0%B8%D0%BD%D0%B0-%D0%B8-%D0%B6%D0%B8%D0%B2%D0%B8-%D1%82%D1%80%D0%B0%D0%B4%D0%B8%D1%86%D0%B8%D0%B8", "text": "Рибново е едно от малкото места в България, където сватбите не са такива, каквито ги познаваме. Те са шаренени и различни. При това буквално.     Населението в  Рибново  е изцяло от  мюсюлмани , известни повече като  помаци . Те са запазили голяма част от  традициите  си. Жените в ежедневието си носят  традиционни носии , а на сватбите отново са с тях, но още по-пременени.  В селото  неомъжените момичета  се виждат със своите любими само на  публични места .      Девствеността  на момичето се смята за нещо сакрално, затова все още се спазва традицията булката да бъде  неопетнена  преди брака. Сватбата  в югозападното село продължава  два дни . В първия ден младото семейство посреща гостите на младоженеца, а във втория ден на булката. Всички от селото излизат, за да видят младоженците и да се веселят заедно с тях.    Булките в Рибново не са с бели булчински рокли , а в традиционни за населението носии.   Акцентът  по време на цялата церемония пада върху  булката , която се нарича още  гелина . Възрастните жени я подготвят за  сватбения ритуал  като  рисуват лицето й  с бял крем, грим и пулове. Нарича се още  писана гелина .", "date": "2019.08.08", "title": "Девствена гелина и живи традиции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398661-20-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BF%D0%BE%D0%B4%D0%BB%D1%83%D0%B4%D1%8F%D0%B2%D0%B0-%D0%BC%D1%8A%D0%B6%D0%B5%D1%82%D0%B5", "text": "Запознайте се с Наташа Енсиноза. Тя е американски фитнес модел. И макар че някои жени не харесват фигурата й, мъжете са направо луди по нея.     Обиколката на едно нейно бедро е 60 см! Тя прекарва по 5 часа на ден във фитнеса, а освен това спазва строга диета. Нереална самодисциплина и упорит труд довели до това Наташа да изглежда по този начин.       „Като дете винаги бях дебела. Страдах много през годините в училище. Точно това ме подтикна да отида на фитнес и да работя върху себе си\", казва спортистката.   Наскоро един от феновете на Наташа забеляза приликата й с героинята от компютърната игра „Street Fighter“ Чун-Ли. В резултат на това броят на абонатите на момичето нараснаха до 400 000.       Сега моделът живее в Маями, работи като личен треньор и не може да живее без спорт.   Каквото и да мислите за фигурата на Наташа, нейните постоянство и самодисциплина са за възхищение..      ", "date": "2019.08.08", "title": "20-годишно момиче подлудява мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398662-%D0%BC%D0%BE%D0%BD%D0%B8%D0%BA%D0%B0-%D0%BB%D1%8E%D0%B8%D0%BD%D1%81%D0%BA%D0%B8-%D1%81-%D0%BD%D0%BE%D0%B2-%D1%83%D0%B4%D0%B0%D1%80", "text": "Бившата стажантка в Белия дом Моника Люински ще бъде продуцент на сериал за опита за импийчмънт на президента на САЩ Бил Клинтън. Телевизионното шоу ще бъде в рамките на проекта \"Историята на американските престъпления\". Новият сезон ще бъде наречен „Импийчмънт: Историята на американските престъпления\", съобщава Washington Post.      46-годишната участничка в скандала Люински, който едва не струва на 42-ия президент на САЩ поста, гарантира качеството на поредицата, а съгласието й за сътрудничество с авторите \"казва доста за качеството на материала\". Поредицата ще бъде базирана на книгата на Джефри Тубин „Голямата конспирация:      Истинската история на секс скандала, който почти унищожи президента\". Актрисата Бини Фелдщайн ще изпълни ролята на самата Люински. Имената на изпълнителите на ролите на Бил Клинтън и съпругата му Хилари все още не са разкрити.  Премиерата на сериала е насрочена за края на септември 2020 г. - това са последните дни от президентската надпревара. Първият сезон на \"Историята на американските престъпления, беше посветен на случая с бейзболиста О. Джей Симпсън, а вторият - на убийството на дизайнера Джани Версаче.", "date": "2019.08.08", "title": "Моника Люински с нов удар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398663-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BF%D0%B0%D0%BA-%D1%81%D0%B5", "text": "Щерката на Орхан Мурад - Сузанита, вече официално мина в отбора на попфолк звездите. 16-годишната тийнейджърка пуска ново видео, в което прави неща, недостойни за ученичка.  \r\n   \r\n   \"Между гърдите\" се казва псоледният проект на малката амбиция, а както подсказва и самото заглавие, текстът е много вулгарен. Сузанита пък се снима по еротично бельо, а маниерите й са като на професионална порно актриса.  \r\n   \r\n   \"Не знам как родителите не се срамуват да слушат какво пее дъщеря им. Вярно, баща й не може да види какви ги върши във видеото, но и майка й ли е сляпа\", възмущават се в социалните мрежи.  \r\n     \r\n   Освен с неприличната песен и клип, Сузанита ще си навлече и друг сериозен проблем. Наблюдателни чалда фенове откриха голяма прилика с песента \"Зоопарк\" на Анелия. Те се съмняват Сузи да си е платила авторски право и може сериозно да загази, след като я осъдят за плагиатство. \r\n \r\n \r\n \r\n \r\n", "date": "2019.08.08", "title": "Сузанита пак се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398664-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%B0%D0%B2%D0%B3%D1%83%D1%81%D1%82", "text": "Ще разберете какво е „любов от пръв поглед“. Оказва се, че това чувство не само ще ви вдъхнови, но и ще ви помогне да се видите от страни. Работните задачи не пренебрегвайте, бъдете изпълнителни. Пречките във финансовата сфера, ще са временни, не се тревожете. Вечерта ще бъде значима и незабравима. Не е препоръчително да преувеличавате проблемите си, другите може би дори имат по-големи. Също престанете да се оплаквате на всички, че нямате късмет. Неочаквано пътуване, ще ви позволи да се отървете от болезнените мисли. Така ще се увлечете от приятен спътник, че ще забравите за всичко. Е само домашните проблеми, ще напомнят за себе си вечерта. Пред вас, ще се проправи път към успех и слава. Колко време чакате това. Прекрасно ще се развиват взаимоотношенията с колеги, приятели и роднини. Възможно е да купите нещо голямо и скъпо. Трябва да следите за здравето си. Ако зрението ви се влоши рязко или ви боли гърба, консултирайте се със специалист.   Направете така, че да бъдете в центъра на вниманието на другите. По някаква причина упорито се стремите да снизите самочувствието си, което ви пречи но пътя към успеха. Във финансовата сфера всичко ще се върне към нормалното, т.е. ситуацията ще стане още по-лоша. Основното нещо е, да не влизате в дългове, защото ще трябва да връщате ваши пари. Ще настъпят положителни промени в живота ви. Те ще бъдат свързани с личната и професионалната сфера. Разбира се, не разчитайте на кариерен възход, макар че ще имате предпоставки за това. Главното е, да не намалявате темпото. Болезнените и пренебрегвани битови проблеми, ще трябва да решавате в движение. В противен случай, ще се карате със семейството. Препоръчително е да се уедините и погрижите за себе си. Външният ви вид изисква промяна? Запишете час в салон за красота. Но се доверете на опитни специалисти, които вече познавате. В личната сфера, трябва да се отървете от всички ненужни неща. Включително, от ревността и грубия език. Едно пътуване по работа, може да се окаже интересно. Днес ще трябва постоянно да се занимавате с проблемите на другите хора, да се обаждате на някого или да просите нещо. Но, не се упреквайте твърде много за слабостта. Напротив, колкото по-благосклонни сте към другите, толкова повече ще получите в замяна. Във финансовия сектор, са възможни грешки. Ако решите да инвестирате в бизнес, то печалбата няма да дойде скоро.   Препоръчително е да подредите всичките си дела - нови и стари. Планирайте почивка със семейството, отидете сред природата, отпуснете се на слънце. Здравето е добро, но трябва да се пазите. С други думи, закалете тялото си, не преяждайте и пийте повече течности. Но от алкохола, е по-добре да се откажете, за да не страдате от махмурлук.   Ще започне нов цикъл в живота ви, който ще е забележим дори за хората около вас. Ще се издигнете толкова рязко в кариерата, че дори успешните ви приятели ще завиждат. Може да се запознаете с влиятелни хора, по време на бизнес пътувания и да направите сделки. Дори и с финансите, всичко ще върви перфектно. Не се връщайте там, където отдавна не ви чакат. Това се отнася както за предишна работа, така и за минала любов. Промяната идва, имайте търпение. Чудесен ден за спорт, занимания с хобито и разходка сред природата. Проблемите във финансовата сфера, ще ви изглеждат нерешими. Добре че ви подкрепя, стар и мъдър приятел. Възможно е, неочаквано пътуване. Да тръгнете на път, ще трябва спешно, но не се паникьосвайте. Понятието \"неканени гости\", ще осъзнаете в пълният смисъл. Всъщност, ще бъдете изненадани, когато на вратата ви почукат далечни роднини. Но с финансите всичко ще е наред! Може да се разходите по магазините, без никакви притеснения.   Възможно е приятно пътуване, след което животът ви ще изглежда като ярко приключение. Не се страхувайте от новостите, промяната и необичайните неща. Всичко това наистина сте заслужили, радвайте се от сърце. С любимия човек, няма да имате проблеми. Взаимоотношенията, ще се развиват толкова добре, че може да помислите за годеж и сватба.", "date": "2019.08.08", "title": "Дневен хороскоп 8 август"}
{"url": "http://www.classa.bg/%D1%81%D0%B2%D1%8F%D1%82/item/398665-%D0%B0%D0%BA%D0%BE-%D0%B2%D1%81%D0%B8%D1%87%D0%BA%D0%B8-%D0%BE%D0%B3%D0%BD%D0%B5%D1%81%D1%82%D1%80%D0%B5%D0%BB%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B8%D0%B7%D1%87%D0%B5%D0%B7%D0%BD%D0%B0%D1%82", "text": "Поредната голяма публична стрелба в САЩ остави своите десетки загинали и ранени и още множество други, останали с психически травми от преживяването. И никой сякаш не си прави илюзии, че тези неща ще спрат в обозримо време. Преди близо година и половина, на 24 март 2018 г., над 2 млн. души излязоха на улиците в САЩ, за да протестират срещу въоръженото насилие. Отговорът на въпроса какво би било решението на този проблем зависи много от това кого питате. Някои искат да премахнат правата на гражданите да носят оръжие, докато други искат да въоръжат още повече хора. Повечето американци са на мнение, което попада някъде по средата. Но какво би се случило, ако дебатът изведнъж и необратимо би бил приключен - защото просто не би имало огнестрелни оръжия вече няма? Какво би станало ако всички огнестрелни оръжия в света изведнъж изчезнат, без да има начин да се появят отново? Оръжията естествено не могат просто да се изпарят магически. Този мисловен експеримент цели да покаже друго - какво може да се спечели и какво да се загуби от едно евентуално решение за рязко намаляване на оръжията в общество като американското. Най-очевидният пример от подобно изчезване на оръжията е прост: няма да смъртни случаи в резултат на стрелба. Приблизително 500 000 души по света годишно намират смъртта си в резултат на стрелба с огнестрелно оръжие. В развитите държави, най-много са жертвите на подобна смърт се падат на САЩ, където гражданите притежават общо между 300 и 350 млн. огнестрелни оръжия - приблизително толкова, колкото са и жителите на страната. Нивата на убийства с огнестрелно оръжие там са над 25 пъти по-високи от тези в останалите богати държави, взети заедно. \"Около 100 души в Америка умират ежедневно заради стрелба и престрелки. Ако премахнем оръжията, много от тези животи ще бъдат спасени\", казва Джефри Суонсън, професор по психиатрия и поведенчески науки в школата по медицина към университета “Дюк” в Северна Каролина. Близо до челото на този списък са и животи, които иначе се губят в резултат на самоубийства. Около 60% от всички 175 700 смъртни случаи, причинени от огнестрелно оръжие между 2012 и 2016 г. са следствие на самоубийство. Половината от 44 000 американци, които са се самоубили през 2015 г., са използвали огнестрелно оръжие. Повече от 80% от опитите за самоубийство с огнестрелно оръжие завършват със смърт. \"За съжаление, шансовете за оцеляване са много малки\", казва криминологът и социолог Том Габор, автор на книгата “Конфронтиране с въоръженото насилие в Америка”. Нещо повече, мнозинството от оцелелите след опит за самоубийство никога не правят нов опит да сложат край на живота си. \"Някои хора са твърдо решени да умрат и ще намерят друг начин да го сторят. Други обаче са импулсивни, опитват еднократно и ако не успеят, впоследствие имат много щастлив и продуктивен живот. Това особено важи за много младежи и деца\", казва Тед Милър, ръководител по изследванията в Тихоокеанския институт за изследвания и оценка. Все пак не трябва да се лъжем, че отнемането на оръжията ще спаси всички тези животи. Липсата на оръжие може и да разколебае някой, който обмисля да отнеме живота си, и идеята, че имаш пистолет, с който да го направиш, прави нещата да изглеждат доста по-лесни, но това не означава, че няма множество други начини за самоубийство. И макар да е напълно сигурно, че случаите на убийства ще намалеят при изчезване на огнестрелните оръжия, е наивно да си мисли, че те ще изчезнат съвсем. Убийства е имало много преди да бъде открито как барутът може да се използва за убиване. Но да видим каква е ситуацията там, където се въвеждат по-рестриктивни мерки в закона относно оръжията. Австралия е убедително доказателство в реални условия, че наличието на по-малко огнестрелно оръжие е свързано със сериозен спад на смъртните случаи - както при самоубийствата, така и в резултат на въоръжено насилие. През 1996 г. Мартин Брайънт открива огън срещу посетителите на историческата забележителност “Порт Артър” в Тасмания, убивайки 35 души и ранявайки още 23. За австралийците тази трагедия е повратна точка. Хора от всякакъв политически уклон тогава подкрепят забрана за продажба и притежание на полуавтоматичните оръжия. За броени дни ново законодателство влиза в сила. Правителството купува сложените под възбрана оръжия на справедлива пазарна цена и ги унищожава, с което намалява държаното от гражданите огнестрелно оръжие с 30%.     Филип Алпърс, доцент в школата по обществено здраве към университета в Сидни, твърди, че данните показват, че ефектът върху смъртните случаи от промяната в законодателството за огнестрелното оръжие е значим. Това остава в сила дори и ако се вземат предвид други възможни обяснения и предварително съществуващ спад в нивата на самоубийства и убийства. \"Резултатът от това е, че рискът от смърт в резултат на стрелба в Австралия статистически е намален с повече от 50% и в последните 22 години не е показал признаци да се увеличава отново\", обяснява доц. Алпърс. Самоубийствата са голяма част от този спад. До 80% от случаите, при които се използва огнестрелно оръжие, вече не се случват. Ученият отбелязва това като приятна изненада. \"Още повече, зарадвахме се да открием, че не се случи заместване на методите за причиняване на смърт. С други думи, няма доказателства, че тези, които възнамеряват да извършат самоубийство, просто са преминали към друго оръжие\", коментира той. Не са обаче само самоубийствата. Нивата на убийства с огнестрелно оръжие в Австралия също са спаднали с повече от 50% след забраната. Нещо повече, докато критиците в САЩ често твърдят, че убийците просто ще намерят друг начин да убиват жертвите си, това не се е случило в Австралия. Вместо това, убийствата, извършени без огнестрелно оръжие, са останали на приблизително същите нива, което означава цялостен спад в броя убийства. Това с особена сила важи за случаите на домашно насилие. Жена, чийто склонен към насилие партньор има достъп до огнестрелно оръжие, е между 5 и 8 пъти по-вероятно да бъде убита. Ако огнестрелните оръжия изчезнат напълно, партньорите, които посягат в момент на гняв, е много по-маловероятно да причинят смърт и е и по-малко вероятно да прибягнат към насилие. Макар тази теза да е спорна, някои изследвания показват, че самото наличие на огнестрелно оръжие кара мъжете да се държат по-агресивно, феномен, известен като \"ефектът от оръжието\". Ако огнестрелните оръжия изчезнат, САЩ, където 50 жени всеки месец биват застрелвани от партньорите си, вероятно ще отчетат подобен спад на смъртните случаи, какъвто е наблюдаван в Австралия, смятат активисти за по-сериозен контрол върху продажбата на оръжия. Тази теза почива на факта, че макар нивата на престъпност от общ тип в САЩ да не са по-високи от средното ниво за развитите държави като Великобритания, Франция, Германия, Япония и др., нивата на убийствата в страната са 4 пъти по-високи. Това е така, защото е много по-вероятно при убийство в САЩ да бъде използвано огнестрелно оръжие, което увеличава седемкратно риска от смърт. \"Представете си двама незрели, гневни, импулсивни и нетрезви млади мъже във Великобритания, които излизат от пъб и се скарва. Някой ще е с насинено око или разкървавен нос. Но при нас в САЩ  статистически е по-вероятно единият от тези мъже да има пистолет, и в крайна сметка след конфликта да има мъртъв човек\", коментира Суонсън. Тази разлика се свежда до това, което експертите наричат \"ефектът на използвано оръжие\": фактът, че оръжие се използва, има отражение върху крайния резултат, Робърт Спитцър, професор по политология в колежа \"Кортланд\" към Нюйоркския университет. \"Няма по-ефективен начин да убиеш човек от огнестрелното оръжие.\" Както е и в Австралия, практически доказателства от САЩ също показват, че по-малко оръжия водят до по-малко смъртни случаи и ранявания. Изследване от 2017 г. разкрива, че нивата на убийства с огнестрелно оръжие са по-ниски в онези щати с по-строги правила за притежание на оръжие, докато анализ от 2014 г. на всички приети в болниците непълнолетни заради травми, открива връзка между по-строгия контрол на огнестрелното оръжие и по-голямата безопасност на децата. Оръжията правят и срещите с полицията по-смъртоносни. Вероятността за арест, водещ до травми, е същата в САЩ, Британска Колумбия и Западна Австралия, но изследвания показват, че \"почти никой не загива по време на арест в Австралия или Канада\", констатира Милър - въпреки че полицията и в трите държави носи оръжие. В САЩ обаче около 1000 души годишно биват убивани от полицаи. Естествено, причините за свързаното с полицията насилие са сложни и многопластови и все пак много от тези смъртни случаи вероятно биха били предотвратени, ако не беше намесено огнестрелно оръжие. \"Голяма част от полицейската бруталност всъщност се дължи на опасения от самите полицаи, че те може да бъдат застреляни. Когато полицаите трябва да се предпазват от огнестрелно оръжие при всяко спиране на заподозрени, сблъсъците стават по-смъртоносни\", казва Милър. Липсата на огнестрелни оръжия вероятно би означавало и по-безопасни условия за полицията, допълва той. Повече от половината хора, загинали от полицейска стрелба през 2016 г., са били въоръжени, като много от тях са стреляли по полицаите, когато са намерили смъртта си. Истината обаче е, че огнестрелните оръжия просто отразяват развитието на света в момента. Колкото повече са напредвали човешките цивилизации, толкова повече се е развивала и способността им да убиват. Днес дори и по някакъв магически начин огнестрелните оръжия да изчезнат, неминуема е появата не нещо, което да ги замени. Или както Риса Брукс коментира, войните между държавите ще се променят, но \"това няма непременно да промени баланса на силите\". Промяната обаче може да се окаже важна за САЩ като държава. Една от силите й като държава е именно склонността на хората да притежават оръжие. Това я поставя сред топ 5 на страните, които не могат да бъдат завладяни от чужда сила - просто гражданите притежават собствени арсенали от оръжия, което неминуемо ще попречи на която и да е експанзивна сила. Оръжията са създадени за убийство, но влиянието им се проявява и в допълнителни аспекти на живота и обществото, като всички те биха се променили. Най-голямата причина САЩ да не налага по-строги правила при продажбата на оръжия не е толкова емоционалната привързаност, колкото чисто икономическия аспект. Браншовата асоциация на производителите и търговците на огнестрелно оръжие NRA има около 20 млрд. долара принос в американската икономика, плюс още 30 млрд. долара в други приноси. Междувременно тя е и най-големият лобист във Вашингтон. Някои експерти са на мнение, че тези 50 млрд. долара загуба - макар и доста внушителна сума - няма да бъдат усетени толкова силно на фона на цялата американска икономика в пълния й мащаб. Макар това да е по-скоро пожелателно мислене, определено дупката в бюджета може да бъде запълнена за около десетилетие при пренасочване на заетостта в отрасъла и инвестиции в нови работни места. Паралелно с това обаче ще се съкратят и множество разходи, свързани с травми, контузии и смърт на работна ръка - следствия на травми от огнестрелни оръжия. Според Габор преките загуби, следствия на въоръжено насилие и инциденти с огнестрелни оръжия може да се оцени на 10,7 млрд. долара. “В САЩ, ако се разгледат всички финансови загуби от въоръженото насилие, те не са само преки медицински разходи и рехабилитация за простреляни хора, а и разходи за съдебната система и изгубени доходи на жертвите, и дори разходи, свързани с качеството на живот”, казва Габор. В случая експертите, подкрепящи регулациите на оръжията, обаче акцентират върху не толкова материалните полци - чувството за безопасност, липсата на психологически травми, положителна промяна в цялостното ментално здраве и т.н. Американците от всички възрастови групи все повече се боят от атаки на обществени места, допълва Габор, било то в училища, кина, нощни клубове или на улицата. Дори и ако подобни събития са относително редки, “вълната от масови престрелки руши структурата на обществото. Усещането за безопасност на хората и доверието един в друг се подкопава, което води до дълбоки социални и психологически последици”, казва той. За сметка на това онези хора, които са почитатели на оръжията, ще изгубят част от удоволствието в живота си, а по всяка вероятност (поне временно) и самото си усещане за сигурност, създадено от притежанието на огнестрелно оръжие. В САЩ самата култура от векове насам е пропита с идеята за \"Втората поправка\", гарантираща правото на оръжие на всеки гражданин - нещо, което е почти невъзможно да се изтръгне, особено в по-консервативните региони. Те могат да останат доволни обаче, тъй като никой не е тръгнал да им взима оръжията. Борбата в страната в момента е за налагането на по-строг контрол върху продажбата на оръжия и ограничаването на някои по-опасни видове - автоматични и полуавтоматични. Дали това ще стане - отново е спорно, особено при сегашната администрация в Белия дом.    ", "date": "2019.08.08", "title": "Ако всички огнестрелни оръжия изчезнат?"}
{"url": "http://www.classa.bg/%D1%81%D0%B2%D1%8F%D1%82/item/398666-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "Путин никога не се стреми да притисне противника в ъгъла, той винаги му оставя възможност да излезе от положението и да спаси достойнството си. Но самият той в безизходна ситуация мигновено напада първи и върви до края. Операцията по връщането на Крим в Русия е реализация именно на този уличен опит, придобит в детството. Путин не търси сбивания, той с всички сили се стреми да избегне стълкновенията, но когато боят е неизбежен, Путин не разсъждава, той удря първи. Ефектът от такъв внезапен удар винаги е съкрушителен. Березовски, Гусински и Ходорковски са едни от тези, които със съдбите си показаха, че да приемаш липсата на реакция от страна на Путин за слабост е фатална грешка. На тези, които са отраснали в семейства на интелигенти, не им е по силите да се мерят с този, който е отраснал на суровите ленинградски улици. Различна е школата на живота, различни са рефлексите, различна е издръжливостта на изпитания.     Църквата правилно казва, че смъртта на тялото е предшествана от смъртта на духа. А тези, които са способни да виждат човешкото биополе, казват, че там знаците на смъртта могат да се разчетат една година преди тя физически да настъпи. Началото на смъртта на социализма в СССР е прието да се отнася към епохата на Хрушчов. Но в действителност това начало се заражда в апотеоза на сталинската епоха. Постепенно в СССР се обособява голям слой от деца на висшата партийна номенклатура, които напрегнато попиваха задграничните впечатления на бащите си и с ужас мислеха за перспективата, която ги очаква след години. И тъй като те лично не очакваха от системата нищо повече в своя полза, ненавистта им към нея се превърна в естествен елемент на тяхното мислене. С нарастването на номенклатурата, растеше и броят на децата на елита, търсещи напрегнато изход от бъдещата кариерна и житейска безизходица. Заедно с роднините и приятелите им този кръг постоянно се разширяваше. Образува се каста, която търси изход от положението. Елитът постепенно намали риска от репресии, но съветският строй както и преди не оставяше никакви шансове за предаване на социалния статус по наследство. Да получиш власт не бе възможно, а пък да превърнеш властта в собственост беше още по-малко възможно. Така първите и главни врагове на системата станаха нейните висши жреци. Дори дъщерята на Сталин и синът на Хрушчов се оказаха зад граница. Какво да кажем пък за тези, които обкръжаваха трона на всеки съветски цар? Всички сили на съветския номенклатурен елит бяха насочени към получаването на образование и професия, свързани със задгранични командировки, от децата им. Социалното разслоение фактически започна да расте пред очите на изненаданото съветско общество. Фалшът на официалната пропаганда, разминаваща се с живота, ставаше все по-непоносим. Следвайки стъпките на партийния елит, научната, творческата и техническата интелигенция също започна да презира съветския строй. След тях в противопоставянето на реалността се присъедини и управленският корпус, а най-късно след всички се включи и народът. Отначало по-образованите, а след тях и по-малко образованите. Тези, които продължаваха да вярват в идеалите и не можеха да се разделят с илюзиите, бяха подложени на остракизъм, като умствено непълноценни субекти. Ерозията на морала се разпространяваше като маслено петно във вода. На рибата, на която вече се беше вмирисала главата, започна да гние и тялото. Децата на обикновените съветски граждани виждаха какво става около тях и какво става с техните родители. Те бързо се ориентираха и започнаха да търсят място за себе си в новата реалност. Фалшът на официалната власт и необходимостта от лъжа в името на социалната еволюция се превърнаха в привична реалност за тях. Те бързо усвоиха номера, че за успех в живота трябва да имаш съответстваща на стандартния идеал биография. Отначало трябва да влезеш в Комсомола, след това в партията, после да получиш престижна диплома, да не си разваляш отношенията с ръководството и да правиш това, което очакват от теб. Но, тъй като и това особено не помагаше в живота, децата до известно време растяха напълно свободно според уличните правила. А това беше съвсем друга реалност. Уличното възпитание създаваше съвсем други норми. Улицата стана школа за живот. Тя не търпеше предателства, ненавиждаше страхливците и не приемаше фалша. Улицата веднага определяше кои са своите и кои чуждите. На улицата се държаха така, както четяха в книжките, гледаха във филмите и слушаха от своите по-големи братя и бащи. Израсналото на улицата следвоенно поколение момчета и момичета влезе в непримирим нравствен конфликт с морала на системата, то външно я приемаше, но вътрешно я отхвърляше. Създаде се поколение, привикнало да живее в конфликта между това, „както е в живота“, и това ,както е „по съвест“. Едно от милионите такива деца беше и бъдещия президент на Руската федерация Владимир Путин. Ленинградската улица е особена категория улица, отличаваща се от улиците на Москва или на който и да било друг руски град. В края на 50-те г. Ленинград все още не бе се възстановил от последствията на блокадата и шока от ХХ конгрес на КПСС. На това поколение се падна такава съдба, която не се пада и на три другипоколения, взети заедно. Това бяха години на уморените до смърт майки и припадащите от умора след смяната бащи. Това бяха преминалите през затворническите коридори и лагери по-големи братя и жестокия футбол с момчетата от съседния на асфалта. Това бе невъзможността да плачеш от ударите и да изпитваш страх пред жестоките и коварни сбивания, в които побеждава този, който удря първи, а да се бие падналия се счита за най-големия позор. Но най-страшното, което може да си представиш, е да те обвинят в донос или клевета. Виновните в това въобще не получаваха прошка. Предателството от свои също не се прощаваше при никакви обстоятелства. Когато Владимир Путин си спомня как веднъж притиснал един плъх в ъгъла и той, чувствайки се в безизходица, се нахвърлил върху него, той всъщност даде пример за един от важните жизнени уроци, които е получил. Путин никога не се стреми да притисне противника в ъгъла, той винаги му оставя възможност да излезе от положението и да спаси достойнството си. Но самият той в безизходна ситуация мигновено напада първи и върви до края. Операцията по връщането на Крим в Русия е реализация именно на този уличен опит, придобит в детството. Путин не търси сбивания, той с всички сили се стреми да избегне стълкновенията, но когато боят е неизбежен, Путин не разсъждава, той удря първи. Ефектът от такъв внезапен удар винаги е съкрушителен. Березовски, Гусински и Ходорковски са едни от тези, които със съдбите си показаха, че да приемаш липсата на реакция от страна на Путин за слабост е фатална грешка. На тези, които са отраснали в семейства на интелигенти, не им е по силите да се мерят с този, който е отраснал на суровите ленинградски улици. Различна е школата на живота, различни са рефлексите, различна е издръжливостта на изпитания. Детството, плавно преминавайки в младежка възраст, отвежда Путин в секцията по джудо. Спорт, борба, дисциплина, това е средата, в която се формира характерът на уличното момче. В борбата Путин си създава навика да бъде търпелив и да участва в схватки с противници, които значително го превъзхождат, както по сила, така и по ръст. Той се е научил да се справя с противника, като му позволява да започне битката както той прецени, а след това използва това против самия него. Това се оформя като негова философия, която той прилага впоследствие, както в специалните служби, така и в политиката. Прекарвайки детството си в епохата на нарастваща морална криза на социализма, Путин разбира, че не трябва напълно да се вярва на никого, даже и на този, с когото си израснал и  си преминал през различни изпитания. Да те предадат са способни само своите. Той не вярва в идеите, защо те са добър повод за вербовка на агенти. Той не вярва в идейните съмишленици, знаейки как в специалните служби намират път към душите им и пречупват предишните им убеждения с неотвратимата логика на фактите. Путин вярва единствено в ситуацията, която може сам да контролира. И това единствено е в основата на неговото политическо дълголетие. Вътре в Путин е монтирано стоманено острие. Той не вярва в идеологеми и лозунги, но е верен на клетвата и кодекса на честта. Когато в Дрезден тълпата отиде да разруши зданието на резидентурата на КГБ, Путин излиза сам срещу нея с пистолет в ръка и успява с думи да я упокои. В този момент той рискува живота си, въпреки че никой не би го упрекнал, ако бе останал в сградата. Но от дете той не може да търпи страхливците и предателите, защото така е възпитан. Той би предпочел да умре, отколкото да живее опетнен като страхливец. Началото на политическата му кариера започва в атмосферата на всеобщо предателство и във времето на най-голямата геополитическа катастрофа на ХХ век. Кариерата му протича подобно на правилата на специалните операции за внедряване на агент под прикритие в банда или на резидент в щаб-квартирата на вражеска специална служба. При връщането си в Русия той получава студен душ. Всичко, което е било опора на държавата, се оказва унищожено. Откровени бандити, явни агенти на чужди разузнавания и прекрасни по душа интелигенти дилетанти наводняват коридорите на властта, а от страна на    специалните служби няма и намек за противодействие на тази вакханалия на разрухата. Липсва само да се развеят бели знамена от всички учреждения и да се обяви капитулация. КГБ е в нокаут и търпи една след друга кадрови промени, като стремително се наводнява с поколение от дребни бизнесмени с пагони, които веднага влизат в конфликт с все още крепящите службата професионалисти. Първият рефлекс на Путин в тази ситуация е да се слее с оперативната среда докато се ориентира в обстановката. И той старателно започва да играе ролята на свой сред чужди. Започва с това, че първо си набелязва ключовите лица, на които може да се опре. Само крайно наивните глупаци могат да си мислят, че Путин е „предания ученик на Собчак“, само защото се държи почтително с човека, който му е помогнал да започне работа след връщането си от „студа“. Но в оперативната психология е известно, че няма място за благодарности. Там има оперативни комбинации и различни схеми на прикритие. В тях се използва всичко – от саката с малинов цвят до умението да станеш необходимия сив кардинал, без когото на шефа в нищо не му върви. Участвайки в уреждането на конфликтите на местния петербургски елит по това време, Путин се изявява като принципен и неподкупен човек. Той не предава и не лъже, държи в тайна компроматите и не допуска да изтичат в пресата, не се мести от един лагер в друг, но поддържа дистанция с всички и не позволявал да го поставят в зависимо положение. Поради тази причина лица с нееднозначна репутация, като кмета на тогава все още „бандитския Петербург“ Анатолий Собчак и фигуриращия в съдебното дело за фирмата „Мабетекс“ Павел Бородин, въвеждат Путин в кръга политици тежка категория. Те го придвижват стъпка по стъпка в кариерата му по служебната стълба и без да се опасяват му предоставят все по-широки пълномощия. И той никога не ги подвежда, каквото и да му струва това. На 9 август 1999 г. Владимир Путин е назначен за изпълняващ длъжността министър-председател с перспективата скоро да стане президент на Русия. Никой тогава не може да предположи, че този мълчалив и незабележим чиновник от втория ешалон, който никога не се е стремял към власт и публичност и никога не е преминавал границата на служебните си пълномощия, ще стане най-значимият световен политик в края на ХХ и началото на XXI век. На никого и през ум не му минава, че този, който ще приеме димящата от гражданската война в Кавказ, разпадаща се, гладна и бедна Русия, след 20 години ще я превърне в монолитна геополитическа свръхдържава, възстановила в своите граници Крим, започнала интеграция с Белорусия, разрушила в Сирия цялото близкоизточно господство на САЩ и станала водеща сила в противопоставянето си на финансовия глобализъм. Така започва епохата на Путин, превърнала се в събитие, съпоставимо само с прелома във Великата отечествена война след Сталинградската битка. Все още предстои обаче този прелом да се превърне в победа. Първото, което предприема Путин за спасението на страната, е консолидирането на елитите. На шеговитата му забележка по време на срещата с висшия команден състав на ФСБ, че „внедряването е минало успешно“, никой тогава не обръща внимание. Но в шегата му има само малка част хумор. Путин се зае да изгради нов баланс на системата на сдържане, въвеждайки в групата от елцински олигарси хора, които някои започнаха да наричат „приятелите на Путин“ и „олигарсите на Путин“. Всъщност това бяха неговите лични агенти, които той направи отговорни за редица стратегически отрасли, които успя да откъсне от ръцете на старата елцинска олигархия, свързана с американския истаблишмънт. Паралелно с това, тези отрасли и ключови предприятия, станали впоследствие държавни корпорации и поставили основата на икономическата политика на Путин, бяха запазени в руски ръце от преминаването им в ръцете на транснационалните корпорации и финансовата олигархия. И даже изнесените от тези агенти на Путин пари в офшорни сметки служеха за прикритие на различни начинания, които Западът блокираше, преди всичко в областта на Военно-промишления комплекс и въглеводородните инфраструктурни проекти. А когато след 2014 г. темата за офшорките се оказа под въпрос, първи в Русия върнаха парите си именно тези, които либералите наричаха „олигарсите на Путин“. Докато „олигарсите на Елцин“ досега нищо не са върнали и нямат намерение да го правят с изключение на три знакови личности, които просто нямат друг избор. След като неутрализира главните олигарси на Елцин, Путин вече имаше възможност да консолидира елита в партия на властта, която през всичките тези години беше политическото острие на вертикала на властта. Въпреки всички претенции към партията „Единна Русия“, тя свърши главното: чрез единната партийна дисциплина обедини разноцветния елит, откъснал се от властта на КПСС, като едновременно с това го направи гръмоотвод за всички инициативи на либералите в правителството. Най-рисковият период в епохата на Путин беше периодът, когато заемаше длъжността министър-председател и за президент бе избран Дмитрий Медведев. Това беше периодът, в който бе възможен незабавен либерален реванш и отчасти той стана. След връщането си на поста президент на Русия, на Путин му се наложи дълго време да прочиства държавните институции, ключовите отрасли и правителството от фаворитите на Медведев. По време на своето управление Медведев загуби Либия, предавайки я бездарно на американците, подари огромна акватория от Баренцово море на Норвегия, а операцията срещу Грузия през 2008 г. показа, че при Медведев в армията цари такъв бардак, че в случай на война с по-сериозна страна от Грузия тя може да бъде загубена. Именно тогава бяха приети всички основни решения по отношение на армията и Военно-промишления комплекс и то не от Медведев, а от Путин. Най-страшният проблем, който наследи Путин след Елцин, беше системната корупция, която Елцин използваше, за да консолидира елитите и да ги откупи от САЩ. Дълго време корупцията беше условие за лоялността на тези елити към властта на Путин. След 2014 г. обаче ситуацията започна да се променя и след многобройните си предупреждения към елита, Путин започна чистка, която все още не се е превърнала в „огън по щаба“, защото на него му е ясно, че отсичането на главата не лекува главоболието. Системната корупция се нуждае от системно лечение и само с популистки репресии този проблем няма да се реши. С всяка година корупцията става все по-опасна за държавата и все повече чиновници стават квартиранти на затворите с обвинения по съставите за корупция в Наказателния кодекс. Управленският апарат от времето на Брежнев беше тотално заразен от корупцията и затова въпроса за отделянето на мухите от котлета ще бъде дълъг и сложен процес. Но при всички проблеми в това направление, Русия успя значително да разшири сферата си на суверенитет и да засили борбата на този фронт. В страната се реши проблема с продуктовата безопасност, въпрос, който само допреди няколко години изглеждаше нерешим. Макар и трудно, но върви техническото превъоръжаване на някои промишлени отрасли от тежкото машиностроене, селското стопанство, строителната индустрия и сферата на високите технологии. Русия напълно се откъсна от САЩ в областта на високите технологии и стратегическите оръжия. Отбранителната способност на страната е толкова висока, колкото никога не е била през последните 20 години. Най-големият проблем обаче си остава проблемът с кадрите. В ситуацията на изострящо се противопоставяне със Запада, практически Путин няма с кого да планира и да провежда политика за излизане от Вашингтонския консенсус. Кадрите, които трябва „да решават всичко“, са в основата на стратегията на Путин по подготовката на Русия за следващия исторически период на връщане към загубените през 90-те години позиции на световна свръхдържава. Идвайки в политиката, Владимир Путин създаде нова представа за имиджа на политическия лидер. Със спортната си фигура, стегнатата офицерска стойка в елегантен костюм, спокоен и земен, с тих глас и остър поглед на контраразузнавач, с усмивка, с която еднакво награждава героите от сирийската кампания и размазва Порошенко на преговорите в Минск, Путин въведе в политиката нов стандарт. Образът на политика, привнесен от Путин, разби господстващия в нея образ на американския Супермен, с който толкова се гордееше Збигнев Бжежински, написал книгата „Великата шахматна дъска“, в която се твърди, че всички политици в света подражават на маниерите на американските президенти. Днес да се подражава на американския президент е смешно. Нелепо е да ходиш издул гърди и с фалшива 32-зъба усмивка, изобразяваща безкрайната радост на идиота. Даже японците някак си престанаха да подражават на американците, с което се занимаваха през 80-те години. Сега е модерно да се подражава на Путин. В Русия образът на Путин е особено популярен. Страната беше уморена от политическите недоносчета от типа на хуторския Хрушчов, маразматичния Брежнев, полумъртвите Андропов и Черненко, страхливия Горбачов и постоянно пияния Елцин, дирижиращ оркестър на летището. За първи път стана модно да се гордееш с Путин. Неговият образ в офисите и върху тениските се считаше за шик и признак на стил. Путин въведе практиката да се работи непрекъснато и сътрудниците му трудно следват неговия работен режим. Той работи постоянно, даже когато си почива, т.е. неговият отдих е разновидност на работата му. Именно по време на почивка той общува с различни политици и с пресата, прави информационни обръщения и решава сложни въпроси. Въпреки че Путин сам по себе си представлява новия образ на политика, самият той е обкръжен от безнадеждно „вчерашни“ лица. Те са застинали в 80-те години и са остарели, носейки през живота закостенелите си комплекси. Опитът от допуснатите грешки не ги е научил на нищо и сами по себе си те са един парадокс на епохата. Това е нашето „очевидно и невероятно“, което изгражда скелета на либералния елит, а в опозиционните персонажи още по-колоритните и нелепи хора. Да се обвинява Путин, че е отстранил всички ярки персонажи от обкръжението си е още по-нелепо обвинение. Яркото не можеш да отстраниш, то отвсякъде ще се вижда, а изпъкващата посредственост, сложила някакъв грим, няма шанс да стане по харизматична. Проблемът с качеството на руския елит отдавна престана да бъде тема на анекдотите, а стана въпрос от националната сигурност. Деградацията на елитите е обективен процес, засягащ не само Запада, а и Русия. Нито един цар, колкото и да се старае, не е в състояние да замени стотиците руски губернатори и министри. И ако те са интелектуално ограничени, което често си личи даже по лицата им, тогава качеството на управление никога няма да бъде адекватно. При всички опити за обучение на новоназначените, особени резултати в тази посока няма. Работата е там, че за 50 години обществото като цяло забележимо деградира и отникъде няма как да се подберат умни ръководители. Деградацията на обществото започна през постсъветското време и продължава и сега. Никакви усилия на КПСС и заменилите я елити не успяха да спрат процеса на глобално оглупяване на населението, живеещо в атмосферата на глобална масова култура и потребителски ценности. Никаква реформа в системата на образованието не е способна сама по себе си да замени средата, в която се формира съвременният човек, както на Запад, така и в Русия. И това, че образователните системи стават все по-лоши, също е следствие от това, че ги създават вече деградирали продукти на обществото. Проблемът за ротацията на елитите, не е в това, че старите не пускат новите, а в това, че нови практически не съществуват. А това, което съществува, е още по-лошо, отколкото това, което има в момента. Няма никаква гаранция, че тези които искат да управляват, няма утре да хвърлят страната в още по-дълбока пропаст, отколкото омръзналите ни системни либерали в правителството. В действителност, това е най тревожното. Сега администрацията на президента е изправена пред най-важната задача – да използва парламентарните и президентски избори за обновяване на политическия елит на Русия. Всеки друг начин ще бъде авантюра, а епохата на Путин е характерна с това, че не допуска авантюри. И този принцип трябва да стане водещ за Русия през всички следващи епохи, независимо от това с какъв лидер те ще се асоциират. Ако това ни се удаде, то може да считаме, че главната задача на епохата на Путин е изпълнена.    ", "date": "2019.08.08", "title": "Епохата на Путин"}
{"url": "http://www.classa.bg/%D1%81%D0%B2%D1%8F%D1%82/item/398667-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D0%BA%D0%B8%D1%80%D0%B3%D0%B8%D0%B7%D1%81%D1%82%D0%B0%D0%BD", "text": "    По време на щурма на резиденцията на Алмазбек Атамбаев в село Кой-Таш в републиката е било изключено излъчването на всички телевизионни канали, свързани с бившия глава на Киргизстан. \r\n   \r\n   Местните медии съобщават, че са загубили връзка с кореспондентите си, които са в село Кой-Таш. Вероятно са били използвани сигнали за заглушаване на устройството. \r\n Известно е също, че служителите на реда се събират в сградата на Министерството на вътрешните работи на републиката. Според ТАСС те са оборудвани с каски, бронежилетки, щитове и гумени палки. Отбелязва се, че в момента вече има няколкостотин полицаи, а в сградата пристигат автобуси и камиони. \r\n Според кореспондент на ТАСС в момента има няколкостотин служители на реда в близост до сградата на министерството. Освен това в Министерството на вътрешните работи започнаха да пристигат автобуси и камиони. \r\n Според Киргизската национална агенция за новини, по последни данни 12 души са ранени по време на специална операция за задържане на Алмазбек Атамбаев. Известно е за един ранен служител на реда, получил огнестрелна рана. \r\n Напомняме, че в село близо до Бишкек се провежда специална операция по задържането на бившия президент на Киргизстан Алмазбек Атамбаев. \r\n \r\n \r\n \r\n   \r\n \r\n \r\n   Съобщава се, че по време на сблъсъците между служители по сигурността и поддръжници на бившия държавен глава са ранени около десет души. \r\n На 7 август стана известно, че в Киргизстан се провежда операция по задържането на Атамбаев.  Бойци на специалните части направиха поне два опита да щурмуват къщата на експрезидента.  Според обкръжението на бившия президент, по време на щурма специалните сили са използвали гумени куршуми и шумови гранати, хеликоптери са били видени над къщата. \r\n Също така, според представител на централата, в резиденцията са били чути пушки на картечници, светлините са били изключени и на няколко места е избухнал пожар. Привържениците на Атамбаев успяха да блокират специалните части на територията на резиденцията и впоследствие да отблъснат атаката на спецназа срещу дома на бившия държавен глава. \r\n От централата отбелязаха, че привърженици на бившия президент са успели да пробият оградата, да нахлуят на територията на резиденцията и да обграждат специалните сили.  Първоначално централата на Атамбаев съобщи, че бившият държавен глава е задържан и „той е отведен в неизвестна посока“. \r\n По-късно бе уточнено, че бившият президент продължава да се съпротивлява на специалните сили и се намира в дома си. Според представител на централата няма пълна картина за случващото се. \r\n     \r\n   \r\n", "date": "2019.08.08", "title": "Какво се случва в Киргизстан?"}
{"url": "http://www.classa.bg/%D1%81%D0%B2%D1%8F%D1%82/item/398668-%D0%B4%D0%B6%D0%BE%D0%BD%D1%81%D1%8A%D0%BD-%D1%80%D0%B5%D1%88%D0%B8-%D0%B4%D0%B0-%D1%81%D0%B5-%D1%85%D0%B0%D1%80%D0%B5%D1%81%D0%B0", "text": "В Ормузкия проток става все по-напрегнато. Увеличава се и напрежението между Великобритания и Европейския съюз. Сметката на \"ястребите\" от Белия дом излиза.       Само две седмици след като встъпи в длъжност, британският премиер Борис Джонсън се присъедини към лагера на своя духовен събрат Доналд Тръмп: британците ще участват във военноморската операция на САЩ в Ормузкия проток. Вече никой не говори за европейска мисия там, каквато именно Лондон предлагаше – преди правителствените рокади. Така сега в Европа се появява едно дълбоко политическо разцепление - французи и германци не искат да се присъединяват към американската операция \"Сентинел\" за защита на петролните танкери от ирански атаки. Те с основание не вярват на Тръмп и предполагат, че неговата политика на \"максимален натиск\" срещу Техеран не само няма да подобри положението, а дори ще го влоши. Защото навлизането на американски и британски бойни кораби в Персийския залив вероятно ще увеличи допълнително напрежението в конфликта с Иран. САЩ вече постигнаха целта си и вбиха клин в лагера на европейците, които всъщност смятаха да се държат заедно, за да опазят ядреното споразумение с Иран – въпреки силния американски натиск. Тази задача става все по-неизпълнима, защото занапред иранците ще вярват на британците още по-малко. Вярно е - и новият британски външен министър увери, че държи на споразумението с Иран за ядрената му програма и не е привърженик на нови санкции срещу Техеран, но това уверение не звучи убедително. От ясно по-ясно е, че Великобритания, непосредствено преди твърдия Брекзит,  се стреми в момента най-вече към едно: към бързо търговско споразумение със САЩ. За тази цел Борис Джонсън е готов да влоши още повече отношенията с европейците и във външнополитически план, влизайки плътно в руслото на ястребите от Белия дом. Един от тях - съветникът на американския президент по националната сигурност Джон Болтън, може да бъде доволен: неговата стратегия носи резултат. След като САЩ се оттеглиха от ядреното споразумение с Иран, а британците са на път да излязат от Европейския съюз, Болтън вече е на една ръка разстояние от своята опасна цел: победа над Иран, която би сложила край на теократичния режим в Техеран. Тъй че до обявените от Тръмп преговори с Иран едва ли ще се стигне. Но дори да се стигне, те ще бъдат съвършено безплодни – също както срещата на Тръмп със севернокорейския диктатор и негов \"добър приятел\" Ким. Европейците твърде дълго се колебаха В Берлин, Париж и в Брюксел никак не са очаровани от новия курс на Лондон. В интерес на истината обаче германският външен министър Хайко Маас и правителствената коалиция в Берлин също носят известна вина за сегашното положение. Ако Германия, Франция и другите държави от Европейския съюз бяха реагирали бързо и решително на британската инициатива да се изпрати европейска охранителна мисия в Персийския залив, разцеплението сред европейските партньори в ядреното споразумение с Иран можеше да се избегне. Но германското правителство се поколеба, а вътре в управляващата коалиция настъпи истински разнобой от мнения – веднага стана ясно, че европейска мисия скоро няма да има. С други думи: Германия изневери на собствените си декларации, че желае да поема повече международна отговорност.     Като ерзац, сега Маас поде инициативата за мисия от наблюдатели на ЕС в Персийския залив без участието на Великобритания. Но дори това ще отнеме много време, пък и едва ли ще донесе резултати. В сегашната напрегната ситуация мисии от разследващи наблюдатели едва ли ще направят особено впечатление на Революционна гвардия на Иран. Т.е. британците, които са разочаровани от лавирането на европейските си партньори, могат да бъдат разбрани. Независимо от всичко това обаче да се хвърлиш в прегръдките на непредсказуемия американски президент е сериозна грешка – и външнополитическо грехопадение за новия британски премиер Борис Джонсън.", "date": "2019.08.08", "title": "Джонсън реши да се хареса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398657-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%89%D0%BE-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%87%D0%B0%D0%BA-%D1%81%D0%B5%D0%B3%D0%B0-%D0%BF%D0%BE%D1%81%D1%8F%D0%B3%D0%B0-%D0%BA%D1%8A%D0%BC-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "В България лакомо кълват на въдичките на политическата чалга. Популярността на Слави не е в апогей, но проектът му може да има някаква политическа тежест. Не е изключено партията му да се окаже дори патерица на ГЕРБ.       Наесен чалгата на Слави Трифонов продължава. С нов телевизионен продукт \"Седем осми\", стартиращ след 15-ти септември, и с политическия проект \"Няма такава България\", който най-накрая ще види бял свят. В учредителната  декларация на формацията, приета на 26 юли, личи познатата хитра усмивка на популистката реторика. Тя поставя граница между „пленения суверен” (народа), неговите освободители („хъшовете” на Трифонов) и „безцеремонната” „политическа плутокрация”. Заключителните думи на г-н Трифонов в последното му предаване бяха в същия дух: \"Уважаеми зрители, всичко, което съм правил досега, беше заради вас. И всичко, което ще направя оттук нататък, ще е заради вас\". Къде остана \"ферарито с цвят червен\" ? Българските избиратели отново и отново лакомо кълват на въдичките на подобни клиширани послания. Те са до известна степен сходни с одите срещу „корумпирания елит” на „Атака” и „НФСБ”, още повече, че тези формации си проправиха път, разчитайки и на медийни проекти. В декларацията на „хъшовете” обаче липсват яростни „националистически” послания. Конкуренцията в нишата на популистката радикална десница е голяма; влизането в нея неминуемо оковава, отблъсквайки умерено настроените избиратели. Апетитът на новия проект е да „грабне” колкото се може повече хора.     „Няма такава държава” изглежда ще гради „хъшовски имидж”, избягвайки кресливите обертонове. Анализатори потърсиха сходството на г-н Трифонов с Бепе Грило и Володимир Зеленски, но на родна почва изпъкват приликите с \"Презареди БГ\", която до 2017 се наричаше „България без цензура\" /ББЦ/. Общият знаменател е популизмът, леещ се от устата на водещ с музикални наклонности. Трифонов обаче е състоятелен човек, предприемач, който инвестира и в политиката, а Бареков опортюнист, гмурнал се в изборния процес, за да капитализира скорострелно своята популярност. Времето ще покаже дали проектът на Слави не обслужва и други, задкулисни кроежи, какъвто беше случаят с ББЦ. Гръбнакът на целите на „Няма такава България” са шестте въпроса, с чието обсъждане в края на 2015 г. започна и процедурата по иницииране на референдума, за който настояваха от „Шоуто на Слави”. Те бяха:           През февруари 2016 г. Инициативен комитет, председателстван от г-н Трифонов, внесе искане в парламента за провеждане на референдум по 6-те въпроса, подписано от над 670 хил. души. На референдума на 6.11.2016 г. бяха подложени на гласуване въпроси 1, 3 и 5. Мнозинството от избирателите отговори с „да” на тях; 12 хил. гласа не достигнаха, за да стане задължителен резултатът. След  , осветен от екипа на Слави през пролетта на 2019 г., партиите в 44-тия парламент конфузно наведоха глави. Партийната субсидия бе намалена 11 пъти. Очаквано, политическият проект на г-н Трифонов ще се стреми да осребри голямата подкрепа за реформи, базирани върху поставените още през 2015-2016 г. въпроси. В останалите точки в декларацията има „намигане” към някои от феновете на „традиционната десница” (исканията за премахване на партийното влияние върху съдебната система, за „aдминиcтpативна реформа чрез намаляване на бюрокрацията”, „въвеждане на eлeĸтpoннo yпpaвлeниe” и др.), към левите („осигуряване на свободен и равнопоставен достъп на всички граждани” до качествени медицински услуги, „осигуряване на достоен живот чрез достойни доходи” и др.). С две думи: всеобхватен микс, кошница, пълна с щедри, пъстри идеи, към които да посегнат широк кръг избиратели. Акцентът е върху принципа на ветрилото, не върху кохерентността. И ако дебатът по 6-те въпроса/искания тече от години, тепърва трябва да се дискутират предложения в декларацията пряк избор на омбудсмана и главния прокурор (последното искане е явен флирт с недоволните от обречената на победа кандидатура на г-н Гешев). Тук лаконично ще отбележа, че състезанието за главен прокурор, а и за „народен застъпник”, трябва да бъде конкурс, базиран на доказана професионална компетентност, а не на харизматичност, доказана на бойното поле на преките избори. Защо чак сега? По-важен от самата програма е странният тайминг. Защо г-н Трифонов се поколеба да се „качи на черешата” през 2016 г. след резултатите от референдума? Отговорът, може би, е, че е предпочел сигурността; решил е да „изконсумира докрай” договора си с bTV преди да навлезе по-дълбоко в политиката. Въпреки че популярността му не е в своя апогей,  . Несериозно е обаче, още преди да е учредена формацията, да се правят прогнози колко депутатски места би получила в следващия парламент. Без структури, „Няма такава България”, която трябва да бъде учредена на 5 октомври, трудно би постигнала нещо смислено на местните избори три седмици по-късно. Дали партията на Слави ще се окаже патерица на ГЕРБ (съмнения за това породи сервилното интервю, което водещият „взе” от премиера), ще разберем след следващите редовни парламентарни избори. За сега предсрочен вот не се очертава. Изглежда, че новата партия, подгрявана от телевизионния проект „Седем осми”, ще изчаква удобен момент. За да откъсне като хищник живо месо от тъканта на „политическата класа”. Или, за да се притече на помощ на грохнал пациент от статуквото - като добре платена милосърдна сестра. Дали обаче Слави не изпусна своя звезден политически миг?    ", "date": "2019.08.08", "title": "\"Няма такава България\": Защо Слави Трифонов чак сега посяга към политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398658-%D1%81%D0%B2-%D0%BC%D0%B8%D1%80%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D1%80%D0%B8%D1%82%D1%81%D0%BA%D0%B8", "text": "  Свети Мирон се родил на остров Крит, тук получил и възпитанието си. Той се оженил още твърде млад. Неговото главно занятие било земеделието, при което, изкарвайки своя хляб “с пот на лицето си”, свети Мирон хранел не само себе си, но и другите, като раздавал на бедните от това, което придобивал. Заради тези негови трудове, Господ благословил свети Мирон: на размерите на неговата милостиня съответствали и неговите добиви. Свети Мирон бил милостив повече от всички хора, които живеели в тази страна. Веднъж той заварил на гумното си крадци, които вече така били напълнили чувалите си, че не можели да ги повдигнат. А свети Мирон, вместо да ги подложи на телесно или на някакво друго наказание, отишъл при тях и им помогнал да повдигнат чувалите на раменете си. При това строго забранил на крадците да разказват за тази негова постъпка.     Заради своя добродетелен живот свети Мирон бил посветен за презвитер. В този сан той ревностно поучавал своето паство в светия християнски живот, а по време на гоненията, които възбудил нечестивият цар Деций [1], горещо ги убеждавал да понасят твърдо страданията. Когато, заедно със смъртта на Деций [2], се прекратило и гонението, свети Мирон бил възведен на епископския престол. Като станал епископ, той установил празнуването на паметта на светите мъченици, които по време на гонението пострадали за Христа, а също така - със силата Божия - извършил и много чудеса и други дивни дела. Едно от чудесата му е, че спрял течението на една река. Веднъж, когато имало наводнение, на един знатен мъж, на име Тритон, се наложило да премине през реката [3]. Светият епископ спрял нейното течение, докато споменатият мъж не се върнал обратно. Тогава свети Мирон изпратил жезъла си и заповед на реката, нареждайки й да продължи обичайното си течение. Щом пратениците на свети Мирон стигнали до реката и докоснали водата с жезъла на светителя и повторили неговата заповед, реката бързо и стремително потекла в предишното си русло. Много чудеса, подобни по величието си на току-що описаното, извършил светият Божий угодник. Свети Мирон отминал при Господа, когато бил стогодишен старец, след като посветил целия си живот на Бога, чрез изпълнението на Неговите свети заповеди [4].", "date": "2019.08.08", "title": "Св. Мирон Чудотворец, епископ Критски"}
