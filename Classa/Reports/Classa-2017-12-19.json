{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376502-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%80%D0%B8%D0%B0%D0%BB%D0%B8%D1%82%D0%B8-%D0%BE%D1%82-%D0%BD%D0%B8%D1%89%D0%BE-%D0%BF%D0%B0%D0%BA-%D0%BD%D0%B8%D1%89%D0%BE", "text": "Дойде краят на една ера! На тези, които нямат телевизор, може би им звучи преувеличено, но на останалите риалити сезонът им се стори не като месеци, а като години. Дни наред нямаше начин да пуснеш някоя от националните телевизии вечер след 8 часа и да не се натъкнеш на група хора, които са пред камерите без определена цел и идея, просто за да пълнят ефира.       Така че можете да презаредите батериите и да се подготвите психически за Коледа, когато ще видите за 27-ма поредна година как Кевин са го забравили сам вкъщи.   Тази есен телевизионният сезон протече под краткия, но изпълнен със съдържание девиз \"Нищо не сте видели\". Тъкмо си мислим, че няма как да се намерят по-жадни за слава хора и някой зад контролния пулт си казва \"Ооо, вие нищо не сте видели още!\".   След това отваря телефонния си указател, набира няколко човека, които не са били пред камера от поне три години, защото просто е нямало защо, и им обяснява, че ще ги направи звезди отново. Схемата очевидно работи, а то дъно у нас никъде и за нищо няма!   Ето и какво се случи в тези поредни телевизионни драми...     Незнайно как всяка година Нова телевизия успява да намери поне десет човека, които хем трябва да минат за звезди, хем са лишени от елементарно самоуважение. Те са готови да се карат до прегракване дали тази седмица ще купят боб и ориз или цигари и ракия. Този ВИП-сезон не направи изключение - в него хората лежаха по дизайнерските плюшени дивани, а Големият брат от време на време ги караше да изпълняват срамни мисии в стил още помним \"Бързи, смели, сръчни\". Вечер атмосферата беше разведрявана от битови скандали и символично скубане на екстеншъни.   Във ВИП-Брадър 2017 най-запомнящи се се оказаха Маргарита Хранова, двамата, които се ожениха, и онзи третият, който спечели.   Няма ли да е по-лесно за Нова да се върнат към \"обикновения\" Биг Брадър - и там участниците са никому неизвестни?   Бюджетната версия на ВИП-Брадър с хора, които не искат чак толкова големи хонорари. На теория сезонът трябваше да е трепач - най-големите риалити звезди, победителите от предишни издания, събрани под един покрив и изправени един срещу друг. Истински нови-хански \"игри на глада\".   На практика стъкленият дом беше превърнат в санаториум. Големи и, предполага се, зрели хора се биеха, пръскаха с вода и заключваха по стаите.   Изводите - Луна трябва да смени една буква от името си, не казваме коя. Динко си беше забравил свинските опашки и без тях не беше толкова интересно. В къщата имаше повече секс, отколкото през \"любовния сезон\". Динко и Джино не са различни произношения на името Господин. Всъщност накрая мургавото момче с многото татуировки се оказа победител. Нищо, че не е Джино, а е Гошо, а Бианкалана е фамилията на бившата му жена.     Фермата беше рекламирана като по-доброто и най-вече по-българското риалити. Зрителите не успяха да разберат кое му е по-българското - и по Нова, и по bTV се лееше еднакво лош и неправилен български.   За да се поддържа усещането за патриотична атмосфера задачите бяха по-внимателно подбрани, а от време на време се появяваше ИваниАндрей, който питаше през коя година е била битката при Клокотница и как се казва кулата, в която е бил заточен император Балдуин Фландърски. Плюсът на \"Фермата\" е, че предаването е по-динамично, може би поради липсата на плюшени дивани и джакузи.     От цялата риалти-плеяда това е форматът, който предизвиква най-много симпатии и най-малко хейт. Тези, които дразнят, обикновено са членовете на журито, които са талантливи и компетентни, но често изглеждат като прекалили с енергийните напитки и излишно екзалтирани.   Победителят в този сезон - момичешкият квартет 4Magic - успя да изпее \"Зайди, зайди, ясно слънце\" само около 20 пъти, с което май и най-родолюбиво настроените зрители \"предозираха\", както викажеш една министърка на спорта преди време. За другите участници и особено участнички остана надеждата Криско да ги е забелязал, за да може и те да имат поне един клип по мрежест чорапогащник и ботуши до над коляното.   докато чуждите телевизии могат да създават продукции дори и на принципа от нищо - нещо, то в България те действат точно по обратния начин - от нищо пак нищо.", "date": "2017.12.19", "title": "Българското риалити - \"От нищо пак нищо\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376503-%D0%BE%D1%80%D1%8F%D0%B7%D0%B2%D0%B0%D1%82-%D0%BE%D1%89%D0%B5-%D0%B5%D0%B4%D0%BD%D0%BE-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%B7%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0-o%D1%82-2018-%D0%B3", "text": "    Хората, които са принудени да напуснат работа по инициатива на работодателя срещу компенсация от поне 4 заплати, вече няма да получават пълно обезщетение за безработица от НОИ, пише вестник “Сега”. Поредната репресивна мярка срещу правото на осигурените лица, изпаднали от пазара на труда, да получат подкрепа от общественото осигуряване срещу осигурителните си вноски, е прокарана с една от многото промени в Кодекса за социално осигуряване през Закона за бюджета на държавното осигуряване.     Според новите текстове сред случаите, при които лицата имат право само на минимално обезщетение за 4 месеца, се включват чл. 331 от Кодекса на труда и чл. 107а от Закона за държавния служител. В Кодекса на труда по този член се дава възможност работодателят да освободи работник или служител по своя инициатива срещу уговорено обезщетение, което не може да бъде по-малко от 4 заплати. А в Закона за държавния служител органът по назначаването може да направи това срещу максимум 6 заплати.   Досега минималното обезщетение за безработица се даваше само при прекратени трудови правоотношения по желание на работника или заради неговото виновно поведение. С новите регламенти уволнение по инициатива на работодателя срещу уговорено обезщетение се приравнява на такова по взаимно съгласие, въпреки че очевидно условията зависят от волята на работодателя. Най-често големи фирми, на които се налага да оптимизират бизнеса си, като закрият свои поделения, прибягват до възможността да уволнят голям брой работници и служители срещу договорено обезщетение. Така досега работниците, които и без това биха били съкратени, можеха да получат минимум 4 заплати, а понякога и повече, и след това обезщетение от НОИ в пълен размер. От 2018 г., ако искат да запазят правото си на обезщетение, те ще трябва да бъдат съкратени на някое от основанията като намаляване обема на работа или закриване на част от предприятието, за което им се полагат най-много две заплати.   Тази година НОИ направи редица опити да ограничи осигурителни права чрез бюджета на държавното обществено осигуряване, въпреки че срещу това няма намаляване на осигурителна тежест, а напротив. Едното предложение беше да се ореже с 50% обезщетението за първите три дни болничен, което сега е 70% и се плаща от работодателя. След вълна от негативни реакции беше запазен старият размер. По същия начин беше отхвърлена и друга идея – да се плаща само минимално обезщетение за безработица, ако човек е сменил работата си в последните два месеца, независимо върху каква сума се е осигурявал.     В Кодекса за социално осигуряване бяха гласувани още няколко промени, които ограничават достъпа до обезщетение за безработица. Вече обезщетение за пълния период от 12 месеца ще може да се получава при над 15 г. осигурителен стаж с осигуряване за безработица, придобит за времето след 31 декември 2001 г. вместо за над 12 години. Това означава, че човек на практика не би трябвало да е оставал без работа дори за година. За правото на отпускане на обезщетение за безработица се изискват 15 месеца осигуряване през последните 18 месеца вместо досегашните 9 месеца от последните 15. Въведен е максимален дневен размер на обезщетението от 74.29 лв., въпреки че вече има едно ограничение, наложено от максималния осигурителен доход. Единствената добра новина за безработните е, че минималният размер се увеличава на 9 лв. от 7.20 лв.  ", "date": "2017.12.19", "title": "Орязват още едно обезщетение за безработица oт 2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376493-%D1%84%D0%B8%D1%80%D0%BC%D0%B0,-%D0%B1%D0%BB%D0%B8%D0%B7%D0%BA%D0%B0-%D0%B4%D0%BE-%D1%85%D1%80%D0%B8%D1%81%D1%82%D0%BE-%D0%BA%D0%BE%D0%B2%D0%B0%D1%87%D0%BA%D0%B8,-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D1%87-%D0%BD%D0%B0-%D1%87%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "      В петък чешкото издание finance.cz. съобщи, че ЧЕЗ в Прага води ексклузивни преговори с един от кандидатите за бизнеса си в България.     “Водят се финални, усилени разговори с кандидата. Нямаме времеви хоризонт да завършим сделката. За нас е важно да приключим разговорите с него според нашите очаквания”, заявил изпълнителният директор на ЧЕЗ Томаш Плескач. По неофициална информация на   от петък до финала на сделката са стигнали “Енерго-Про” и ТЕЦ “Бобов дол” на Христо Ковачки. Според източници от ЧЕЗ в България обаче, на финала в Прага фаворит е пазарджишката фотоволтаична компания “Инерком груп”. Тя има три фотоволтаични парка – в Априлци, панагюрското село Елшица и “Хаджийски ливади” около Пазарджик. Собственик на “Инерком груп” е Гинка Върбакова. В енергийните среди за тази компания се говори, че е от кръга фирми, близки до бизнесмена Ковачки.   “Инерком груп” е била сред кандидатите в началния етап и била подала документи още в края на април. Тогава имало съмнения, че компанията ще може да си осигури огромната сума от 300 млн. евро за голямата покупка. Името на “Инерком груп” се появява и през юли, когато кандидатите за ЧЕЗ са били 5.   Сделката за енергийния бизнес на дружеството в България ще бъде една от първите, сключени от новото чешко правителство на милиардера Андрей Бабиш. ЧЕЗ е държавна и все още ръководството й не е сменено от новата власт в Прага, както това се случи с основни държавни компании.   Сделката за ЧЕЗ-България, може и да не приключи до Коледа, въпреки че до края на седмица е даден срок за финални разговори и одобрение на продажбата от страна на управителния съвет, а после и потвърждение от надзорния съвет. Възможно е новата изпълнителна власт в Прага да направи промени в ръководните органи на ЧЕЗ. Двама от настоящото ръководство са двигатели и лично ангажирани до Коледа експресно да се финализира продажбата с пазарджишката “Инерком груп”.   В предишния парламент, бизнесменът Христо Ковачки имаше собствена парламентарна група. На последните парламентарни избори партия „Български демократичен център“ изненадващо и доброволно се отказа от битката за 44-ия парламент. В ГЕРБ неофициално се твърди, че това е станало по договорка между бизнесмена и висши фактори от управляващата в момента основна политическа сила. На вота всички структури и предприятия от орбитата на Ковачки подкрепиха мощно кандидат-депутатите на ГЕРБ. Твърди се, че с бизнесменът има около 8 народни представители, избрани с контролирани от него гласоподаватели.", "date": "2017.12.19", "title": "Фирма, близка до Христо Ковачки, е фаворит за купувач на ЧЕЗ-България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376494-%D0%B6%D0%B5%D0%BD%D0%B8-%D0%BD%D0%B0%D1%87%D0%B5%D0%B2%D0%B0-%D0%B8-%D0%B3%D0%B0%D0%BB%D1%8F-%D0%BA%D0%BE%D0%BD%D0%B4%D0%B5%D0%B2%D0%B0-%D0%BD%D0%B0%D0%BB%D0%BE%D0%B6%D0%B8%D1%85%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D0%B0", "text": "Галя Кондева, която се занимава с лекарствата в НЗОК и Жени Начева, която е била съветник на Кирил Ананиев, дадоха идея да се наложи мораториум върху медикаментите.     Това заяви в предаването „Тази сутрин” бившият вече подуправител на Касата д-р Димитър Петров.     По моя информация депутатите не са били съгласни с мораториума, добави д-р Петров.     Припомняме, че той е бил освободен от поста по настояване на управителя на касата д-р Камен Плочев.    Димитър Петров заема поста от февруари т.г., като преди това е бил на същата позиция до септември 2015 г.", "date": "2017.12.19", "title": "Жени Начева и Галя Кондева наложиха мораториума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376495-%D0%BE%D1%82-%D1%82%D1%80%D1%8A%D0%BD,-%D1%82%D0%B0-%D0%BD%D0%B0-%D0%B3%D0%B0%D0%B7", "text": "\"Малък град с микрорегионално значение\". Звучи като присъда, да не кажем оскърбление за общински център, носещ името на славен български герой.   Печалната титла принадлежи на Генерал Тошево - в периферията на Североизточна България, по-близо до Румъния, отколкото до най-близкия областен град Добрич; встрани от големите пътища, бизнеси, университети, далеч от основния поток на пътници между София и морето.     \"Обезлюдяване\" може би не е най-правилният термин, за да разберем пред каква катастрофа се е изправило това парче от Златна Добруджа.   40 процента от жителите на Генерал Тошево са пенсионери.     А има години, в които безработицата е двойно по-висока от тази в цялата страна. Всеки пети здрав, прав и пълнолетен местен жител стои без работа или живее благодарение на онези програми за вечна \"временна\" заетост. Онези, които все пак имат стабилни доходи, обикновено са селскостопански работници към някой от големите земеделски арендатори.   Уви, сега една от малкото реални алтернативи за производство с висока добавена стойност е отхвърлена чрез местен референдум.   По същата матрица, по която Трън отказа да добива злато (с въпроса \" \"), хората в Генерал Тошево решиха, че не искат да се разрешава добивът на природен газ от вече открити и проучвани в продължение на 6 години находища.   Намерението на компанията \"Русгеоком БГ\" (близка до собственика на \"Овергаз\" Сашо Дончев) да получи концесия е практически ликвидирано - с мълчаливото съгласие на правителството и с гласната подкрепа на депутати от БСП и от ГЕРБ.   Грешката е вярна: Концесията за добив на природни ресурси е въпрос на национална политика и по закон е в правомощията на Министерски съвет.   Само че от кмета и общинския съвет зависи да одобрят общия устройствен план, който дава формалното право за побиване на сондите.   Ето на това му се казва автономия - да му мисли Пучдемон, не е късно Барселона да се побратими с Генерал Тошево и да почерпи бунтовен опит.     И все пак - какъв е смисълът от издръжката за кмет и общинари, щом като отказват да си вършат задълженията?   Още един щрих от пейзажа: в цяла Добруджа има общо 900 сондажа за природен газ, според министъра на екологията - съседната община Каварна се отоплява на газ чрез находище, експлоатирано по същия начин, който бе забранен в Генерал Тошево.   Местният референдум обаче не дочака нито финалната ОВОС (която в момента дава зелена светлина на добива), нито резултата от поръчаната повторна експертиза от енергетици, ВиК-специалисти, лекари, хидрогеолози, минни инженери, учени от БАН и т.н.   Не се е родил оня специалист, който ще разубеди българина с научни и логически аргументи в това, че никой няма интерес да го умори с химия. Това се отнася с особена сила за онези, които още не са забравили десетилетното бълване на отрови от комините на социалистическите промишлени \"гордости\".     Тоталното недоверие в експертизата и в авторитета на властта днес засяга нечий частен интерес, но утре ще свали правителството. В крайна сметка, никой не може да те спаси от това, което сам си направиш. Отнася се както за суверена, така и за слугите му.   А какво ще се случи с Генерал Тошево след 10 години, когато субсидиите от ЕС свършат, социалните помощи вече не стигат или, не дай Боже, настъпи криза в зърнопроизводството?   Ето това е въпрос за милион долара. По нищо не личи местните власти да знаят верния отговор.", "date": "2017.12.19", "title": "От Трън, та на газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376496-%D1%83%D0%B3%D0%BB%D0%B0%D0%B2%D0%BD%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B5%D1%87%D1%82%D0%B0", "text": "Всички използваме паразитни фрази и излишни изрази, които саботират опитите ни да звучим авторитетно и атрактивно в ушите на другите. Някои от тези скапани словосъчетания се разпространяват като вирус от уста на уста, превръщат се в крайно конвертируема словесна валута, но винаги водят до загрозяване и обезценяване на езика.  Твърде често не се усещаме, когато ги изричаме - те си шофират автономно по магистралите от неврони в мозъка, танцуват по гласните струни, търкалят се по езиците ни и не им дреме, че ни правят да изглеждаме като оскотели и примитивни дегенерати. Една чистка на словесни паразити винаги е добре дошла. Но преди клането е редно да се посочат враговете на гладкия и секси изказ. Да се разобличат радиоактивните рушители на речта, преди да бъдат изправени до стената. Ето някои от най-септичните и постоянно ползвани паразитни фрази, които в повечето случаи не носят никаква информация или естетическа стойност, а просто ускоряват процеса на езиково разложение и цивилизационен упадък. Всички ползваме поне някои - ако не и всички - от тези излишни изрази. Паразитна и пасивно-агресивна форма на анти-комуникация. „Не знам, ти си знаеш\" или съкратената версия „Ти си знаеш\" са езиковите инструменти, до които се домогваш, за да съобщиш на някой, че най-вероятно греши, ще направи глупост или е пълен кретен като цяло. Не искаш да го обидиш директно, но все пак имаш намерение да намекнеш и да му внушиш колко е зле като в същото време да създадеш илюзията, че цениш личния му избор и вярваш във вродената му човешка стойност и способността му да взима решения. Или просто пускаш репликата от мързел, когато си чул нещо с половин ухо, не си сигурен, че го одобряваш, но най-вече не ти се занимава. Тези два сродни израза съдържат в себе си естетическите и интелектуалните измерения на пълната словесна капитулация. Всяка ситуация може да бъде посрещната с универсалната приставка „Квото дойде\". Или „Както дойде\". Тия словосъчетания ухаят на песимизъм, нихилизъм, цинизъм, отказ от отговорност, автономия и контрол над средата. Искаш да кажеш, че нещо - или нищо - няма значение, но се спираш на грубото и жаргоно „квото дойде\". Изразът издава липса на интерес или ангажимент, внушава, че говорещият мисли себе си за неспособен да влияе на събитията и средата си, и предпочита да бъде дистанциран и пасивен наблюдател. По принцип е здравословно да осъзнаеш, че много неща са извън твоя контрол, но прекомерното използване на изрази като „квото такова\" и „както дойде\" сякаш допълнително програмират мозъка да приеме песимистичната пораженческа позиция като когнитивен стандарт. Уговаряш някакъв план/събитие/отношение/работен ангажимент с друг човек, но наистина те мързи и не ти е до това. Какво казваш, за да се измъкнеш? „Ше го видиме\" или „Ше го измислиме\". Това са кодови жаргони за „Дай да го отложим\", „Не знам как ще стане\", „Не знам какво да правя\" и „Абе, мързи ме да мисля сега, бе, копеле\". Изразът „Ше го видиме\" се родее и с „Квото такова\" и „Каквото дойде\", когато се ползва, за да обозначи апатичното отношение на говорещия към събития, на които смята, че не може да влияе. А най-често фразите се пускат автоматично, по рефлекс, и не носят никаква информация или намерение. Братовчеди на „Ше го видиме и „Ше го измислиме\" са   „В смисъл\" отдавна не се ползва като словесно антре към детайлно обяснение на някаква по-сложна идея или история. „В смисъл\" вече е универсална езикова приставка и присъства в говореното по-често дори от национални и регионални жаргонни обръщения като „брат\", „човек\", „човече\", „майна\", „лице\" „баце\", „бате\"... Злоупотребата с тях е достатъчно лоша, а в комбинация с „в смисъл\" на всеки две изречения, нещата вече приличат на стенограма от риалити шоу с местни „селебритита\". Съвършено излишен израз, който ловко се прокрадва в изговорените изречения без да усетим как се пързаля по езика и разваля доброто впечатление, които иначе може да създадем с добре подбрани и смислени думи. „Точно тва е, че...\" се излива от устата ти като искаш да се съгласиш с нещо и на свой ред да обогатиш аргумента с плодовете на собствения си опит и познания. След известно време просто става неразделна звукова част от теб като „аха\", „ама\" „иии\", „еее\" и др. Едни от най-мерзките мерки за отстраняване на смисъла и стила от говоренето са „Не, бе...\" и „Ти луд ли си...\" Някой казва, че Салма Хайек е страшна мацка в „От здрач до зори\" преди да се превърне във вампир, а ти отвръщаш „Ти луд ли си, ебаси сладураната беше, ама стана урод\". Чуваш, че се коментира колко глупави са протестите на BlackLivesMatter и казваш „Не, бе, тия са супер зле, кво говориш\". Такива дефекти на речта се получават, когато много искаш да спориш и изстрелваш изречения в тази посока, преди да осъзнаеш, че отговаряш отрицателно на теза, с която си съгласен. Подобна паразитна простащина е и все по-популярното  -  Нищо не казваш и това е проблемът.", "date": "2017.12.19", "title": "Углавни престъпления срещу речта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376497-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B5%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%BD%D0%B5%D0%B7%D0%B0%D0%B5%D1%82%D0%B8-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "                Освен висшисти са търсени много професии, които не предпоставят следване. В позитивния списък  на Федералната агенция по труда са включени над 110 професии, при които има значителен недостиг на работна ръка. Тук възможностите за кандидатите от чужбина са особено големи.      Немските фирми търсят инженери и техници от всички специалности. Поради прогресиращото дигитализиране липсват софтуерни инженери. В областта на здравеопазването са необходими хуманни лекари, болногледачи и социални асистенти за възрастни хора, липсват също физиотерапевти и аптекари. В занаятчийството се търсят водопроводчици, специалисти в областта на топлотехниката, климатичната и санитарната техника. Голямо търсене има и на зидари, майстори на покриви и стъклари. Списъкът с търсените квалификации е дълъг.    Силно засегната е също така и немската хотелиерска индустрия. Особено в туристическите региони и големите градове хотелите и ресторантите регистрират значителен недостиг на персонал. Следователно и тук перспективите за работа са големи.     Задължителни са най-малко основни познания по немски език, за да се живее и работи в Германия. Със съответните езикови курсове и подкрепа от бъдещия работодател те могат да бъдат задълбочени в Германия - но без познания е трудно да се намери работно място.     Голям брой от предложенията за работа на фирми достигат до заинтересованите чрез различни онлайн борси за работа, например StepStone или Monster. Кандидатът изпраща своите документи директно на фирмата, обявила вакантната длъжност или попълва онлайн формулярите на отделните фирми, за да кандидатства за подходящо работно място.      Другият начин за кандидатстване е през платформата за посредничество  . Тук специалисти от цял свят си създават личен профил и виждат веднага, дали професията, която искат да упражняват в Германия, е регламентирана и дали е необходимо признаване. Немските работодатели търсят на платформата нови работници и кандидатстват, така да се каже, при специалистите. Допълнително към посредничеството, Employland се грижи за юридическите формалности, като например документи за признаване на квалификацията.    При тук споменатите варианти не възникват разходи за кандидата. Фирмите плащат на борсите за работа за обявяването на работни предложения, а при employland.de за успешно посредничество.   Който и път да изберат заинтересованите, шансовете за работа в Германия не са били никога по-добри.    ", "date": "2017.12.19", "title": "Повече от един милион незаети работни места в Германия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/376499-%D1%80%D0%B0%D0%B7%D1%83%D0%BC%D0%BD%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8-%D0%BF%D0%BE%D1%81%D1%82%D0%B0%D0%B2%D1%8F%D1%82-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE", "text": "И в дяловото инвестиране, и в инвестирането в компании, които са на капиталовия пазар разумните инвеститори на първо място поставят хората, които стоят зад компанията. Това каза Данаил Данаилов, член на Съвета на директорите на \"Спиди\", в ефира на Bloomberg TV Bulgaria. \"От там нататък следват всички други неща - потенциалът на самата компания, на пазара, на който тя оперира, вътрешната структура - оперативна, търговска, подход към управлението. Всичко това се определя на първо място от фигурите, които стоят начело\". За това е и много трудно на българския капиталов пазар, защото има голямо недоверие точно към хората, които движат компаниите, заради доста негативен или противоречив опит с компаниите, които са били публични, каза гостът.", "date": "2017.12.19", "title": "Разумните инвеститори поставят хората на първо място"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376500-%D0%BF%D0%BE%D0%B4%D0%B0%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BE%D1%89%D0%B0%D1%81%D1%82%D0%BB%D0%B8%D0%B2%D1%8F%D0%B2%D0%B0", "text": "Подаряването на подарък и избликът на чувства, който този жест отключва, може да се разглежда като класически парадокс от гледна точка на психологията. Причина да се разглежда като такъв е схващането, че може би наистина сме по-щастливи, когато подаряваме, отколкото когато получаваме дар. С наближаването на Коледа специалистите разнищват психологическия аспект зад размяната на подаръци, в търсене отговора на един важен въпрос: дали е добре да подаряваме на даден човек това, което мислим, че той иска, или това, което би изразило най-ясно нашето отношение към него. Подбирането на подарък комбинира желанието да изразим уважението си към някого със стремежа да дарим нещо, подчертаващо нашата връзка. Защото даряването на подарък е чисто практическо действие, зад което обаче стоят и сериозни психологически обосновки. Проучване доказва, че при даряване на подарък подаряващият преминава през 2 важни момента: повишава се секрецията на допамин и се активират мозъчни центрове, които пораждат радост от социалното преживяване. Т.е. даряването на подарък наистина ни прави щастливи. Оказва се обаче, че типът подарък, който ще подберем, може да укрепи и емоционалната ни връзка с човека, на който подаряваме. Определяща в този случай е гледната точка при подбора на подаръка. Дали ще подберем такъв, който мислим, че той би желал, или такъв, който ще изрази отношението ни към него.", "date": "2017.12.19", "title": "Подаряването ощастливява"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376501-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D0%BD%D0%B5-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B0", "text": "Близо 21 пъти е скочила цената на 1 биткойн на годишна база до 16 531,08 долара към средата на декември тази година по данни на Coindesc. Това означава, че при инвестиция от 10 хиляди долара в края на 2016 г., то сумата днес ще е набъбнала до 210 хиляди долара. Биткойнът обаче, макар и най-известната криптовалута, е само една от многото, които в момента се радват на невиждан интерес от страна на инвеститори и спекуланти. Какви са данъчните последствия от подобни инвестиция? В България липсва специално данъчно законодателство, което да третира сделките с биткойн и другите криптовалути, както и така нареченото „копаене\". Националната агенция за приходите дава разяснения по темата, като се позовава на правилата и практиката в Европейския съюз, но сякаш не всички въпроси около данъчното облагане на криптовалутите получават отговор към момента. „Националната агенция за приходите извършва надзор и контрол върху физическите и юридическите лица с цел да предотврати неплащането на данъци, но към момента криптовалутите се разглеждат като част от останалите финансови инструменти\", коментира Росен Бъчваров, говорител на НАП, пред investor.bg. Според Благовест Белев, основател на blockchain.bg, данъчната практика е синхронизирана към момента с европейската и пазарът не среща проблеми в тази посока. Облагане на физическо лице Доходите от продажба на биткойн (или други криптовалути) се третират като доходи от продажба на финансови активи, като облагаемият доход на лицето е сумата от реализираните през годината печалби, определени за всяка отделна сделка, намалена със сумата от реализираните през годината загуби, определени за всяка отделна сделка. Доходите от продажби на биткойни се облагат с данък върху общата годишна данъчна основа и би трябвало да се декларират в годишната данъчна декларация до 30 април на годината, следваща годината на реализиране на доходите. От НАП поясняват обаче, че при положение, че през годината едно лице е закупило повече биткойни или други криптовалути, отколкото е продало, следва да се има предвид че притежаването на финансовите активи няма да има данъчни последствия. За целите на корпоративното подоходно облагане сделките с биткойни също се третират като сделки с финансови активи, поясни Таня Павлова, партньор в данъчната компания \"Таксакта\". Така или иначе доходът от сделки с криптовалути в България се определя на годишна база и представлява разликата между сумата, за която даден човек е продал своите валути през дадена календарна година и сумата, за която ги е придобил. Ако той обаче не е на печалба, а на загуба, не дължи данък.", "date": "2017.12.19", "title": "Деклариране на биткоина?"}
{"url": "http://www.classa.bg/%D1%81%D0%B2%D1%8F%D1%82/item/376491-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5-%D0%BF%D1%80%D0%B5%D0%B7-2018-%D0%B3-%D0%BD%D0%B0-%D1%82%D0%B5%D0%B7%D0%B8-%D0%BF%D0%B5%D1%82-%D0%BC%D0%B5%D1%81%D1%82%D0%B0", "text": "Евентуалната експлозия в световен мащаб през 2018 г. може да възникне в пет региона, според Робърт Фарли, американски специалист по отбраната и националната сигурност, съобщава The National Interest.. Северна Корея Анализаторът посочва, че тази криза е най-опасната от всички, особено след успеха на Северна Корея в производството на балистични ракети и поради дипломатическа неопитност на администрацията Тръмп. И двете страни имат стимули да започнат превантивна атака. САЩ, тъй като може да унищожат комуникациите и съоръженията преди Северна Корея да изстреля ракети, докато Пхенян може да иска чрез нападението си да избегне този сценарий. Продължаването на този конфликт между Северна Корея и Съединените щати и напрегнатата ситуация в региона биха могли да въвлекат Япония и Китай в евентуална война, предупреждава Фарли. Тайван Изследователят обръща внимание на увеличаването на военните действия на Китай в региона. САЩ, са отговорили на нарастващата военна мощ на Пекин в областта с обявяването на голяма продажба на оръжие за Тайван. Политическата несигурност между двете страни може да доведе до конфликт в региона, смята специалистът. Украйна Друг източник на напрежение е Украйна, където ситуацията остава напрегната поради постоянните нарушения на примирието в Източна Украйна и нестабилността на украинското правителство. Фарли твърди, че ако украинското правителство се разпадне, десни екстремисти може да завземат властта в страната, което ще разпали конфликта в източната част на Украйна и би довело до по-решителни действия за самозащита. В този случай конфликтът в източната част на страната може да се превърне в международен и да се разрасне към европейските държави и Съединените щати, изправени срещу Русия, подчертава анализаторът. Южен фланг на НАТО Положението на южния фланг на НАТО също притеснява американския професор. Според него фактът, че Турция се връща към Русия и се отдалечава от Съединените щати и Европейския съюз, може да разстрои баланса на властта в региона. Тази евентуална промяна в дипломатическата ориентация може да повлияе на ситуацията в Сирия, Ирак, Иран, Балканите и Кавказ, казва Фарли. Особено опасни са събитията в Нагорни Карабах и кризата от стремежа на кюрдите да имат своя собствена държава. Персийският залив Последното място в списъка на потенциалните огнища на международен конфликт се заема от Персийския залив. По-специално, Фарли обръща внимание на конфронтацията между Саудитска Арабия и Иран. Тъй като администрацията на Тръмп прие победата на режима Башар ал Асад, сега САЩ пренасочват усилията си към конфронтацията с Иран, което би довело до прекомерно доверие в Саудитска Арабия. Авторът припомня, че Саудитска Арабия официално обяви готовността си да създаде дипломатическа и военна коалиция срещу Иран с възможност за включване на Израел. Също така, не забравяйте, че Персийският залив е област на интереси на Русия. Ситуацията в света остава опасна, в добавка към дипломатическото объркване на Тръмп, което създава известно двусмислие и увеличава възможността за неуспехи в управлението на кризи.", "date": "2017.12.19", "title": "Трета световна война може да избухне през 2018 г. на тези пет места"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376498-%D0%BF%D1%80%D0%B0%D0%B7%D0%BD%D0%B8%D1%87%D0%B5%D0%BD-%D1%80%D0%B5%D1%82%D1%80%D0%BE-%D1%82%D1%80%D0%B0%D0%BC%D0%B2%D0%B0%D0%B9-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8", "text": "Празничният ретро трамвай, в който Дядо Коледа и Снежанка раздават подаръци на децата, вече тръгна по предвидения маршрут. Той е пуснат в движение от Столичната община, а пътуването с него е безплатно. Още по темата Не с шейната, с трамвая идват... Дядо Коледа и Снежанка \"Трамваят тръгва от днес и ще пътува между 15 и 19 часа, като маршрутът му ще бъде от площад \"Възраждане\" до площад \"Журналист\" и обратно\", информира Росина Тодорова от Центъра за градска мобилност. В почивните дни Дядо Коледа ще се вози с малчуганите в трамвая в часовете между 10 и 14.", "date": "2017.12.19", "title": "Празничен ретро-трамвай с подаръци"}
{"url": "http://www.classa.bg/%D1%81%D0%B2%D1%8F%D1%82/item/376487-%D0%B7%D0%B0%D1%89%D0%BE-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D0%BB%D0%BE%D0%B6%D0%BD%D0%BE-%D0%B4%D0%B0-%D1%81%D0%B8-%D0%BD%D0%B0%D0%BC%D0%B5%D1%80%D0%B8%D1%82%D0%B5-%D0%BF%D0%B0%D1%80%D1%82%D0%BD%D1%8C%D0%BE%D1%80", "text": "Причината за трудността, с която много хора се сблъскват при създаването и поддържането на романтични отношения, би могла да е свързана с развитието на обществото, обяснява Менелаос Апостолу, професор по социални науки в Университета на Никозия в Кипър, в свое изследване, публикувано през октомври тази година в списанието Личност и индивидуални различия. Апостолу е провел проучване на 1900 студенти и е установил, че почти половината признават, че имат значителни трудности в създаването на отношения, особено в началото и при тяхното запазване. Според заключението на изследователите, това не се дължи на специфични грешки, а на еволюцията на обществата, тъй като хората сега живеят в много по-различна среда от техните предци. \"Има основания да се смята, че повечето от промените, които направихме до сега са еволюирали в една среда, където изборът на половинка е по-труден отколкото по времето на организирани бракове\", казва професорът. Не напразно, подреденият или уреден брак е била обичайна практика до осемнадесети век, пояснява порталът. В този смисъл Апостолу обяснява, че околната среда се е променила бързо и хората не са имали достатъчно време да се адаптират. Сега повечето хора разчитат на лични предпочитания и търсене на партньори по собствени критерии, към които се добавя интровертност и срамежливост, които не са били проблем в миналото, когато браковете бяха уредени.", "date": "2017.12.19", "title": "Защо е толкова сложно да си намерите партньор"}
{"url": "http://www.classa.bg/%D1%81%D0%B2%D1%8F%D1%82/item/376488-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%85%D0%BE%D1%80%D0%B0-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D0%B7%D0%B5%D0%BC%D1%8F%D1%82%D0%B0-%D0%B5-%D0%BF%D0%BB%D0%BE%D1%81%D0%BA%D0%B0", "text": "Хората знаят, че Земята е кръгла и намират все повече начини да докажат, че нашата планета не е плоска. Първите, който откриват, че Земята не е била плоска, са гърците между 300 и 200 години пр.н.е., а астрономът Николай Коперник е доказал тази теория с математически доказателства през 1543 година. Въпреки това, дори през 2017 г. има много, които са твърдо убедени, че Земята не е кръгла. Те вярват в конспиративните теории и се срещат в различни форуми, като \"Дружество на плоския свят\". Тези, които не вярват в неоспоримите доказателства за Земята като кръгла планета, се наричат terraplanistas. Последният, който се присъедини към тази тенденция, е бившият английски крикетьор Андрю Флинтоф. \"Данните сочат, че светът не е кръгъл. Ако се качите на хеликоптер и летите над планетата защо Земята не се върти под теб, ако тя е кръгла?\", попита той за Daily Mail. Флинтоф, който има радио програма с бившия футболист Роби Савидж, заяви, че стъпването на човек на Луната би могло да е лъжа, и изрази намерението си да присъства на следващата годишна среща на Международната конференция на плоската Земята в САЩ Един от организаторите на тази конференция призна, че всяка година се добавят още известни хора. \"Ще видите още знаменитости и учените ще яхнат тази тенденция, това е само началото\", каза той. Шакил О'Нийл, бивш американски баскетболист и рапър, също се присъедини към това движение. \"Пътувам от Флорида до Калифорния и за мен Земята е плоска, не ходя нагоре и надолу под ъгъл от 360 градуса.\" Но теорията, според която Земята е плоска, не е единствената. Миналата година 52% от британците заявиха в проучване, че мисията Apollo 11, която качи човека на луната за първи път, не е вярна. \"Ако хората искат да отричат исторически, научни и технологични факти, не можете да направите много с тях. Аз съжалявам, че не успяхме в образованието\", каза Харисън Шмит, един от астронавтите, стъпили на Луната през 1972 година. Според последователите идеята, че Земята е плоска, НАСА лъже, като ретушира всички снимки на нашата планета от космоса. \"Много скоро това ще достигне критична точка и учените ще трябва да седнат на масата за преговори. Едно е, когато това са просто един куп глупави хора, но сега вече виждаме големи имена, които поддържат тази теория\", увери Флинтоф. Групата вече има официалния си уебсайт и профили във Facebook и Twitter, които натрупват повече от 140 000 последователи.", "date": "2017.12.19", "title": "Все повече известни хора вярват, че Земята е плоска"}
{"url": "http://www.classa.bg/%D1%81%D0%B2%D1%8F%D1%82/item/376489-%D0%BC%D0%BE%D0%B6%D0%B5-%D0%BB%D0%B8-%D0%BF%D1%85%D0%B5%D0%BD%D1%8F%D0%BD-%D0%B4%D0%B0-%D1%81%D0%B2%D0%B0%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "Въпреки голямото изобилие на информация около всеки напредък на ракетната програма и ядрени оръжия на Северна Корея, западните медии често пренебрегват, без видима причина, другия основен клон на въоръжените сили на страната: противовъздушната отбрана. Отвъд това неразбираемо пренебрежение, важно предимство на ПВО на Северна Корея се крие във факта, че въпреки остарялата техника, страната произвежда оръжията си почти напълно независимо. Освен това тези системи са много добре координирани, пише списание \"Национален интерес\". Всички тези фактори водят до това, че ако САЩ решат да се намесят в Северна Корея, \"Белият дом може да открие, че Пхенян е по-страшен противник, отколкото мнозина очакват и има трудно за унищожаване ПВО, пише списанието. Въоръжението на Северна Корея се състои от една страна от бивши съветски или подобни системи, но също и \"притежава невероятно мощни и по-напреднали системи \", отколкото очаквате. Пхенян засили ПВО за да се избегне повтаряне на грешките от Корейската война, когато американските ВМС и ВВС \"смачкаха\", Северна Корея, казва анализатор. Пхенян има редица ракети земя-въздух, като S-75, S-125, S-200 и 2K12E Квадрат, и въпреки че те са от съветски произход, най-вероятно са в добро състояние. Пхенян произвежда ракети S-75, подобрени значително. Пхенян също започна да разгръща от началото на това десетилетие своя собствена ракета земя-въздух, KN-06, изненадващо мощно оръжие, подобно на руските системи S-300P с обхват до 150 км. Що се отнася до ниските височини, Северна Корея разполага с хиляди противовъздушни артилерийски системи и преносими системи за въздушна отбрана (MANPADS). В допълнение, страната разполага с голяма, но стара въздушна флота, и нейното \"острие\" са 40 МиГ-29.", "date": "2017.12.19", "title": "Може ли Пхенян да свали американски самолети"}
{"url": "http://www.classa.bg/%D1%81%D0%B2%D1%8F%D1%82/item/376490-%D0%BD%D0%B0%D1%82%D0%B8%D1%81%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D0%B2-%D1%81%D1%8A%D1%8E%D0%B7", "text": "\"Китайско-руските отношения на стратегическо сътрудничество в световен мащаб са най-важните двустранни отношения в света, а също и най-добрите отношения между големи страни\", каза китайският посланик в Русия Ли Хуей, на събитие, посветено на 19-ти конгрес Китайската комунистическа партия. Дипломатическото изявление трябва да се приема с известна резерва, тъй като отношенията между двете страни са много по-сложни, казват анализаторите специализирани в китайски изследвания. Има много страни, с които Китай има много близки отношения, според експерта. Китайската външна политика е многостранна, така че да се оценят отношенията с една нация като най-важните, не би било съвсем правилно. Сферата, в която липсват руско-китайски отношения, е икономиката. Русия представлява 1,8% от износа на Китай и 2% от вноса на Китай през 2016 г., в сравнение с 18,4% и 8,5% за САЩ, най-важният търговски партньор на Китай. \"Китайците го описват така: топлина отгоре и студ на дъното\", добави анализаторът, позовавайки се на добрата лична химия между руския президент Владимир Путин и китайският президент Си Цзинпин, която контрастира с липсата на икономически връзки. В същото време Русия и Китай споделят много каузи на политическия фронт, отвъд координирането на гласовете им в Съвета за сигурност на ООН. Руските и китайските позиции често са съгласувани по въпроси като кризата в Сирия или Северна Корея. Военните на двата народа провеждат редовни съвместни учения. Освен това Москва и Пекин работят заедно, за да премахнат долара от двустранната търговия, отслабвайки господството на САЩ над глобалната финансова система. Но въпреки, че са естествени съюзници срещу натиска на САЩ, малко е вероятно Русия и Китай да станат част от военен блок, подобен на този между СССР и Китайската народна република, под ръководството на Сталин и Мао. От друга страна, Москва и Пекин могат да формират военно-политически съюз в стила на НАТО, ако САЩ изберат драстично да увеличат натиска върху Пекин. От гледна точка на геополитиката, Китай и Русия вече активно координират позициите си. Колкото до политико-военен съюз, ще зависи до голяма степен от натиска, упражняван САЩ.", "date": "2017.12.19", "title": "Натискът на САЩ може да превърне връзките между Китай и Русия в съюз"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/376484-%D0%BA%D0%BE%D0%B9-%D0%B8%D1%81%D0%BA%D0%B0-%D0%B4%D0%B0-%D0%BE%D0%B2%D0%BB%D0%B0%D0%B4%D0%B5%D0%B5-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D1%81-%D0%BA%D0%B0%D0%BF%D0%B0%D1%86%D0%B8%D1%82%D0%B5%D1%82-1-%D0%BC%D0%BB%D1%80%D0%B4-%D0%BB%D0%B5%D0%B2%D0%B0", "text": "На 15 декември 2017 г. в търговския регистър са подадени документи за промяна в състава на съвета на директорите на Българската агенция за експортно застраховане (БАЕЗ). Това е държавна застрахователна компания, специализирана в застраховането на кредитни рискове.      Тя има капацитет 1 млрд. лева и застрахова кредити на малки и средни предприятия, експортно ориентирани. Сладкото да овладееш такава агенция е, че ако една фирма има застраховка при нея, тя служи като обезпечение пред банките и може да получи кредит без никакви други обезпечения.  С решение на министъра на икономиката от 13.12.2017 г. са освободени Бистра Илкова – председател на съвета на директорите, Николай Мишкалов – зам. председател на съвета на директорите и изпълнителен директор, Пламен Ценков и Мария Мухчиева – членове на съвета.  От документите е видно, че за нови членове на съвета на директорите на БАЕЗ са избрани Панайот Ивов Филипов и Симеон Георгиев Личев, а за прокурист на дружеството е избран Момчил Богданов Ройнев.   Панайот Филипов е бивш финансов директор на „Водстрой 98” и настоящ член на съвета на директорите на ОЗК „Застраховане” (светна ли лампата на КОЙ е човек Филипов? – „Водстрой” се свързва с Пеевски). Син е на прокуриста на Сибанк – Христина Филипова.  А с КОЙ се свързва самият министър на икономиката, избран уж от квотата на партия “Атака” в коалицията? Министър Емил Караниколов е бил шеф на приватизационната агенция и е продал “Булгартабак” и Дипломатическия клуб в Горна баня на КОЙ?…   Другият новоизбран от министъра за член на съвета на директорите на застрахователната агенция е Симеон Личев, на 29 години. През 2015 г. е кандидат за общински съветник в София от листата на БДЦ. През 2008 г. от КФН са му наложени два акта за по 20 хил.лв. по Закона срещу пазарните злоупотреби с финансови инструменти (ЗПЗФИ) за злоупотреба с вътрешна информация на Българската фондова борса. Син е на Георги Личев – бивш изпълнителен директор на „Елана Трейдинг”.   Новият прокурист Момчил Ройнев е служител в дирекция Проблемни кредити на ОББ. Името му нашумя покрай скандала с КТБ през 2014 г. като един от хората, за които тогавашните директори на КТБ подадоха сигнал в КЗК, че „…не само са ровили в документи, съдържащи лични данни, служебна и банкова тайна, но са им регистрирани имейл адреси като на служители в КТБ“.   Промяната се прави набързо и покрай Коледа, а тепърва ще се изасни дали няма и нарушение на закона. Филипов е в конфликт на интереси, тъй като към момента е член на управителен орган и на друга застрахователна компания. Впечатление прави също, че към днешна дата решенията на Комисията за финансов надзор за одобрение на Филипов и Личев за членове на съвета на директорите на БАЕЗ не са качени на сайта на Комисията, каквато е обичайната практика. Защо досегашният екип от политически независими експерти се заменя от лица със спорен опит и биография?  Отговорът на този въпрос вероятно се крие в същността на БАЕЗ. Тя е един от основните инструменти на държавата за подкрепа на експортно-ориентираните компании и българските инвестиции в чужбина. Но освен това, Законът за експортното застраховане дава възможност БАЕЗ да застрахова също банкови и небанкови кредити, отпускани на малки и средни предприятия с годишен оборот до 97.5 млн. лв. и средносписъчен брой на персонала до 250 души.    Според банкери, застрахователните полици на БАЕЗ за сметка на държавата се приемат като първокласно обезпечение и по този начин би могло да бъдат отпускани банкови кредити без никакво друго обезпечение.    Няма горна граница за размера на единичен застрахован кредит, а общата експозиция е ограничена единствено до размера на застрахователния капацитет на дружеството, който е около 1 млрд. лв. По този начин определени фирми биха могли да получат необезпечени кредити за стотици милиони левове.   За покриване на застрахователни обезщетения за сметка на държавата всяка година в държавния бюджет се заделят по около 100 млн. лв. Доколкото е известно, към момента всички застрахователни обезщетения са се покривали от собствените резерви на дружеството, като не се е стигало до оползотворяване на средствата от бюджета. Не така биха стояли нещата ако започне безогледно застраховане на необезпечени кредити…  Представители на бизнеса и клиенти на БАЕЗ изразяват недоумение защо се правят немотивирани промени в една добре работеща и бизнес ориентирана организация, където особено през последните две години, благодарение на усилията на мениджмънта са били въведени редица иновации, чувствително подобряващи качеството на услугата.", "date": "2017.12.19", "title": "КОЙ иска да овладее държавна застрахователна агенция с капацитет 1 млрд. лева?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376485-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%81%D0%B0%D0%BB%D0%B1%D0%B5%D1%80-%D1%81%D1%82%D0%B0%D1%80%D0%B0%D1%8F-%D1%81%D0%B5-%D0%B4%D0%B0-%D0%B2%D0%B8%D0%B4%D1%8F-%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B5-%D0%BC%D0%BE%D0%B6%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            Господин посланик, Вие пристигнахте в България преди малко повече от три месеца - какви са първите Ви впечатления от страната и хората? С какви очаквания дойдохте и сбъднаха ли се те?    Първите ми впечатления са добри, хората тук са дружелюбни, страната е много красива. Тя е дори една от най-красивите туристически страни в Европа. В това отношение очакванията ми бяха големи – и се сбъднаха. Но аз съм отскоро тук, тъй че догодина, още напролет, ще предприема нови пътувания и ще опозная още по-интензивно страната. Разбира се, имах информация за България, още преди да пристигна тук. Двустранните ни връзки с България са добри, взаимодействието на най-високо равнище, включително и между правителствата ни, е много добро, политическият диалог е много интензивен.   Има ли, според Вас, още възможности са доразвиване на двустранните отношения?    Такива възможности има във всички области. Да вземем икономиката, например. Ние, разбира се, бихме се радвали в България да има още повече германски инвестиции. Известно е, че чуждестранните инвестиции в България спадат. Тоест, в това отношение има какво да се направи. Надявам се, че необходимият за това климат на доверие през следващите години ще продължи да се подобрява и че още повече германски фирми ще обърнат поглед към България. Разбира се, същото важи и за българския ангажимент в Германия. В културната област отношенията са много интензивни. Като погледне човек колко дипломи за немски език годишно се издават в България и колко много млади хора, получили такива дипломи, заминават за Германия и за други европейски страни, за да следват – така възникват многобройни мостове, свързващи хората и това е добре.   Споменахте спадащите чуждестранни инвестиции в България. На какво го отдавате? Може би германските инвеститори са недоволни от рамковите условия?    Става дума не само за германските инвестиции, но и за инвестициите от други страни, които вече не нарастват. Разбира се, за всяко взето или невзето инвестиционно решение си има конкретни причини и е трудно да се обобщава. Бих погледнал нещата от една друга страна.    Чуваме официални изявление на ръководителите на страната, чуваме и изявления, които нямат официален характер: често се твърди, че съдебната система, борбата срещу корупцията са големи задачи, с които България трябва да се справи, защото досега това е сторено само отчасти. Същото, впрочем, се казва и в доклада на Еврокомисията за България. Това не е никаква тайна, има още неща за подобряване. Когато тази работа се свърши, тогава и мотивацията на фирмите за инвестиране в България ще се повиши. Има някои несигурности, които трябва да се отстранят.   Споменавате съдебната реформа и борбата срещу корупцията, но редом с тях има още един проблем, на който западните страни непрекъснато обръщат внимание: състоянието на медиите в България. Вашите предшественици посочваха този проблем, назоваваха го в пряк текст в разговорите си с българските партньори. Смятате ли и Вие да действате по същия начин? И как гледате на състоянието на българските медии?    По отношение на медиите по всяка вероятност също има нужда от подобряване. Нека да си припомним, че има публично достъпни ранглисти за медийната свобода по света. И в това отношение България все още трябва да отговаря на някои въпроси. Какво конкретно трябва да се подобри обаче – отговорът може да бъде намерен единствено от самата страна, от вън не могат да се дават предписания. И аз по никой начин не бих го сторил. Диалогът ни с българската страна е открит и се води на базата на взаимното доверие. И ние поставяме всички въпроси, които трябва да бъдат поставени между партньори в ЕС и в НАТО.   Господин посланик, от германска гледна точка се забелязват още няколко двустранни теми, които често присъстват в германските медии: тъй наречената „миграция по бедност\" (включително и злоупотребите със социални помощи), изтичането на мозъци от България, а и условията, при които се трудят командированите работници. Планирате ли нещо по тези въпроси?    Важно е да разговаряме трайно по тези въпроси. Защото те не могат да бъдат решени от днес за утре. Напротив, това са комплексни неща. Миграцията е феномен, който произтича от огромната разлика в заплащането между България, от една страна, и Германия (но не само Германия), от друга.     Научавам, например, че хората, които работят тук в туристическия сектор по Черноморието, масово търсят работа в Гърция, където заплатите са по-високи. Смятам, че в рамките на един дълготраен процес и българските фирми постепенно ще бъдат в състояние да плащат по-високи заплати.    Според мен, тази тенденция вече е започнала. Когато наблюдавам как се развива заплащането за добре квалифицирани професионалисти в техническата област или в сферата на услугите: това вече са заплати, с които човек може добре да живее в България. Да, още не е достигнато равнището на Централна или Западна Европа, но нека не забравяме, че и всекидневните разходи тук са по-ниски. С две думи: в това отношение има развитие, поставено е началото и аз се надявам, че в средносрочен план разликата в заплащането постепенно ще намалява. А тогава и феноменът „трудова миграция\" вече няма да бъде в такива мащаби.    Между другото, често разговарям с млади хора, които са следвали в Германия и са се върнали в България, за да работят във фирми, където – според тях самите – получават добро възнаграждение. И това сигурно е така, защото иначе не биха се върнали – нали в рамките на ЕС имат право да работят където пожелаят. Тенденцията е налице, но трябва да се развива по-бързо. Това зависи и от общото икономическо развитие, което в България далеч не е лошо. Тук за тази година се очаква икономически ръст от 3-4 процента, сходна е прогнозата и за следващата година. При това положение постепенно ще настъпи сближаване на доходите.   Господин Салбер, на 4.01.2017 г.България за половин година поема председателството на Евросъюза. Как Вие, като представител на Германия, оценявате подготовката? Къде виждате слабости? И как може Германия да помогне?    Германия може да помогне най-добре, водейки по всички съответни въпроси диалог, основаващ се на взаимното доверие. Такъв диалог непрекъснато се води, както вече казах. Води се между правителствата, но също така и в институциите в Брюксел. Защото, откакто са в сила Лисабонските договори, съществената част от диалога и взаимния обмен протичат именно в Брюксел. И това е много практично.    Естествено, всяка страна, която поема председателството на ЕС, има шанса да се профилира, да бъде модератор на консултациите, които са в дневния ред. Вярвам, че в това отношение България е добре екипирана. Българските колеги на няколко етапа ни информираха какво предприемат – както по конкретната подготовка тук, в страната, така и по съдържанието на председателството.    Тъй че не виждам никакви проблеми. Смятам, че по време на своето председателство България ще се представи и позиционира добре в ЕС. Какви обаче ще бъдат политическите предизвикателства – това често пъти се предопределя от непредвидими обстоятелства. За такива обстоятелства България е точно толкова подготвена, колкото и останалите страни-членки.    Един от главните акценти ще бъдат Западните Балкани, през май догодина в София ще се проведе среща на високо равнище, която според мен ще бъде добър повод да се потвърди европейската перспектива на страните от Западните Балкани, която за пръв път беше оповестена на срещата на върха в Солун през 2003 година. А и самата България, като страна от региона, е особено заинтересована от отговора на въпроса за европейската перспектива на Западните Балкани.   И накрая, господин посланик, кажете няколко думи и за себе си. Как се чувствате в България? Как, например, прекарвате свободното си време?    Както вече казах: страната е красива, хората са много, много симпатични. Доколкото ми остава свободно време, старая се, разбира се, да пътувам из България и да виждам колкото е възможно повече неща. А иначе през свободното си време върша обичайните неща: чета, занимавам се малко с музика, отделям време на личните си хобита. На първо място обаче е това: да разбера какво става в България, как се чувстват хората, да придобия по-добър усет за всичко наоколо.   А кое до момента беше най-силното Ви впечатление – извън политиката и извън работата Ви? Навярно в областта на историята, на археологията, на културата, в природата?    Забележителни са археологическите паметници от миналото. София играе важна роля в опазването на такива разкопки и в достъпността им под стъкления купол, където са изложени руините от Сердика. Направено е много хубаво. А и в цялата страна има такива археологически паметници. Много интересни са и манастирите, красиви са. За всичко това България заслужава уважение.", "date": "2017.12.19", "title": "Посланик Салбер: \"Старая се да видя колкото се може повече от България\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376492-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B2%D1%80%D1%8A%D0%B7%D0%BA%D0%B8-%D0%B2-%D0%B1%D0%B8%D0%B7%D0%BD%D0%B5%D1%81%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8", "text": "              – В разследването става дума за милиони левове заедно с лихвите, които фирмата „Трейднет – България“ дължи на държавния бюджет за ревизирания период от 1 март 2012 до 30 юни 2013 г. Периодът е проверяван от данъчните инспектори. Тази фирма е основен играч на пазара за паралелен износ на лекарства. Разследването се отнася за ранния период, когато „Трейднет-България“ е била дистрибутор на лекарства в България. Точно тази ревизия мога да нарека дълго чакана от нашето предаване, защото се надявахме НАП да приключи работа още миналата година. Ревизията течеше бавно и трудно именно поради насрещните проверки на аптеките. Сега, когато вече знам по какъв начин става източването на ДДС, мога да си обясня забавянето.   Всъщност едни собственици на фирми притежават аптеки в цялата страна, но седалищата им са в Ихтиман на един и същ адрес. Тогавашни собственици са сегашните депутати от партия ВОЛЯ на Веселин Марешки – Андон Дончев и Гергана Стефанова. Тогава те не са били депутати, а търговски партньори на Веска Марешка (майка на депутата Веселин Марешки), която в началото и средата на 2012 г. е била управител и собственик на фирмата „Трейднет – България“. След това през септември 2016 г. тя продава фирмата на рускинята Нина Катченко.   – Не, тогава все още не са продадени. През 2012 и 2013 се занимават с продажба на лекарства. В началото на 2014 г. прехвърлят фирмите на фамилията Марешки и тези ихтимански фирми си остават без аптеки. Когато те от своя страна ги продават, все още не са депутати. След това рускинята също прехвърля фирмите.     – Става дума за замитане на следи, защото се къса връзката. Като тръгнеш да провериш кой е отговорен – един човек е бил отговорен през 2012 г, друг – през 2016 г. Отиваш да търсиш къде са аптеките – те казват „ние сме към друга фирма“. Докато се ориентираш тази аптека на коя фирма е, търсиш новия управител, новия собственик – това отнема време и така са минали години.   – Депутатите влизат в парламента без фирми, защото ги продават през 2016 г. Но интересен е начина, по който става данъчното задължение и самата схема.     – Няма пролука. Използва се едно уж тълкуване на закона за ДДС, защото в него пише, че върху неустойките не се начислява ДДС. В този случай фирмата „Трейднет-България“ продава лекарства на фирми с аптеки срещу много голяма отстъпка – 20%, но и срещу задължението за изключително висок оборот. Когато се вижда, че аптеката е малка и няма как да изпълни този оборот, данъчните инспектори вероятно са открили, че нарочно е изискан този оборот, за да може аптеката да не го изпълни и да се стигне до неустойка. Неустойката е в размер на 20%.   Данъчните са установили, че в някои случаи неустойката дори е по-висока от самата отстъпка. Когато се връщат парите от фирмата с аптека на дистрибутора „Трейднет- България“, тогава не се начислява ДДС. Казват – „това е неустойка – няма да начислим“. Но данъчните са открили така нареченото скрито плащане. Тоест, според тях, схемата е така измислена, че да се избегне плащането на ДДС. Начислено е ДДС само за този период, но като се изчислят и лихвите върху задълженията, се получават милиони левове задължение към държавата.   Веднага след като е осъществена тази схема през 2012-2013 г. се вижда, че за фирма „Трейднет-България“ това е приход. Затова, според ревизионния доклад, трябва да се начисли ДДС. За аптеките това е разход и те не са нарушили закона. Те само са помогнали да се осъществи схемата. Ако ти си собственик на аптека и ти кажат, че ще дължиш такава неустойка, вероятно като разумен човек няма да подпишеш договор. Но те са се съгласили – това вече говори за схема.     – Нищо не са. Чрез тях се е случила схемата. В случая това е ревизия на „Трейднет-България“ и фирмите с аптеките нямат проблем. В един момент фирмите си остават без аптеки и продължават да мъждукат прехвърляйки се от ръка на ръка. Но възниква въпроса неначисленото ДДС в чии ръце е постъпило, кой го е взел, какво е направил с него, как си е подпомогнал бъдещата дейност?   – Ако на някого му паднат от небето няколко милиона, ще си прави с тях каквото иска. Много се изписа как са се получили тези по-ниски цени в аптеките „Марешки”. Но едно е да разказваш и да си фантазираш, друго е да влезе контролния орган НАП.     – Когато има отклонение от данъчното законодателство с ДДС, както каза представителят на НАП Росен Бъчваров, който на практика в интервю потвърди, че има източване на ДДС, че фирмата „Трейднет – България“ дължи ДДС на държавата. Ясно е, че като имаш едни пари под масата, които никой не вижда, можеш да правиш каквото решиш – да намаляваш цени на лекарства, да започнеш нов бизнес. В случая това е връзката с паралелния износ на лекарства. „Трейднет-България“ си е направила финансова инжекция през тези две години и през 2014 г. с тези пари се появява като сериозен играч на пазара за паралелен износ на лекарства. Видяхме в доклада на КЗК по едно дело, че големите играчи на пазара за паралелен износ са 5-6 големи фирми и една от тях е „Трейднет-България“.   Това ми се видя много интересно, защото собственик е 70-годишна рускиня. И аз се запитах как една възраства жена може от дистанция да направи толкова успешен бизнес за милиони левове. Без да идва в България. Излиза, че една възрастна жена от Русия може да продава на европейските държави лекарства за милиони левове. Пак по данни на НАП, само през първите три месеца на 2017 г., „Трейднет-България“ е изнесла лекарства за 5 милиона лева. Как Нина Катченко, както се казва рускинята, на която е прехвърлена фирмата, която живее в къща с дървена ограда в малко село, може да върти такъв бизнес?   Тогава се разбра, че има отговор. Тя е свързана с фамилията Марешки. Както в нашето предаване Катченко сама си призна по телефона, тя живее на семейни начала с бащата на Светлана Марешка (съпруга на депутата Веселин Марешки) – Александър Мозюкин. Тя е нещо като сватя, без да има брак, на Веска Марешка. А Веска Марешка е сватя на Александър Мозюкин. Тази свързаност на дистрибутора на лекарства – фамилията, която внася скъпоструващи и реимбурсирани от здравната каса лекарства, предназначени за българските пациенти и животоспасяващи лекарства за деца, са изнасяни от възрастна рускиня за чужбина.   Това ни накара да отидем в Германия, за да видим една от фирмите, в които се изнася едно от най-скъпо струващите лекарства. Винаги избирам нещо, което стои в горната граница. В случая избрах „Хумира“. В България струва около 1800 лв., а в Германия – около 1800-1900 евро. Проследихме пътя до Германия. Видяхме как там се преопакова на немски език за тамошните аптеки. Обиколихме немските аптеки. След това получих сигнала от български пациент от Бургас, който е получил в аптека турска контрабандна „Хумира“.     – Да, легален е. Като нямаме регламент, като в другите държави, да се изнася лекарство само, когато са наситени аптеките в България. Ако и в най-малкото селце на върха на планината има съответното лекарство, само тогава то да може да се изнася.   – Нямаме. Някой иска ли да въведе? Чак сега казват, че ще направят. Но не вярвам докато не го видя, защото от 6-7 години говорят, че ще направят регистър за медицинските изделия, но още няма такъв.     – Държавата е длъжна по закон да гарантира адекватна здравна грижа на всеки пациент. Тя ще измисли закона и правилата.     – Не само там. Има в Полша, Испания, Словакия. Тези три държави доста се бориха с Брюксел, за да си прокарат съответните закони и да си защитят техните болни.   – Точно така, в по-бедните държави от Югоизточна Европа.     – Да, но немската държава го прави, за да защити своите болни, не за да поощри големите печалби. Немският закон разрешава да се внесе определен процент лекарства и да се продават с 10% по-евтино от немските. Така се правят икономии за немските здравни фондове. Става дума за 3 милиарда икономии. Освен това немските пациенти имат достъп до оригиналните лекарства, а не до генерици.   – Обществото трябва да разбере, че само може да придвижва нещата напред. Когато фактите са шокиращи и голата истина излезе наяве, се стига критична точка на поносимост и държавата не може да не направи нищо. Бездействието на държавните органи също е престъпление по Наказателния кодекс. Хубаво е, че се задействаха. Но въпросът като се задействаха, какво друго им пречи.     – Много резонен въпрос. И аз си го зададох докато гледах първата пресконференция на ГДБОП и прокуратурата. Като поразпитах и разузнах, става ясно, че има двама големи играчи…     – Още не съм направила разследване и не искам да коментирам… Това не го казвам аз, а всички запознати. Значи има двама големи грачи, един среден и няколко по-малки. Много е хубаво, че прокуратурата и ГДБОП са започнали с тези акции, но нека да продължат и към голямото. Оказва се, че всяка институция работи по нейни сигнали.     – Тези акции са направени от ГДБОП по техни сигнали. Специализираната прокуратура си работи по нейни сигнали. Моите разследвания се работят в Софийска градска прокуратура в специализирания отдел за борба с корупцията по високите етажи на властта. Нормално е да разплиташ истината постепенно, но е важно да не остане усещане в обществото, че хващаш малките, а оставяш големите.   – Тука възниква въпроса кое пречи на институциите, които наистина искат да се справят. Мисля, че главният прокурор Сотир Цацаров добре го обясни на изслушването за контрабандната „Хумира“ от Турция. Той каза, че Агенцията по лекарствата няма никакви правомощия. Законът е такъв, че дори всички фирми да решат да изнасят животоспасяващи лекарства, агенцията не може да ги спре, защото режимът е само уведомителен, а не разрешителен. Фирмите само съобщават на Агенцията по лекарствата, че смятат да изнасят дадено лекарство. И какво като ги уведомят? Агенцията по лекарствата дори не знае дали заявеното е осъществено или собственикът на фирмата се е разболял и нищо не е изнесено. Агенцията по лекарствата няма информация за реалния паралелен износ. Това го знае НАП, но пък няма право да го каже на ИАЛ заради данъчната тайна.   Пропуснахме да кажем, че контрабандната „Хумира“ се е появила в една от аптеките „Марешки“ в Бургас. Някой трябва да обясни как се е появила там? Обясненията, че пациентът, след като излязъл от аптеката, сам си е пъхнал контрабандната инжекция, за да компрометира някого са смешни. Когато човек е толкова тежко болен – не може да върви, да си вдига дясната ръка и т.н., едва ли ще започне да прави циркове със собствения си живот и здраве.   В нашето придаване показахме как оригиналната „Хумира“ пристига от Америка, после се клонира на две „хумири“ менте. Паралелно от Турция се внася контрабандно „Хумира“. Оригиналната спринцовка се изважда от опаковката, пъха се ментето от Турция в оригиналната опаковка и отива в аптеката и после при пациента. Представете си, за това плаща Здравната каса. Как е възможно Здравната каса да плаща за контрабандни лекарства? Това не е ли източване на касата?   – Отива в някое цехче, където оригиналното съдържание се поставя във фалшива опаковка и заминава за Европейския съюз. Много се зарадвах как месец след като показахме тази схема ГДБОП заловиха такъв цех и дадоха пресконференция.   – Има от всичко по малко. Не мога да си го обясня иначе. Има начин компетентните органи само по документи да направят анализи и да установят, че има престъпление.     – Специално за него не искам да коментирам, защото вече е обвиняем по наше разследване. Но когато той говори за пръстовия отпечатък, трябва да си спомним разказите на близките на пациенти как вместо да оказват първа помощ на болния човек го разнасят по няколко пъти напред-назад, за да му вземат отпечатък. Това е безпрецедентно! Спасяването на човешкия живот е най-важно! За лекарствата пак казвам има документи. Всичко може да се докаже по документи.     – Тази агенция е толкова важна, защото отговаря за здравето и сигурността на всички пациенти, които приемат лекарства. Какво ще приемат пациентите, дали ще го има, как ще бъде доставено, дали вземат хората лекарства, които не са разрешени за употреба в България. Но не можеш да носиш отговорност без да имаш някакви права. Доцент Асена Стоименова – директор на ИАЛ, показа, че е костелив орех. Тя не се отказва да съобщи, когато открие нещо нередно. Наистина, благодарение на усилията на Агенцията по лекарствата, досъдебното производство приключи и делото влиза в съда.     – Агенцията не сложи чадър върху фактите. Което е основния проблем на институциите. Много е лесно да се манипулира една експертиза, но агенцията беше принципна и не спря да изнася факти… Когато се разбра, че ваксините са незаконно внесени от Турция, „Еувакс“ трябваше да бъде унищожена. Тя стои под контрола на ИАЛ в един склад, а по закон в срок от една година трябваше да бъде унищожена.     – Подготвени били всичките документи, поне до преди месец беше така. Казаха, че документите са някъде в Министерството на здравеопазването. Министърът трябваше да подпише заповедта за унищожение. Чакат. Не е унищожена. Явно смятат, че нещо като не се случи, на някого няма да му се утежни ситуацията. Унищожаването също струва много пари.     – Щом толкова ясно е написано в закона, защо не се унищожава? Колко министри се смениха от тогава? Агенцията по лекарствата трябва да има повече правомощия. Прокуратурата трябва да бори по-големите икономически и криминални престъпления. За лекарствата няма кой друг освен ИАЛ.   – Лекарствата са голям пазар, който винаги е пораждал апетити. Въпросът е защо се отключва това? Защото тук цените са много ниски и касата реимбурсира част от тези пари, а друга част се дават като отстъпки от производителя.   – Не може. Но може да се избегне момента, в който отстъпката взема търговецът. Ако касата плаща 100% за едно лекарство, тогава тя ще получава парите от вносителя и няма да има тази сложна търговска схема. Тогава снабдяването на пациентите с лекарства няма да е проста търговия, все едно търгуваш с картофи. Касата плаща, касата получава, касата дава. А тук с тази отстъпка, която дават производителите, става апетитно да изнасяш лекарства навън.   – Точно заради това, защото моделът е сбъркан навсякъде се стига до уродливи схеми – при медицинските изделия, ваксините за бебета, лекарствата, реимбурсирани от Здравната каса, болничното лечение. Схеми, които унищожават пациента, не му гарантират адекватна здравна грижа, той страда и понякога се стига до най-лошото. Близките на болните най-добре знаят.   – Монополът на здравната каса не трябва да продължава. В едно от следващите си разследвания искам да анализирам ситуацията за медицинските изделия. След като министърът заяви, че ще прави електронен регистър за тях и всичко ще се оправи. Аз твърдя, че пак няма да се оправи, защото след като едно медицинско изделие в другите държави струва 30 лв., а у нас касата го плаща по 400-500 лв., няма как да се оправи.   – Защото е монополист. Ако има няколко каси, дали всички ще плащат по 500 лв. за нещо, което в съседната държава струва 15 евро. В касата са публични средства, а после ни се казва, че нямаме пари за онкоболните. Знам, че касата има пари, но те са попаднали в други ръце.     – Моят коментар винаги е свързан с реакцията на обществото. За мен е странна съпоставката на пазара на лекарствата и пазара на медицинските изделия. При лекарствата има паралелен износ, защото у нас са евтини, а навън са много скъпи. При медицинските изделия е точно обратното – имаме реимпорт. При нас са много скъпи, а в чужбина са много евтини. Защо няма протести на пациенти, които плащат по 10 пъти по-скъпо за едно медицинско изделие, а протестират за лекарствата?     – Предстои в следващото ми разследване да разбера.  ", "date": "2017.12.19", "title": "Странните руски връзки в бизнеса на Марешки"}
{"url": "http://www.classa.bg/%D1%81%D0%B2%D1%8F%D1%82/item/376486-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D1%89%D0%BE-%D0%BD%D0%B5-%D0%B7%D0%B5%D0%BC%D0%BD%D0%BE-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%B2-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F", "text": "Геолозите са открили невиждани до момента на Земята минерални форми на остров Скай, Шотландия, на мястото, където се ударил метеорит преди 60 милиона години. Това твърди изследване, публикувано в списание Геология. Чрез сондиране на дебел слой в един стар поток от лава, на малкия, живописен остров Скай, Саймън Дрейк и колегата му Анди Бърд, от Лондонския университет, са били изненадани от странна скала. След последващ анализ с електронни микропроби екипът е открил минерали, които ги карат да вярват, че скалата е от извънземен произход. \"Най-убедителното доказателство, е наличието на осборнит, богат на ниобий и ванадий. Нито един от тези минерали е бил намиран някога на Земята. Ние открихме тези минерали, обхванати от желязо, което също не е от тази планета\", каза Дрейк за Нюзуик. В допълнение към екзотичните минерални форми, екипът съобщи, че осборнитът не се е разтопил, което означава, че вероятно е оригинална част от метеорита. Островът Скай е от особен интерес за геолозите, защото е възникнал в период на екстремна вулканична дейност. Островът се е формирал, когато магмата изригнала от дълбините на Земята. Смята се, че същото събитие е отговорно за сегашна Исландия. Но според изследователя е от особен интерес какво е предизвикало това събитие. \"Въпреки че не можем да кажем категорично, че вулканичната еволюция на Скай е инициирана от метеорит, ние вярваме, че това събитие определено е било двигател за това въздействие\", заключи Дрейк.", "date": "2017.12.19", "title": "Откриха нещо  не-Земно на остров в Шотландия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376482-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B5%D1%82%D0%BE-%D1%81%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%BA%D0%B0%D1%82%D0%BE-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82-%D0%B7%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%B8-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Това твърди разследващият журналист   в интервю за Frog news.     – Мисля, че никой не питае съмнения, че у нас масово се подслушва.   Истинските данни за финансирането на тази дейност са укрити от хората, но дори промъкващите се числа в бюджетните разчети и изтеклата досега информация подсказват за огромни мащаби.  Подобен скандал като този за подслушването имаше например през 2013 г. и тогава се разбра, че официалната сума е 100 млн. лева. За страна като България това е огромна величина. А има и необявени суми – укрити по различен начини и пера в бюджетите на различни ведомства и министерства.   Проблемът се ражда от това, че макар по принцип подслушването (и следенето) да е инструмент за защита на националната сигурност и тази на гражданите и бизнеса, у нас се използва като инструмент за запазване и увеличаване на властта, за затискане на опозицията, за да стане по-сговорчива, за черпене на икономически облаги от предприемачите чрез шантаж. Фактите сочат, че под 3% от събрания от подслушване и следене материал се използва в полицейски и прокурорски разследвания и под 1% – в съдебни дела.   При това се подслушват не само политици и журналисти, както сега се обсъжда текущият скандал. Подслушват се общественици, подслушват се бизнесмени, цели партийни централи, бизнесофиси, редакции.   Навремето тоталитарната система следеше като Големият брат всичко и всеки. Сега сме в демокрацията, но се вижда, че старите навици трудно отмират. Защото в тази област – подслушването и следенето скандалите следват един след друг през тези няколко десетилетия и за съжаление резултатът от тях е нулев.   При това невинни няма – всички управлявали държавата, независимо от цветовете им, са забъркани в такива истории.   И ще дам една малка хронология от начмолото на прехода, за да аргументирам твърдението си:   * При мандатите на Бойко Борисов скандалите се умножиха. Да напомня само за така нар. „цецомобили”, за Мишо бирата, за откровението на самия премиер, че слушщал министрите си и т.н.     Всеки закон има вратички и ловки и безскруполни властници умело се възползват от това.   Така нар. законово подслушване и следене е така регламентирано като процедури, че създава възможност всеки гражданин да бъде поставен на мушката. Ситуацията е като с всяка обществена поръчка за някакво строителство,р емонт или доставка – има закон, има търгове и надпревара между бизнесмените, ама всички знаят кой предварително е определен да я спечели.   Един от законовите начини например е „доброволният заявител”. Лицето Х пише донос до службите, поръчан от тях, че например аз или вие се занимаваме с някаква престъпна дейност или действаме срещу националната сигурност. И понеже взимате интервю от мен, най-добре е заявителят Х да ни посочи и двамата като ОПГ – организирана престъпна група. ОПГ, понеже така най-лесно се взима разрешение от доверения за тази цел съдия. И като резултат увисваме на прослушване, евентуално и на следене. А покрай нас – и маса други колеги и хора. Парадоксът е, че според законовите процедури това лице Х остава неизвестно дори и за съда!  Има и др. процудури.   Най-сетне съществува и нерегламинраното подслушване.   Спомняте ли си за скандала с цецомобилите. Те бяха оборудвани със специална апаратура – т.нар. catcher прихващачи: на IMSI (уникален код, който позволява идентификация на SIM картата) и IMEI кодове (уникалния номер на мобилния телефон). И част от тези коли не бяха държавни – на МВР и на службите за сигурност, а се оказаха, как да се изразя, взети от частния бизнес на нещо като рент-а-кар. И взети не директно от МВР или службите, а за да се заличат следите – от техни фирми или роднини на служителите им.     Ако се доверя на публикации в медии покрай различни избухнали скандали – да!  Ако се доверя на личните ми разследвания – да.  Ако се доверя на флашки, до които стигнах, със записани мои разговори и срещи – да.   Аз засега лично не вдигам скандал. Колкото и парадоксално да звучи, понякога е много удобно за един журналист службите да го записват.   По редица причини. Например ако умееш да разследваш, ще си докопаш напълно законен запис от заседанията на съдебните процеси, на които те съдят по разни казуси или за клевета. Повярвайте ми, това е много важно, защото от личен опит ви казвам, че протоколите от заседанията редовно се подправят и манипулират.  Ако знаеш, че те записват и следят, можеш да манипулираш онези, които го правят – със съдържанието на разговорите и срещите си. И т.н., и т.н.   Разбира се, съществуват и неудобства. Например когато разследвам някаква афера, за източниците си на информация взимам специални мерки да не попаднат в чуждото полезрение, защото светкавично ще ги уволнят, а може и да им се случат и по-лоши неща. Маса време губя за това, губя време и да чета, за да съм постоянно наясно с техниките и приомите в тази област и съответното им противодействие.     – Трудно ми е да преценя.   Най-добре е да се направи парламентарно изслушване и на двамата или в съответната комисия и така да се види истината. Но за съжаление при крайната политизация на проблемите на борбата с престъпността, корупцията и националната сигурност не вярвам и тази процедура да е успешна.  Вижте, демокрацията не е само закони, не е само прилагането им. Тя е и борба за спазването на тези правила.   А когато обществото е уморено и не желае да се бори, от демокрацията остава само един лъскав целофан, в който може да е завито всичко възможно, че и невъзможното дори.     При всеки скандал досега през тези година управляващите винаги се реагирали остро – „това не може да бъде”. И при всеки скандал досега в тази област „неможещото” се оказва не само възможно, но и състояло се.   Подслушването и следенето са инструменти за осигуряване на национална сигурност за държавата и личната за гражданите й и бизнеса в страната. За партиите обаче тези инструменти са инструменти за политическа борба, което е непростим според мен техен грях.   * Например през септември 1992 г. но¬воиз¬бра¬ният тогава пред¬се¬да¬тел на ВС на БСП Жан Ви¬де¬нов раз¬глас¬ява, че пар¬тий¬на¬та цен¬тра¬ла на “По¬зи¬та¬но” 20 се под¬слуш¬ва.  * През 1994 г. пар¬ла¬мен¬тар¬на¬ ко¬ми¬сия, станала популярна като „Крулева” във връзка със скандала около националното следствие  пуб¬ли¬ку¬ва док¬лад, спо¬ред кой¬то Ах¬мед До¬ган, Ше¬ри¬фе Мус¬та¬фа и дру¬ги ли¬де¬ри на ДПС са би¬ли под¬слуш¬ва¬ни. Покрай този скандал се роди по онова време първият закон за специалните разузнавателни средства.  * През 1996 г. отново избухна скандал заради подслушване на централата на СДС и откритите в нея „бръмбари” . Никой не се съмняваше, че операцията е била дело на лица от управляващата тогава БСП.  * През 2000 г. е поредният скандал – този път при управлението на Иван Костов заради бръмбарите в дома на тогавашния главен прокурор Никола Филчев и „оборудваните” с тази екстра над 3000 жилища в страната.  * През 2002 г., по време на царското управление е скандалът „Гном” с подслушвани политици и журналисти.  * При управлението на тройната коалиция парите за подслушване и следене бяха увеличени над 2 пъти и пак се родиха шумни скандали, от които нашумя „Галерия”. Започна и изтичане на информация от подслушаното съдържание към медиите    ", "date": "2017.12.19", "title": "В България подслушването се използва като инструмент за запазване и увеличаване на властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376483-%D1%81%D0%BB%D0%B5%D0%B4-2-%D1%80%D1%8A%D1%81%D1%82-%D0%BD%D0%B0-%D0%BF%D0%B5%D0%BD%D1%81%D0%B8%D0%B8%D1%82%D0%B5,-%D0%B4%D0%BE%D0%B9%D0%B4%D0%BE%D1%85%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%B7%D0%B0-%D0%BF%D0%B0%D1%80%D0%BD%D0%BE-%E2%80%93-30-%D0%BD%D0%B0%D0%B3%D0%BE%D1%80%D0%B5%E2%80%A6", "text": "Както и се очакваше, софиянци пропищяха от първите сметки за парно. Ето мненията на няколко души във Фейсбук от тази сутрин:   “Цветанка Цанева: Какви Новогодишни честитки ни е изпратила Топлофикация София….? С една дума УЖАС!!!”   “Цветанка Цанева: Спрямо ноември 2016г. увеличението е 29,40%. “Благодаря” на КЕВР.”     “Надежда Недялкова: ИДИОТИ, АМАН ОТ ПЕЧАЛБАРИ!!!”   “Dimo Padalski: При мен е 34 %”   “Иван Бонев: изроди! За апартамент в ремонт има 60 лв сметка и при това с месечно отчитане от Нелбо! Ама заради спящия малоумен народ, всички го ядем”  Няколко пъти в последните седмици, нашето издание предупреди какво предстои, докато кой ли не ни обвиняваше в разпространяване на фалшиви новини.   Но новините бяха съвсем истински. КЕВР два пъти тайно повиши цената на парното – през лятото, когато не можеше да се усети. И никой не протестира. Винаги така го правят.   Сега идва резултатът. Действително общото увеличение е около 30%. Тази цена е с толкова по-висока от цената преди години, когато при същите борсови цени на природния газ, парното беше по-евтино. Затова и омбудсманът Мая Манолова възропта, но не постигна нищо.   Иван Иванов – шефът на КЕВР вече се оформя като най-добрия служител на корпорации и монополи, удърдно източващи населението. Наскоро бе вдигната и цената на водата – отново без ясни обяснения.   Докато цените на водата и парното се вдигат с по 30%, вицепремиерът Валери Симеонов уреди вдигане на пенсиите с 2%, и то чак от средата на другата година…", "date": "2017.12.19", "title": "След 2% ръст на пенсиите, дойдоха сметките за парно – 30% нагоре…"}
{"url": "http://www.classa.bg/%D1%81%D0%B2%D1%8F%D1%82/item/376475-2017-%D0%B1%D0%B5-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D1%8F,-%D0%BE%D1%82%D1%87%D0%B0%D1%8F%D0%BD%D0%B8%D0%B5-%D0%B8-%D0%BF%D1%8A%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Толкова много новинарски “мълнии” - атентат на концерт, нападение в църква, атака в магазин за сладолед; нападател, размахващ оръжие, чук или плискащ киселина. Имаше земетресение в Мексико, мусонни дъждове в Индия, вулканично изригване на остров Бали, ураган след ураган. Телефонът ви вибрира и научавате, че вашият любим актьор е обвинен в неуместно поведение. Или телевизионен водещ. Или политик. Или радиозвезда.   Нестабилната 2017 г. ни разтърси толкова силно и толкова често, че ни се стори като камшичен удар или нещо по-лошо и то без да броим Доналд Тръмп, който бе в центъра на голяма част от бъркотията.   “Тази година бе почти като возене във влакче на ужасите в увеселителен парк, при което на всеки следващ етап, нещата стават още по-лоши”, казва анализаторката на новите тенденции Мариан Солсмън. “Всеки път, когато си изключа телефона, се безпокоя, че следя новините”, допълва тя.   Тази година, казва тя, може да се обобщи с няколко думи - разрушения, отчаяние и тотална катастрофа.   Като погледнем сега назад, съдбата на 2017 г. изглежда бе предопределена още в първите й часове.   Точно след като в Истанбул дойде Нова година, въоръжен мъж уби 39 души в нощен клуб и рани десетки други. Радостта от празника се стопи в скръбта пред градската морга, където хората плачеха и припадаха, научавайки съдбата на своите близки.   По света тази година превозните средства бяха превърнати в оръжия. Камиони, коли и микробуси се врязаха в хора на мостовете “Уестминстър” и “Лондон” в британската столица, на Таймс Скуеър и на колоездачна пътека в Манхатън в Ню Йорк, в голям търговски център в шведската столица Стокхолм, на историческия булевард Рамблас в Барселона. Тероризмът и други прояви на насилие толкова зачестиха, че мнозина ги приеха като част от живота.   “Това може да се случи навсякъде, стига да има човек, който иска да умре”, казва Луис Антонио Боне, 66-годишен пенсиониран работник в циментов завод в Барселона. Той е реалист, но в същото време не се примирява с действителността, казва, че оживените места, където има много хора, го карат да се замисли за сигурността си, но няма да го откажат от разходките на открито.   “Трябва да го имаме предвид, но да продължаваме да живеем както винаги”, допълва той.  Този вид издръжливост демонстрираха отново и отново дори от някои от хората, белязани от някои от най-големите трагедии на 2017 г.   В Тексас пастор Франк Помрой обеща, че доброто ще надделее над злото. Помрой е начело на селската църква, в която въоръжен мъж застреля 25 богомолци, сред които и собствената му 14-годишна дъщеря. “Вместо да изберем мрака, както този млад мъж направи в онзи ден, ние избираме живота”, каза Помрой на емоционална литургия, отслужена само седмица масовото убийство.   В Лас Вегас, където 58 души бяха застреляни на музикален фестивал, някои хора потърсиха спасение в оптимизма срещу зверството. Джей Плегънкъл, 52-годишен озеленител, помогна за създаването на мемориална градина с по едно дърво за всяка жертва. Около 1000 доброволци му помогнаха в този проект, загърбили лични и политическите различия, за да работят заедно.   “Хората наистина бяха обединени след тази трагедия”, казва Плегънкъл.   Смъртоносна химическа атака в Сирия развълнува целия свят. Ракети, изстреляни от Северна Корея, породиха тревога, че ядрената война е все по-близо. Митингите на бели супремасисти с бели качулки и факли съживиха неудобни спомени от миналото на САЩ. Всичко това избухваше с такава сила, че човек не можеше да се фокусира върху един инцидент прекалено дълго.   “Дори и при нещо такова като масовото убийство на 50 души, случилото се отзвучава само за няколко седмици”, казва Лоурън Райт, преподавател по политически науки в университета в Принстън.   В Египет срещу коптите на Цветница бе извършен двоен атентат, а през ноември нападение срещу препълнена джамия отне живота на над 300 души. Във Великобритания 22 души загинаха, когато атентатор камикадзе взриви раница с експлозиви след концерт на Ариана Гранде.   Три големи бури - Харви, Ирма и Мария - се стовариха върху Пуерто Рико и голяма част от Карибите, както и Тексас и Флорида. 2017 г. стана годината с един от най-активните сезони на ураганите, регистрирани в историята. Пожари бушуваха в Калифорния и Португалия, земетресения разтърсиха Мексико, Иран и Ирак, наводнения и лавина затрупаха части на Италия, свлачища заличиха от лицето на земята жилища в Сиера Леоне, а смъртоносен мусон връхлетя Индия, Непал, Пакистан и Бангладеш.   В горещите точки по света хора се опитваха да се спасят с бягство. По оценки на “Амнести интернешънъл” 73 000 бежанци са потеглили през Средиземно море само през първата половина на годината, като 2000 от тях са намерили смъртта си по време на това пътуване. В Мианма военните извършиха брутално етническо прочистване на рохингите, убивайки неуточнен още брой хора и принуждавайки над 620 000 души са избягат в съседен Бангладеш.   Сред този новинарски потоп имаше и други големи събития, които се бореха да привлекат вниманието ни. Жестоката гражданска война в Йемен донесе глад на милиони хора в обеднялата страна. Политическата криза във Венецуела доведе до увеличаване на сблъсъците. В Зимбабве Робърт Мугабе бе отстранен от властта след 37-годишно управление. В Испания кампанията за независимост на Каталуния се изроди на моменти в грозни сцени на насилие.   В САЩ Доналд Тръмп започна президентския си мандат с мрачна встъпителна реч, призовавайки за край на “касапницата”, на която е подложена Америка, но по-голямата част от неговата програма бе отхвърлена, като членове на неговата собствена партия осигуриха ключови гласове срещу него. Разделението се задълбочи, нямаше и съгласие дори по основни национални ценности. Американците станаха по-тъжни, установи доклад за “щастието”.   Продажбите на антиутопичния роман “1984″ се увеличиха, негова смразяваща сценична адаптация бе представена на Бродуей.   В САЩ избухнаха масови протести, в това число и на жени, които сами се нарекоха “противни” - епитет, който бе лепнат на Хилари Клинтън през 2016 г. по време на кандидатпрезидентската кампания. Когато гласът на американската сенаторка Елизабет Уорън бе заглушен чрез неясни законодателни правила, думите на нейния колега Мич Макконъл: “Въпреки всичко тя оцеля” се превърнаха в неочакван сплотяващ призив за феминистките.   Тази фраза отекна и в главозамайващо многото обвинения в сексуален тормоз и посегателства срещу известни мъже, а хиляди жертви на по-малко известни мъже откликнаха с двете думи “Аз също”, разкривайки мащабите на този проблем.   В тази определено ужасна година имаше и моменти, достойни за похвала, истории за героизъм и смелост, които върнаха вярата и вдъхнаха малко надежда. Над 80 ученички, похитени от екстремистите от Боко Харам преди повече от три години в Нигерия, бяха освободени. В Южен Судан момче, отвлечено и принудително вкарано в армията - оплаквано преди две години, след като майка му научи, че било смъртоносно простреляно - се оказа живо и се прибра у дома.   “Ислямска държава” отслабна и бе изгонена от Мосул в Ирак и от Ракка в Сирия. В САЩ пълното слънчево затъмнение бе възможност за почивка от безкрайната какафония и много хора стояха рамо до рамо, вперили поглед в небето.   Новата страница в календара носи шанс за ново начало. Жорди Сезарес, 71-годишен пенсиониран банков служител от Барселона, се оплаква от тероризма и радикализацията, белязали 2017 г., но казва, че за едно е оптимист, а то е, че 2018 година ще бъде по-добра.   “Не може да има нищо по-лошо от това”, казва той за отиващата си 2017 г.", "date": "2017.12.19", "title": "2017 бе година на разрушения, отчаяние и пълна катастрофа"}
{"url": "http://www.classa.bg/%D1%81%D0%B2%D1%8F%D1%82/item/376476-%D0%BA%D0%BE%D0%B9-%D0%B5-%D1%89%D1%80%D0%B0%D1%85%D0%B5-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%8F%D1%82-%D0%B2%D0%B8%D1%86%D0%B5%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F", "text": "Отдавна отмина времето, когато облечен в камуфлажни дрехи той участваше в паравоенни учения с неонацистите: днес, на 48 години, някогашният амбициозен младок от австрийската крайна десница Хайнц-Кристиан Щрахе се готви да влезе в ролята си на вицеканцлер, след като грижливо излъска имиджа си.   Очила, костюм с вратовръзка и сериозно изражение: така облечен, като държавник, беше синеокият водач на Австрийската партия на свободата (АПС), зъботехник по образование, когато в събота сутринта влезе в позлатените зали на двореца Хофбург.   Заедно с коалиционния си партньор - консерватор и бъдещ канцлер Себастиан Курц, той представи пред президента Александер Ван дер Белен одобрената ден по-рано правителствена програма.   Щрахе трябва да е изпитал особено задоволство, заставайки пред държавния глава - еколог и либерал, който преди по-малко от две години каза, че “на този етап” не смята, че демагогът с бурно минало има място в управлението.   Човекът, който пред 12 години отстрани бившия си наставник Йорг Хайдер от собствената му дясна партия, се отказа от провокациите и се научи да се приспособява.   След два месеца преговори “на равна нога” с младия лидер на консерваторите Себастиан Курц, спечелил парламентарните избори на 15 октомври, сега той се наслаждава на мига.   “След като завършихме трети на изборите, успяхме да се преборим за повече от 50 процента от позициите на АПС в коалиционната програма”, изрази задоволство Щрахе.   Допълнително удовлетворение: въпреки демонстрирания от него скептицизъм по отношение на ЕС и неотдавнашните му изявления, че “ислямът няма място в Австрия”, влизането му в правителството заедно с най-близкия му антураж не предизвика никакви емоции в Европа.   “Няма да има никаква мащабна съпротива, както през 2000 г.”, когато идването на власт на Австрийската партия на свободата на Хайдер доведе до налагането на европейски санкции на Виена”, отбелязва политологът Томас Хофер.   Това че стана “salonfahig” (обигран в светския живот), е не по-маловажен успех за този виенчанин, тръгнал от “неонацистко движение”, казва журналистката Нина Хорачек, посветила му биография.   След като пробва различни политически одежди - дотам, че представи кандидат ултранационалист на президентските избори през 2010 г., Щрахе в действителност постепенно смекчи риториката на партията си, отстранявайки фигурите, които най-много го притесняваха.   Според Хорачек Щрахе е разбрал, че трябва “да изглежда като държавник”, за да наложи партията си на избори.  Тази стратегия се оказа печеливша: след като на президентските избори през 2016 г. стигна до втори тур - нещо небивало - АСП получи 26 процента от гласовете на последните парламентарни избори, налагайки се като предпочитан партньор за Курц.   Дълбоко в себе си обаче Щрахе и партията му изобщо не са се отказали от ксенофобските и евроскептичните си възгледи, смятат анализаторите.   Редовните намеци за опасността от “масова инвазия” и “гражданска война” показват ясно, че те си остават радикали, отбелязва Хорачек. Според Томас Хофер “възприемането на умерен тон е просто тактика”.   “Играех шах с дядо си”, призна Щрахе по време на предизборната кампания, отбелязвайки, че винаги е пресмятал няколко хода напред”.   Сдобивайки се с четири ключови позиции (вицеканцлерската, вътрешното министерство, отбраната и външните работи), АПС направи голяма рокада: от опозицията - във възловите министерства и отсега нататък ще управлява “цялата сфера на сигурността”, отбелязва Хофер.   Хайнц-Кристиан Щрахе е роден на 12 юни 1969 г. във Виена и е отгледан от майка си. Поема ръководството на Австрийската партия на свободата през 2005 г., когато е 35-годишен, след като притиска Йорг Хайдер (загинал впоследствие при автомобилна катастрофа през 2008 г.) да напусне партията и да основе Съюза за бъдещето на Австрия.   Отслабена от участието си в управлението, формацията се възражда за нов живот под влиянието на този тридесетинагодишен редовен посетител на нощните заведения и деен участник в социалните мрежи, който подмладява електората си.   Макар да се е отказала от откровено ксенофобските лозунги, АПС - партия, създадена от бивши нацисти - си остава “непоправима”, твърди Комитета “Маутхаузен”, организация на депортираните.   Печатът изрови снимки от 80-те години, на които Щрахе участва в паравоенни учения с членове на забранената неонацистка групировка “Викинг югенд”. “Бях глупав, млад и наивен”, защити се той.   Новото австрийско правителство начело с 31-годишния Себастиан Курц положи клетва на фона на масови протести срещу участието на крайнодесни политици в него.   Пред президента Александър ван дер Белен в понеделник се заклеха новият канцлер от консервативната Австрийска народна партия - най-младият правителствен ръководител в света, и вицеканцлерът Хайнц-Кристиан Щрахе, водач на крайнодясната Австрийска партия на свободата.   Така Австрия стана единствената западноевропейска страна с присъствие на крайната десница в правителството.   Държавният глава Александър ван дер Белен каза, че има някои, които са скептични и дори враждебно настроени към новото управляващо мнозинство.   “Но при демокрацията е така”, коментира той, след като прие клетвите на 13-те нови министри, шестима от които са от Партията на свободата.   Ван дер Белен призова новото правителство на Себастиан Курц да държи сметка за австрийската история - както за положителните, така и за мрачните й страници, да зачита правата на малцинствата и на хората с различно мнение.   По същото време недалеч от президентския дворец, където се състоя церемонията, няколко хиляди души протестираха срещу участието на крайната десница в правителството с плакати, на които пишеше “Нацистите вън!” или “Смърт на фашизма!”.   Протестиращите, повечето от които младежи, бяха заобиколени от внушителни сили за сигурност, които ограничиха демонстрацията в рамките на Хелденплац (Площада на героите). На това емблематично място за австрийската история Хитлер произнася през 1938 г. реч, с която обявява аншлуса (присъединяването на Австрия към Германия).   В правителството АПС си осигури министерствата на отбраната и външните работи, докато АНП получи финансовото, икономическото, правосъдното освен другите портфейли и ще продължи да се занимава с въпросите на ЕС.   В коалиционния договор двете партии поеха ангажимент да ограничат нелегалната имиграция и да ускорят депортацията на лица, на които им е отказано убежище, но също така подчертават ангажимента на страната към Европейския съюз.   Партията на свободата ще контролира ключови постове в новото правителство, включително вътрешното, външното и военното министерство.   В неделя водачът на Австрийска партия на свободата Хайнц-Кристиан Щрахе коментира във Фейсбук, че новото правителство ще намали ползите за търсещите убежище.   “Повече няма да се случва мигранти, които никога не са работили тук и един ден или не са платили нищо в социалната система, да получат придобивки за хиляди евро!”, написа той във Фейсбук.   Както Курц, така и Щрахе спечелиха избирателите преди два месеца, като поддържаха загриженост за имиграцията след рекорден приток през 2015 г., отразявайки основната тема на изборите на много места в Европа през тази година.   Но АПС е рядкост в Западна Европа, която трансформира успеха пред избирателните урни в реална власт. Засега няма да има санкции на ЕС срещу Австрия като преди 17 години   Председателят на Европейската комисия Жан-Клод Юнкер ще приеме утре в 22.00 ч. българско време новия австрийски канцлер Себастиан Курц, съобщи говорител на институцията. Той отбеляза, че посещението на Курц в Брюксел ще бъде първото му задгранично пътуване в новото му качество.   Попитан как ЕК определя коалиционните партньори на Курц - крайна десница, десни националисти, националпопулисти - говорителят остави на журналистите да окачествяват новите участници в австрийското управление.   Председателят на Европейският съвет Доналд Туск пожела успех на новото правителство на Австрия. В поздравителния адрес той изразява приветствия от името на всички държавни и правителствени ръководители в ЕС. Вярвам, че австрийското правителство ще продължи да играе конструктивна и проевропейска роля в ЕС, допълва Туск.   Същевременно обаче председателят на групата на социалистите и демократите в Европейския парламент Джовани Питела заяви, че не изключва налагането на санкции на Австрия.   Разтревожени сме от завоя на Австрия към крайната десница. Дълбоко сме загрижени, че крайната десница присъства в новото правителство във Виена, посочва Питела в своето изявление. По неговите думи правителство с крайнодесни може да доведе до опасни последици.   Питела определя новата австрийска коалиция като “скок в тъмното, който може да ни върне към най-черните страници в европейската история”. Той предупреждава, че социалистите ще наблюдават внимателно всяко действие на австрийското правителство, което може да накърни европейските принципи и ценности. Нищо не е предрешено, но и нищо не е изключено - дори наказателни мерки, ако установим заплаха за ценностите на ЕС, добавя Питела.   Заради участието на крайната австрийска десница в правителството преди 17 години, държавите от ЕС прекъснаха отношенията си с Виена за девет месеца. По-късно в договора за ЕС бе приет чл. 7, според който държава, която постоянно нарушава принципите или правото на Общността, може да бъде лишена от глас при приемането на общите решения. Досега този текст не е прилаган, а в сряда ЕК може да предложи да бъде задействан за първи път, срещу Полша. След като изразиха задоволство от загубата на крайната десница на президентските избори във Франция и Австрия и на парламентарните в Холандия, европейските институции запазиха мълчание след споразумението за коалиционно управление между десницата и крайнодесните във Виена, коментира френският в. “Монд”.   Някои предложения на новото правителство обаче вече предизвикват остро безпокойство. Държавният секретар към министерството на външните работи на Италия Бенедето Дела Ведова предупреди вчера за рисковете от “етнически национализъм”, критикувайки поетия от австрийската коалиция ангажимент да предостави двойно гражданство на жителите на италианския Южен Тирол. Това, което се чува от Виена, не е в европейски дух, а националистическа музика, заяви той. През 1919 г. този район беше присъединен към Италия за нещастие на австрийските националистически среди, припомня “Монд”.   Различни еврейски организации също протестираха срещу връщането на власт на Австрийската партия на свободата - формация, бойкотирана от Израел. Съветът на представителите на еврейските институции във Франция призова вчера за мобилизация на демократите срещу бъдещото австрийско правителство, констатирайки, че крайната десница набира сила в Централна Европа, а това изглежда не тревожи никого.   От обкръжението на председателя на Европейската комисия Жан-Клод Юнкер вчера се ограничиха с това да подчертаят, че първото официално посещение на младия австрийски канцлер Себастиан Курц ще бъде в Брюксел на 19 декември. Очаква се той да препотвърди ангажимента си в полза на Европа - “фактор за мир и интеграция”, както пише в програмата му.   Дотогава Брюксел може да бъде доволен поне от заетата позиция от новата коалиция във Виена, която, по настояване на консерваторите, бързо изключи свикването на референдум за евентуално излизане на Австрия от Евросъюза. При тези обстоятелства трябва да се задоволяваме с малко, отбелязва иронично цитиран от “Монд” неназован дипломат.", "date": "2017.12.19", "title": "Кой е Щрахе - крайнодесният вицеканцлер на Австрия?"}
{"url": "http://www.classa.bg/%D1%81%D0%B2%D1%8F%D1%82/item/376477-%D0%BA%D0%BE%D0%B3%D0%B0%D1%82%D0%BE-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%82%D1%80%D1%8A%D0%B3%D0%BD%D0%B0-%D0%B4%D0%B0-%D1%82%D1%8A%D1%80%D1%81%D0%B8-%D0%BD%D0%BB%D0%BE", "text": "За повечето хора историите за НЛО са плод на фантазии, измислици и конспиративни теории. Не и за американския Конгрес. От 2009 г. в продължение на няколко години, по нареждане на Конгреса Пентагонът поддържа тайна програма на стойност милиони долари, която да проучва неидентифицирани летящи обекти - НЛО.     \"Неидентифицираните въздушни феномени\", за които се твърди, че са видени от пилоти и други военни, са изглеждали много по-напреднали в технологично отношение от всичко, с което разполага американската или която и да е друга армия.   В някои случаи те маневрират по толкова необичаен начин и толкова бързо, че сякаш не се подчиняват на законите на физиката, твърдят многобройни източници, пряко участвали или информирани за кампанията. Това се вижда и в доклад, базиран на разсекретени документи от Министерството на отбраната на САЩ и Конгреса.     Съществуването на т.нар. програма за идентифициране на комплексни авиационни заплахи (Advanced Aviation Threat Identification Program - AATIP) не е засекретено, но за нейното функциониране знае изключително ограничен кръг от хора. Самото й съществуване беше потвърдено от Пентагона преди дни.   Програмата е лансирана от Хари Рийд - лидер на Демократическата партия в Сената през 2009 г. Той осигурява средства за начало на програмата с подкрепата на вече покойните сенатори Даниел Инуи и републиканеца Тед Стивънс - ветерани от Втората световна война, загрижени от потенциалния ефект от НЛО върху националната сигурност на САЩ.   Една от възможните теории за необяснимите инциденти е, че чуждестранна сила (може би Китай или Русия) разработва ново поколение технологии, които биха могли да представляват заплаха за САЩ, казва бивш служител в Конгреса, който описва мотивите за програмата.   \"Въпросът беше дали Китай или Русия се опитва да прави нещо, или има някакви ракетни системи, които не са ни познати?\" коментира пред Politico бившият служител, пожелал да остане анонимен.     Разкриването на програмата придава известна тежест на уфолозите, които отдавна се опитват да насочат вниманието към разказите на различни военни пилоти и други лица, описващи феномени, които не се поддават на очевидни обяснения.   Всичко това може да провокира настояване за по-голяма прозрачност за мащабите и резултатите от кампанията на Пентагона, сред чиито обекти на проучване се включват термини като \"дупки в пространството\" и \"хиперскоростни двигатели\".   Изследователите от програмата са подготвили и поредица от доклади за \"проучени непотвърдени събития, подлежащи на анализ\" (queried unverified event under evaluation, QUEU), в които пилоти и други военни, докладвали за срещи с НЛО, са разпитвани за наблюденията и изживяванията си.   До голяма степен Рийд създава програмата под влиянието на Боб Бигълоу - един от титаните на аерокосмическия бизнес в САЩ, собственик на компанията за космически технологии Bigelow Aerospace.   Бигълоу, чиято компания получава част от договорите за проучвания, е сред редовните дарители на средства за предизборните кампании на Рийд. В последните години бизнесменът говори открито за това, че извънземните не просто съществуват, но и често пътуват до Земята. Той е и собственик на ранчото \"Скинуокър\" в Юта, доста популярно сред уфолозите, които го смятат за една от \"площадките за кацания на извънземните\".   Според представител на Пентагона, програмата AATIP е приключила \"някъде около 2012 г.\". Съществуването й привлече вниманието едва сега заради оставката на разузнавача от кариерата Луис Елизондо, който е ръководил проекта.   Елизондо твърди, че има голям брой неподлежащи на научно обяснение разкази за НЛО, които по думите му често са наблюдавани в близост до ядрени съоръжения, кораби в открито море или ядрени електроцентрали. Пренебрежението от страна на Пентагона обаче го кара да подаде оставка.   За мнозина програмата AATIP на Пентагона изглежда като опит за възпроизвеждане на някои стари опити от 50-те и 60-те години на ХХ век в опит да се обяснят хилядите случаи на неясни обекти в небето, забелязани от американски военни пилоти. Такъв пример е програмата Project Bluebook, продължила от 1947 до 1969 г., която все още е обект на силен интерес от изследователите на НЛО.   Според бивш служител на Разузнавателното управление на Министерството на отбраната на САЩ по старите програми обаче са събрани само \"купчини бумащина\" и нищо повече.   Говорителят на Пентагона Дейна Уайт потвърди, че програмата е съществувала и е била ръководена от Елизондо. Тя обаче не коментира колко дълго той е бил начело на тази програма и отказа да отговори на подробни въпроси за естеството на работата му, като цитира опасения за секретността на програмата.   \"Програмата за идентифициране на комплексни авиационни заплахи приключи около 2012 г. Тогава е преценено, че има други, по-приоритетни въпроси, заслужаващи финансиране, и е в интерес на Министерството на отбраната да извърши някои промени\", гласи официалният коментар на Дейна Уайт.   \"Министерството приема много сериозно всички заплахи и потенциални заплахи за американския народ и предприема действия, когато е налице достоверна информация\", допълва още тя.     Самата програма буди известни подозрения още в първите й дни. Някои от служителите на Пентагона смятат за неадекватно да разследват летателни апарати, които може да не са създадени от хора.   \"Смятах тогава, че е малко странно. Исках да знам какво правим, какво става; исках да знам, че не се занимаваме с пълни глупости. Притеснявах се, че може би просто се преливат пари към човек, приближен на Хари Рийд. Целият кръг от хора около проекта беше много, много странен\", спомня си бивш висш разузнавач.   Самият Рийд, който е бивш военен пилот, твърди, че също е ставал свидетел на необясним въздушен феномен. Вече в ролята си на лидер на демократическото мнозинство в сената той намира подкрепа от председателя на Бюджетната комисия към Сената Даниел Инуи и на републиканеца Тед Стивънс.   Тримата дават уверения, че изследванията са оправдани и целенасочени. Извършени са проучвания за евентуалните заплахи за сигурността на САЩ. За реализирането на програмата идва подкрепа и по друга линия - някои анализатори към Министерството на отбраната са загрижени да не би руснаците или китайците да са разработили по-усъвършенствани системи.   След няколко години работа дори самият Рийд се съгласява, че не си заслужава да се продължи. \"След известно време стигнахме до консенсус, че наистина не можем да открием нищо съдържателно,” спомня си бившият служител в проекта.   \"Получаваха се само купчини бумаги. Нямаше нищо, което да можеше да се разследва. Нещата се обезсмислиха, а и интересът към темата започна да намалява. Занимавахме се с това само няколко години\", разказва той.   \"Нямаше нищо, което да оправдава разхода на парите на данъкоплатците. Оставихме проекта да угасне бавно\", добавя още разузнавачът.     След оставката си Луис Елизондо става директор по глобалната сигурност и специалните програми на компания, наречена To The Stars Academy of Arts and Sciences. Неин основател е Том Делондж, развлекателен магнат и бивш китарист и вокалист на групата Blink-182.   В екипа на компанията са събрани множество хора с опит и връзки в разузнаването. Делондж е дълбоко убеден в \"наличието на достатъчно убедителни доказателства за НВФ - неидентифицирани въздушни феномени, които доказват съществуването на екзотични технологии с потенциала да предизвикат революция в живота на човечеството\".   Целта на учените от академията е чрез опита и реномето на работещите в нея професионалисти да бъде погледнато по-сериозно на темата за извънземните. Амбициите са да се създаде мрежа от сътрудници от цял свят, които да обменят информация и данни по начин, който да е от полза за всички на планетата \"без ограничения от правителства\".   Компанията е подкрепена и от Крис Мелън, друг кадър на Демократите, който има опит в Комисията по разузнаването към Сената Министерството на отбраната по въпросите на разузнаването, а сред останалите членове на екипа са лица от ЦРУ и от сектора на технологиите за шпионски операции.   В момента се търсят инвеститори с минимална покупка от 200 долара в обикновени акции. Според нейния уебсайт вече има 2142 инвеститори, които са купили акции на стойност малко над 2 млн. долара.   \"Всички сме обезсърчени от факта, че правителството и научните среди пренебрегват някои от най-интересните, провокативни и потенциално важни въпроси\", коментира Мелън в същото рекламно видео. Той разказва и за случаи, в които наблюдавани от американски пилоти наблюдават странен обект, чиято технология надминава всичко, което светът познава до този момент.   \"Пилотите са били поразени от факта, че обектът внезапно се е преориентирал към наближаващия изтребител F/A-18. След поредица от отделни маневри, противоречащи на законите на физиката, обектът е заел позиция точно под наближаващия изтребител. Пилотите са заснели кадри на обекта с оръжейната камера и инфрачервени камери. Технологията надминава всичко, което те са виждали до този момент\", разказва Мелън на пресконференция на To The Stars в Лас Вегас.   Според Елизондо, който в момента е  The Stars, тези обекти не демонстрират открита враждебност. \"Но нещо необяснимо винаги се приема за потенциална заплаха, докато не бъдем уверени, че не представлява такава. От позитивна гледна точка, смятам, че сме по-близо от всякога до разбирането как функционират тези обекти\", обяснява още той.", "date": "2017.12.19", "title": "Когато Пентагонът тръгна да търси НЛО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376478-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D0%B1%D0%BE%D0%BD%D0%B8%D1%84%D0%B0%D1%86%D0%B8%D0%B9", "text": "Някога в Рим живеела една жена, на име Аглаида; баща е Акакий някога бил началник на града. Бидейки млада и красива, притежавайки големи имоти, останали й по наследство от родителите, и ползвайки се от свободен живот без законен мъж, тя, победена от страстта на немощната плът, прекарвала дните си в прелюбодеяния и грехове. Имала при себе си един верен слуга, който бил управител на дома и имотите й; той бил млад и красив.      Наричали го Бонифаций и Аглаида живеела в престъпна връзка с него, удовлетворявайки плътското си въжделение. И не ни е срам да говорим за това, тъй като по-нататък ще стане дума за блаженото и чудно изменение на живота им; защото когато на светиите се въздава похвала, не се премълчават и предишните им грехове, за да се покаже, че не всички са били блажени и праведни от младите си години, а подобно на другите са имали разтлено тяло, но с истинско покаяние, добра промяна в себе си и с велики добродетели се прославили със светостта си.    В Житията на светиите се разказва за това, за да не се отчайваме и ние, грешните, но да побързаме към скорошно поправяне, като знаем, че с Божията помощ и след като сторим грехове е възможно да станем светии, но само ако самитение го пожелаем и се потрудим за това. И действително, прекрасно и услаждащо сърцето е това повествование, в което чуваме, че някой грешник, който на пръв поглед няма надежда за спасение, противно на очакванията става светец, и то Христов мъченик, подобно на свети Бонифаций, който по време на любострастния си живот служил на греха, а после станал изповедник, доблестен подвижник и славен страдалец за Христа.    По време на разпътния си живот Бонифаций бил роб на греха, но въпреки това имал някои достойни за похвала добродетели: бил милостив към бедните, любвеобилен към странниците и отзивчив към всички, намиращи се в нещастие; на едни давал щедри милостини, на други с любов доставял успокоение, на трети със съчувствие оказвал помощ. Имайки твърдо желание да се поправи, Бонифаций често се молил на Бога да го избави Той от дяволските козни и да му помогне да стане господар над пожеланията и страстите си.    И Господ не презрял Своя раб и не му позволил да затъне още повече в греховната нечистота, но благоизволил така да устрои нещата, че нечистите му дела да бъдат умити с проливането на кръвта му и по такъв начин душата му да стане като че ли царска багреница и да се увенчае с мъченически венец. Това се случило по следния начин. По онова време имало силно гонение срещу християните, дълбока идолска тъмнина покривала целия Изток и мнозина вярващи били мъчени и убивани за Христа.    У господарката на Бонифаций ­ Аглаида, се появила спасителната мисъл и силното непреодолимо желание да има в дома си мъченически мощи. Като нямала измежду слугите си никой по-верен и по-изпълнителен от Бонифаций, тя го повикала, разкрила му желанието си и му казала насаме: Братко в Христа, ти сам знаеш, с колко много грехове сме осквернени, като изобщо не се грижим за бъдещия живот иза спасението; и как ще се явим пред страшния Божий съд, на който според делата си ще трябва да бъдем съдени на тежки мъчения? Но чух от един благочестив мъж, че ако някой има при себе си мощи на Христови мъченици и ги почита, той получава помощ за спасение и в дома му грехът не се увеличава, така че такъв може даже да достигне това вечно блаженство, с което са се сподобили светите мъченици.    Казват, че сега мнозина извършват подвизи за Христа и предавайки телата си на мъчения, получават мъченически венци. Послужи ми: сега настъпи часът да покажеш дали наистина ме обичаш. По-скоро тръгни към тези страни, където е повдигнато гонение срещу християните, и се постарай да ми донесеш мощите на един от светите мъченици, за да ги положа с чест при себе си и да по-строя храм на този мъченик, и винаги да го имам за свой пазител, защитник и постоянен ходатай пред Бога.    Като изслушал Аглаида, Бонифаций с радост се съгласил с предложението й и изразил пълна готовност да тръгне на път. Господарката му дала много злато, защото било невъзможно да се вземат мъченически мощи без подаръци и злато: нечестивите мъчители, като виждали силната любов и усърдието на християните към мощите, не им ги давали даром, но ги продавали скъпо и по такъв начин придобивали големи доходи. Бонифаций взел от господарката си много злато, отчасти за откуп за мъченически мощи, а отчасти ­ за раздаване на милостиня на бедните; приготвил също и много различни благовония, платна и всичко, което било нужно за обвиването на честните мъченически тела.    Като взел със себе си още много слуги, помощници и коне, той се стегнал за път. На излизане от дома той, смеейки се, казал на господарката си: Господарке, а какво ще стане, ако не намеря никакво тяло на мъченик, и ти донесат моето тяло, измъчено зарадиХриста, ще го приемеш ли тогава с чест? Като се разсмяла, Аглаида го нарекла пияница и грешник и укорявайки го, казала: Братко мой, сега не е време за шеги, а за благоговение. По пътя трябва щателно да се пазиш от всякакви безчинства и шеги: святото дело трябва да се извършва честно и благочинно, и при това пътуване е необходимо да пребиваваш в смирение и въздържание; помни, че се готвиш да служиш на свети мощи, които ние сме недостойни не само да докоснем, но и да погледнем. Върви с мир; а Бог, Който прие вид на роб и проля кръвта Си за нас, да прости греховете ни и да ти прати Своя Ангел, и да те насочи към добър и благополучен път.    Бонифаций взел присърце заповедта на господарката си и тръгнал на път; размишлявайки в ума си за това, до какво трябвало да се докосне с осквернените си и грешни ръце, Бонифаций започнал да се съкрушава за предишните си грехове и решил да пости: да не яде месо, да не пие вино, а усърдно и често да се моли, за да придобие страх Божий. Страхът е баща на вниманието, а вниманието е майка на вътрешния покой, от който се ражда началото и коренът на покаянието; като започнал със страх Божий, внимание към себе си и непрестанни молитви, той прибавил желание за съвършен живот. Когато Бонифаций достигнал Мала Азия и влязъл в големия киликийски град Тарс, в града било повдигнато жестоко гонение срещу християните от цар Диоклетиан и съуправителя му Максимиан и вярващите били подложени на тежки мъчения. Като оставил слугите в странноприемницата, Бонифаций им наредил да отдъхнат, а той, без да отпочине, веднага отишъл да гледа страданията на мъчениците, за които по-рано бил слушал.    Като дошъл на мястото на мъчението, Бонифаций видял множество народ, насъбрал се да гледа причиняваните нахристияните мъчения. Всички те били обвинени само в едно: християнска вяра и благочестив живот; но налаганите им мъчения били различни: един висял надолу с главата, а на земята под него бил разпален огън; друг бил кръстообразно привързан към четири стълба; един лежал прерязан с трион, друг мъчителите стържели с остри инструменти; на един изваждали очите; на друг отсичали членовете на тялото; един набивали на кол и го повдигали от земята, така че колът стигал до шията му; на друг чупели костите, на друг ­ ръцете и нозете били отсечени и той се търкалял по земята подобно на кълбо; но на всички лица се виждала духовна радост, защото, понасяйки нетърпими за човек мъчения, те били укрепвани от Божията благодат. Блаженият Бонифаций с внимание наблюдавал всичко това, като ту се удивлявал от мъжественото търпение на мъчениците, ту желаел такъв венец и за себе си; после, като се изпълнил с Божествена ревност и като застанал по средата на онова място, почнал да прегръща всички, които се проявили като мъченици и които били вече двадесет души, и на всеослушание гръмко възкликнал: Велик е християнският Бог!    Велик е, защото помага на рабите Си и ги укрепва в толкова големи мъки! Като произнесъл това, той отново започнал да прегръща мъчениците и с любов да целува нозете им, а на тези, които нямали нозе ­ останалите части на тялото; като прегръщал мъчениците, той ги притискал към гърдите си и ги наричал блажени, защото, като претърпели мъжествено кратковременни мъки, те веднага ще получат вечен покой, отрада и безконечна радост; в същото време Бонифаций се молел за себе си, и той да стане съучастник на мъчениците в този подвиг и във венеца, който ще получат от Подвигоположника ­ Христа. Народът устремил взор към него, и особено съдията, който мъчелсветите страдалци. Като видял в лицето на Борифаций пришълец и непознат човек, той попитал кой е и откъде е. И като заповядал веднага да го хванат и да го доведат при него, попитал: Кой си ти? Християнин съм! ­ отговорил светецът. Но съдията искал да узнае името и произхода му. В отговор светецът рекъл:    Първото и най-любимото ми име е християнин; дойдох тук от Рим; а ако искаш да узнаеш и името, което са ми дали родителите, казвам се Бонифаций. И така, Бонифаций ­ казал съдията, ­ пристъпи към нашите богове и им принеси жертва, докато не съм разкъсал плътта и костите ти. Тогава ще се удостоиш с много блага, ще умилостивиш боговете, ще се избавиш от застрашаващите те мъки и ще получиш много дарове от нас. В отговор на това Бонифаций казал: Не би трябвало дори и да отговарям на думите ти, но отново ще ти кажа това, което вече много пъти ти повторих: аз съм християнин и само това ще чуваш от мен, а ако не желаеш да го слушаш, прави с мен каквото ти е угодно! Щом Бонифаций произнесъл тези думи, съдията веднага наредил да го разсъблекат, да го окачат нагоре с нозете и силно да го бият. И светият бил бит така силно, че цели парчета плът падали от тялото му и костите му се оголили.    А той сякаш не чувствал никакви страдания и сякаш не го било грижа за получените рани, само устремявал очите си към светите мъченици, виждайки в страданията им пример за себе си и утешавайки се с това, че се е удостоил да страда заедно с тях за Христа. После мъчителят наредил малко да отслабят мъките му и опитвайки се отново да го убеди с думи, казал: Бонифаций, нека това начало на мъченията ти послужи за указание, кое е по-добре да избереш: ето, ти изпита нетърпими страдания; вразуми се, окаянико, и принеси жертва, или незабавно ще бъдеш подложен на още по-големи и люти страдания. Светият възразил: О, безумний! Защо ми повеляваш да върша непристойни неща? Не мога и да слушам за боговете ти, а ти ми повеляваш да им принеса жертва! Тогава силно разгневеният съдия наредил да забият остри игли под ноктите на ръцете и нозете му, но светият, като възвел очите и ума си към небето, мълчаливо търпял.    След това съдията измислил ново мъчение: той наредил да разтопят олово и да го влеят в устата на светеца. Докато оловото се разтапяло, светият издигнал ръцете си към небето и се молел: Господи Боже мой, Иисусе Христе, Който ме укрепи в претърпените от мен мъки, бъди и сега с мен и облекчи страданията ми. Ти си единствената ми утеха: дарувай ми явно знамение за това, че ми помагаш да победя сатаната и този неправеден съдия; заради Теб страдам, Господи, както Сам знаеш. Като завършил тази молитва, Бонифаций се обърнал с молба и към светите мъченици да му помогнат с молитвите си да претърпи страшната мъка. Като пристъпили към него, мъчителите отворили устата му с железни инструменти и налели оловото в гърлото му, но не причинили вреда на светеца. Като видели тази жестокост, присъстващите били побити от тръпки и започнали да възгласят:    Велик е християнският Бог! Велик Цар е Христос! Господи, всички вярваме в Теб! Възклицавайки така, всички се устремили към намиращото се наблизо идолско капище, желаейки да го унищожат, а срещу съдията гръмко негодували и хвърляли по него камъни, за да го убият. Съдията станал от съдийското място и със срам избягал у дома си, като наредил да държат Бонифаций под стража. На сутринта, когато вълнението стихнало и народният протест бил прекратен, съдията отново се явил на съдийското място и като извикал Бонифаций, започнал да хули Христовото име и да се поругава над начина, по който бил разпънат Христос.    Като не изтърпял хулите срещу своя Господ, светият сам произнесъл много обидни за съдията думи, като на свой ред похулил бездушните богове и изобличил заслепяването и безумието на тези, които им се покланят, и с това още повече разгневил съдията, който незабавно наредил да разтопят котел със смола и да хвърлят светия мъченик в него. Но Господ не оставил Своя раб: внезапно от небето слязъл Ангел и оросил мъченика в котела; а когато смолата се изляла, наоколо се образувал силен пламък, който изгорил мнозина стоящи наблизо нечестиви езичници. А светият излязъл от котела здрав, без да получи никаква вреда от смолата и от огъня. Тогава мъчителят, като видял Христовата сила, се изплашил, да не би и сам да пострада, и наредил веднага да посекат Бонифаций с меч.    Като хванали мъченика, воините го повели към мястото за посичане. А светият, като си изпросил малко време за молитва, се обърнал на изток и се помолил така: Господи, Господи Боже! Сподоби ме с милостите Си и ми бъди помощник, та врагът да не прегради пътя ми към небето заради греховете ми, които безумно извърших, но приеми с мир душата ми и ме постави заедно със светите мъченици, пролели кръвта си за Тебе и съхранили вярата си докрай; а стадото, придобито с честната Ти Кръв, Твоите люде, Христе, близките ми, избави от всяко нечестие и езическо заблуждение, защото си благословен и пребиваваш во веки! Като се помолил така, Бонифаций преклонил главата си под меча и бил посечен; от раната му изтекла кръв и мляко. Щом видели това чудо, неверните, на брой около 550 души, веднага се обърнали към Христа и като оставили мерзките идоли, се присъединили към верните. Такава била кончината на свети Бонифаций, който, тръгвайки на път от дома, на шега предсказал пред господарката си това, което действително извършил на дело.    Междувременно другарите на Бонифаций и слуги на Аглаида, които дошли с него, за да търсят мощи, като не знаели нищо за случилото се, седели в странноприемницата и го чакали. Като видели, че не се върнал вечерта, те се учудили; а като не го видели и цялата нощ, и на следващата сутрин, те почнали да го одумват и да го осъждат (както после сами разказвали), като предположили, че някъде се е напил и прекарва времето си с блудници: Ето ­ казвали те със смях ­ как нашият Бонифаций дойде да търси свети мощи! Но тъй като той не се завърнал и през следващата нощ, и на третия ден, те започнали да недоумяват и го търсели, обикаляйки из целия град и разпитвайки за него. Случайно или по-добре да кажем по Божий промисъл, срещнали човек, който бил брат на коментарисия и го попитали не е ли виждал един човек, странник и пришълец.    Той отговорил, че вчера някакъв чужденец, като пострадал за Христа на мястото за мъчения, бил осъден на смърт и посечен с меч. Не зная ­ казал той ­ дали това не беше този, когото търсите. Кажете как изглежда той? Те описали външния вид на Бонифаций; казали, че е невисок на ръст и има рижа коса; съобщили и за другите белези на лицето му. Тогава човекът им казал: Навярно това е този, когото търсите! Но те не повярвали и казали: Не познаваш човека, когото търсим.   И беседвайки помежду си, си припомнили предишния характер на Бонифаций, подигравали му се и казали: Нима пияница и развратник ще тръгне да страда за Христа?! Но братът на коментарисия настоявал на своето. Вчера и завчера в съда действително беше мъчен човек, който на външен вид беше такъв, какъвто казвате вие ­ казал той. ­ Между другото, какво ви пречи да отидете и сами да видите тялото му на мястото, където беше посечен. Те тръгнали след този човек, дошли на мястото за мъчения, където стояла военна стража, за да не бъдат откраднати телата на мъчениците от християните. Вървящият отпред човек им посочил лежащия посечен мъченик и казал:   Щом видели тялото на мъченика, те веднага разпознали своя приятел, а когато поставили лежащата отделно глава до тялото, напълно се уверили, че това е Бонифаций, и много се учудили, а заедно с това започнали да чувстват и срам, защото мислели и говорели лошо за него; боели се и да не би да ги постигне наказание за това, че осъждали светеца и се присмивали на живота му, без да познават сърдечните му помисли и доброто му намерение. Докато гледали лицето на светеца и били силно изумени, изведнъж видели, че Бонифаций леко отворил очите си и ги гледал милостиво, като приятели; устните му се усмихват, лицетосвети, сякаш им прощава всичките прегрешения против него. Те се ужасили и заедно с това се зарадвали и като пролели топли сълзи, плачели над него и мълвели: Рабе Христов, забрави греховете ни: това, че неправедно осъждахме живота ти и безразсъдно ти се присмивахме!   След това те дали 500 златни монети на нечестивите и взели тялото и главата на свети Бонифаций; помазали ги с благовонни масла, повили ги в чисти плащаници и като ги положили в ковчег, се отправили към дома си, возейки тялото на мъченика на господарката си.    Когато се приближили до Рим, Ангел Божий се явил насън на Аглаида и рекъл: Приготви се да приемеш този, който по-рано ти беше слуга, а сега стана наш брат и съслужител; приеми този, който ти беше роб, а сега ще ти бъде господар, и благоговейно го почитай, защото той е пазител на душата ти и защитник на живота ти. Като се събудила, тя се ужасила. Като повикала веднага няколко почтени духовници, тя излязла да посрещне светия мъченик Бонифаций, когото по-рано изпратила на път като роб, а при завръщането му го приела в дома си благоговейно със сълзи като господар.    И си спомнила пророчеството, което изрекъл светият, тръгвайки на път, и благодарила на Бога, Който устроил така, че свети Бонифаций за своите и за нейните грехове станал жертва, благоприятна Богу. В имението си, разположено на 50 стадия от Рим, Аглаида построила чуден храм в чест на светия мъченик Бонифаций и поставила светите мощив него, след като по молитвите на мъченика вече започнали да се извършват много чудеса, подавали се изцеления на болни от различни болести, изгонвали се бесове от хората и мнозина молещи се при гроба на светеца получавали изпълнение на просбите си. После, като раздала цялото си имущество на бедните и сиромасите, и самата блажена Аглаида се отрекла от света и като проживяла във велико покаяние още 18 години, починала с мир и се присъединила към светия мъченик, като била положена до гроба му.    Така, като изменили по чудесен начин предишния си живот, тези двама Божии раби достигнали добър край: единият умил с кръв греховете си и се удостоил с мъченически венец, а другата се очистила от плътската сквернота със сълзи и суров живот; и двамата се явили оправдани и непорочни пред Господа Иисуса Христа, на Когото слава во веки. Амин.", "date": "2017.12.19", "title": "Почитаме Свети мъченик Бонифаций"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376479-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1732 г. - Бенджамин Франклин публикува „Алманах на бедния Ричард\".   1783 г. - Уилям Пит-младши става най-младият министър-председател в историята на Великобритания и Обединеното кралство.   1793 г. - Наполеон Бонапарт е произведен в чин генерал.   1842 г. - САЩ признава независимостта на Хавай.   1843 г. - За пръв път е публикувана новелата Коледна песен на Чарлз Дикенс.   1879 г. - Подписан е Мемоарът на българи от Македония - обръщение на 102 македонски българи към Великите сили.   1895 г. - Основан е Природонаучният музей в Белград.   1909 г. - Основан е германския футболен клуб Борусия (Дортмунд).   1912 г. - Основан е френския футболен клуб АК Арл-Авиньон.   1928 г. - Състои се премиерата на българския игрален филм „Весела България\".   1944 г. - Публикуван е за пръв път френският вестник „Монд\". От същата дата през 1995 г. вестникът е достъпен и в електронен вариант в интернет.   1945 г. - Австрия става република за втори път, (престава да бъде такава след нацистката инвазия в средата на 1938).   1946 г. - Въоръжени отряди на Виетмин, превождани от Хо Ши Мин атакуват столицата на Виетнам Ханой.   1950 г. - Бъдещият президент Дуайт Айзенхауър става началник на Въоръжените сили на САЩ.   1955 г. - Парламентът на Судан приема декларация за независимост на страната.   1955 г. - Основана е община Мараан в Бразилия.   1963 г. - Занзибар получава независимост от Обединеното кралство и става конституционна монархия, управлявана от султан.   1963 г. - Състои се премиерата на италианския филм „Вчера, днес и утре\".   1971 г. - Състои се премиерата на американския игрален филм „Портокал с часовников механизъм\".   1972 г. - Програма „Аполо\": Аполо 17 се завръща на Земята, с което завършва американската програма за изпращане на хора на Луната.   1974 г. - Започва продажбата на първия персонален компютър, Алтаир 8800   1979 г. - В кината започва прожекцията на филма „Крамър срещу Крамър\" с участието на Дъстин Хофман и Мерил Стрийп.   1984 г. - Обединеното кралство и Китайската народна република подписват споразумение, съгласно което суверенитетът на Хонконг се прехвърля към китайската администрация на 1 юли 1997 година.   1989 г. - Основан е бразилския футболен клуб Парана Клубе.   1994 г. - Стартира българското радио Classic FM.   1998 г. - Камарата на представителите на САЩ внасят декларации в Сената за импийчмънт на президента Бил Клинтън.   2001 г. - 39 Народно събрание приема декларация, с която препоръчва на Министерския съвет да унищожи окончателно ракетния комплекс Р-400.   2001 г. - Състои се премиерата на американския фентъзи филм „Властелинът на пръстените: Задругата на пръстена в САЩ\".   2003 г. - 39 Народно събрание приема декларация за създаването на американски бази в България.   2005 г. - Състои се премиерата на руския игрален филм „Майстора и Маргарита\".      ", "date": "2017.12.19", "title": "19 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376480-45-000-000-%D0%BB%D0%B5%D0%B2%D0%B0-%D1%81%D1%82%D1%80%D1%83%D0%B2%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%BD%D0%B4%D0%BA-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE%E2%80%A6", "text": "Общо 12 милиона лева са изхарчени за системата за сигурност за европредседателството, която е една от най-добрите в Европа. Това обяви пред журналисти министърът на културата Боил Банов по време на представянето на ремонтираните зали на НДК за българското председателство на Съвета на ЕС през 2018 г., предава „Фокус”.     Министърът на културата уточни, че целият ремонт струва 45 млн. лв. Той поясни, че на две места са се появили течове и увери, че те вече са отстранени.   „Тази сграда по принцип би трябвало да се затвори и да се отвори, когато трябва. С оглед на спецификата на НДК, тук дейностите не са спирали. Така че в условия на такъв глобален ремонт и на пълно протичане на всички дейности, е възможно някъде нещо да не бъде дооправено”, каза Банов.   Министър Банов изтъкна, че няма по-добро място в Европа от НДК, предвид и произведенията на изкуството, които са реновирани.   „Обектът представлява нещо уникално. Пленарната зала в НДК за европредседателството е уникална и няма аналог”, похвали се министърът на културата.   Той поясни, че това е зала 3, която ще бъде основна за европредседателството.   Министърът на европредседателството Лиляна Павлова допълни, че в нея са поместени ремонтирани кабини, които да отговарят на всички изискванията на Генерална дирекция „Преводи” на ЕК.   „Включително с обезшумяване на столовете, на масите в кабините, за да не предизвикат дискомфорт по време на превод”, коментира министърът на българското председателство. Тя добави, че има и ново студио на БНТ.   Павлова съобщи и кога ще внесе пълния списък със събитията, съпътстващи европредседателството.   „В сряда внасям в Министерски съвет окончателния вариант на събитията за европредседателството, които вече са над 270.   Благодаря лично на министър Банов и на цялото ръководство на НДК за денонощните усилия, за да могат да завършат всички дейности и да ни дадат възможност от първата седмица на януари да започнем с всички събития в нашата сграда”, каза министър Павлова.   Тя посочи, че ще има дни, в които ще се провеждат по 7-8 паралелни събития.   „32 са събитията, които ще се провеждат на най-високо ниво в зала 3. Всички останали събития ще се провеждат в зала 6, 7, 8 и 9. Зала 9 ще я използваме за по-творчески и неформални събития”, коментира Павлова.   Тя обясни, че в тази зала, на 6 януари 2018 г., ще бъде направена репетиция с деца-таланти.   „Ще направим нещо като детско откриване”, допълни Павлова.   Тя обърна внимание, че първата среща на най-високо ниво ще бъде на 11 и 12 януари 2018 г.   Боил Банов поясни още, че предстои и почистване на НДК като уточни, че това ще се случи по празниците.", "date": "2017.12.19", "title": "45 000 000 лева струва ремонта на НДК за европредседателството…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376481-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%8F%D1%82-%D0%B1%D1%80%D0%B0%D1%82-%D0%BD%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%E2%80%93-%D1%81%D0%BA%D1%80%D0%B8%D1%82-%D0%BA%D0%B0%D1%82%D0%BE-%D0%BA%D0%B0%D1%81%D0%B8%D0%B5%D1%80-%D0%B2-%D0%B1%D0%B5%D1%80%D0%BD", "text": " Абсолютно всички, които са го познавали, макар и бегло, реагират по един и същи начин:   Тайната се заплита и от факта, че него никъде го няма из снимките на Живков. Нито се появява на общи детски фотографии, нито впоследствие като възрастни. Дори в музея на Правец и в дома на Живкови няма изложена негова снимка. Фигурира само като име.   Според бившия шеф на 6-ти отдел на 6-то управление на ДС Димитър Иванов цялата секретност около брата на Живков има сериозно обяснение.   Тодор Живков с жена си Мара Малеева на млади години.  ", "date": "2017.12.19", "title": "Мистериозният брат на Тодор Живков – скрит като касиер в Берн"}
{"url": "http://www.classa.bg/%D1%81%D0%B2%D1%8F%D1%82/item/376474-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%81%D1%80%D0%B8%D0%B2-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0", "text": "            През последните седмици редица чуждестранни медии отправиха поглед към България. Причината: най-бедната страна в ЕС изведнъж се оказа притежател на ценно съкровище - над 210 хиляди биткойна, конфискувани в рамките на спецоперация през май тази година.       Към момента на конфискацията стойността на биткойните е възлизала на около 400 милиона евро. Но покрай покачилия се курс на криптовалутата въпросните над 210 хиляди биткойна отговарят вече на около 3,3 милиарда евро - сума, с която България би могла да погаси около 20% от държавния си дълг. За целта страната първо трябва да продаде биткойните - и именно тук се крие проблемът: ако България пусне наведнъж толкова голяма сума биткойни, цената на криптовалутата ще падне драстично, пише германското издание \"Бизнес Инсайдър\".   Засега българското правителство не казва какво възнамерява да прави с новото си съкровище. А и не е ясно дали притежава паролите, необходими за продажбата на криптовалутата. Освен това конфискуваните биткойни все още не са официално притежание на държавата, тъй като разследването не е приключило, посочва \"Бизнес Инсайдър\", цитирайки \"Франкфуртер Алгемайне Цайтунг\".     Историята помни и други подобни случаи, пише на свой ред германското издание \"Ди Велт\". През септември 2013 година американското ФБР конфискува над 170 хиляди биткойна. Малко по-късно те бяха разпродадени срещу суми, които изглеждат направо нищожни на фона на днешния курс. В рамките на четири търга, проведени между 2014 и 2016 година, ФБР продаде над 124 000 биткойна. Изчислено според днешния курс, службата е изгубила поне 1,5 милиарда долара.   Доскоро криптовалутата се използваше преди всичко от престъпни групировки. Наркотърговците ползваха биткойните като анонимно разплащателно средство, онлайн-изнудвачите прикриваха с тях следите си, а митническите измамници трансферираха огромни суми от една държава в друга.   Именно поради тази причина много държави се отнасят с огромно недоверие към криптовалутите: в Русия е блокиран достъпът до редица криптоборси; в много африкански и централноазиатски държави търговията с биткойни е напълно забранена; Китай прекрати борсовата търговия на дигитални валути, а САЩ възнамеряват да контролират още по-строго пазара на криптовалутите. Независимо от всичко това сега погледите са насочени към България - заради биткойн-съкровището, което страната скоро би могла да осребри.", "date": "2017.12.19", "title": "България може да предизвика световен срив на биткойна"}
{"url": "http://www.classa.bg/%D1%81%D0%B2%D1%8F%D1%82/item/376472-%D1%81%D0%B5%D0%BA%D1%80%D0%B5%D1%82%D0%BD%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Новият пакет антируски санкции, който ще бъде приет в САЩ през февруари, ще бъде допълнен със списък на руски граждани. Не става дума за персонални ограничения, но документът ще стане сигнал за европейските партньори на Вашингтон, че с лица от този списък не трябва да се общува. Това разказаха пред „Известия“ три източника от Вашингтон, запознати с процеса на подготовка на пакета със санкции. От Съвета на Федерацията заявиха пред „Известия“, че Москва е готова да даде огледален отговор на всякакви неприятелски мерки от страна на Вашингтон.     В първите седмици на февруари Съединените щати ще обявят поредния пакет със санкции срещу Русия, които, както беше анонсирано, ще бъдат значително по-големи, отколкото всички останали. Става дума за допълнение към федералния закон 3364 „За противопоставяне на противниците на САЩ посредством закона за санкциите“ (CAATSA), приет от Конгреса и одобрен от президента Доналд Тръмп на 2 август. При това, по думите на тримата информирани източника на „Известия“ във Вашингтон, освен официалната част на документа е разработен секретен списък, който ще бъде доста голям.   „Този списък ще включва няколкостотин фамилии на руски граждани. Санкции срещу тях няма да се въвеждат. Но този документ ще бъде сигнал за европейците, че с тези хора не е желателно да си имат работа“, уточни един от събеседниците.   В тайния списък могат да попаднат руски бизнесмени, обществени дейци и граждани на РФ, носители на държавни награди. Списъкът ще се разпространява само сред съюзниците и партньорите на САЩ в Европа. В момента върви разработката му и съответните институции – Конгресът, Държавният департамент и министерството на финансите – изпращат препоръки и свои варианти. Събеседникът отбеляза, че най-дългият списък е съставен от американските законодатели.   Аналитичните центрове са привлечени от Вашингтон в работата над откритата част от новия пакет с ограничения. Това заяви пред „Известия“ старши научният сътрудник в Атлантическия съвет Андерс Ослунд. Той подчерта, че именно на този център е поръчана аналитичната работа по подготовката на санкциите. От 2014 г. председател на съвета е посланикът на САЩ в Русия Джон Хънтсман.   „В откритата част на документа ще бъдат посочени мерките срещу руските бизнесмени, в списъка са включени държавни банки и енергийни компании. Главният орган, определящ санкциите, е министерството на финансите, но в този процес участват и други ведомства“, разказа Ослунд, който в началото на 90-те години съветваше руските правителства как да извършват пазарните реформи.   Русия вече е започнала подготовката на възможните ответни мерки на действията на САЩ, съобщи председателят на временната комисия към Съвета на Федерацията за защита на държавния суверенитет и предотвратяване на намесата във вътрешните работи Андрей Климов. Той заяви, че на Москва са й известни плановете на Вашингтон.   „Ще действаме в режим на огледална дипломация. Всички неприятелски действия на САЩ ще бъдат посрещнати със същите мерки от Русия“, категоричен е сенаторът.   За пръв път антируските санкции бяха въведени от САЩ и ЕС през 2014 г. след присъединяването на Крим към Русия. По-късно те бяха разширявани на няколко пъти. През август 2017 г. Доналд Тръмп подписа закон за въвеждането на нови рестрикции спрямо Русия. Москва по традиция отговаря огледално на всякакви ограничения от страна на Запада.  ", "date": "2017.12.19", "title": "Секретните санкции на Вашингтон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376473-%D0%B7%D0%B0%D1%89%D0%BE-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%B5%D1%82%D0%B0%D0%B6%D0%B8-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%BF%D1%8F%D1%82-%D1%81%D0%BF%D0%BE%D0%BA%D0%BE%D0%B9%D0%BD%D0%BE", "text": "            Вече е ясно: в навечерието на Коледа годишният антикорупционен законодателен план ще бъде изпълнен и отчетен. Съответният закон, с който ни занимават две години, е на финала и вече се виждат очертанията на дългообещавания „единен антикорупционен орган\", който най-после да започне истинската битка срещу корупцията по високите етажи на властта.     Окончателното име на този орган ще е Комисия за противодействие на корупцията и за отнемане на незаконно придобито имущество, а предназначението му - доста по-различно от първоначално прокламираното. Умишлено или не депутатите са на път да сътворят поредното уникално законодателно изобретение: нещо като огромно, странно и грозно институционално чудовище с причудлив и противоречив нрав - хем безсилно, тромаво и безобидно, хем смразяващо, могъщо и кръвожадно. Във всеки случай - поддаващо се на дресура, послушно и изпълнително.     Какво да очакваме от него? Първо, ако някой се е надявал най-после да види реална и безкомпромисна борба срещу корупцията, която да накара корумпираните и корумпиращите да затреперят от страх, трябва да знае, че силно се е излъгал. Не само защото, както твърди т.нар. опозиция, управляващото мнозинство ще може да избира (вероятно вече си е избрало) и да отстранява с обикновено мнозинство „подходящи\" хора, които после да го контролират. Впрочем, не е изключено опозицията скоро да забрави за това си притеснение - стига, както в други подобни случаи, да и бъде подхвърлено някое място в новия орган.   По-важно е, че на практика новият закон не променя нищо на антикорупционния фронт. Защото едва ли може да се очаква нещо ново и принципно различно от механичното вкарване под една шапка на няколко съществуващи държавни институции. Те и досега по закон са имали същите функции, но понеже са умишлено обезсилени, наплашени, зависими или превзети, не са ги изпълнявали ефективно. Няма никакви гаранции, че сега ще започнат да го правят.    Освен това, каквото и да прави новата комисия, каквото и да проверява и установява, накрая всичко пак ще отива в ръцете на прокуратурата, която трябва да започне да разследва и доказва отначало. Но и от прокуратурата, чиято реформа е тема табу за всички партии, едва ли има основания да се очаква нещо по-различно от досегашните ѝ клонящи към нулата резултати.     Освен всичко това законодателите напълно съзнателно се постараха да „разтоварят\" бъдещия антикорупционен орган от работа. Най-напред приеха, че анонимни сигнали за корупция и конфликт на интереси няма да се разглеждат, а после оставиха подателите на сигнали без защита срещу последващо съдебно преследване. Така всеки, който реши да изпълни гражданския си дълг и да съобщи за прояви на корупция, ще трябва чинно да се самоидентифицира с три имена, подпис, ЕГН, адрес, телефон, факс и електронен адрес. След което ще трябва да трепери дали съответните органи ще проверят добросъвестно сигнала му и дали после засегнатото лице няма да реши да го съди за „непозволено увреждане\". Последиците могат да бъдат разоряващи, независимо от присъдата - достатъчно е съдът да наложи запор на имуществото, за да подсигури иска (от 10 хиляди до 100 хиляди лева).    Като се има предвид как стават нещата в България, човек трябва да е луд или най-малкото крайно отчаян от живота си, за да се захване с тая работа. Ефектът от всичко това: броят на сигналите за корупция (основателни или не - това на практика няма значение) ще бъде минимален - най-вече от подставени „граждани\", които могат да си позволят съответните разходи, защото са съответно „мотивирани\".   Но и това не е всичко. Новата антикорупционна комисия ще може да се самосезира по медийни публикации за корупция или конфликт на интереси. Така жертва на описания по-горе механизъм могат да станат всеки журналист и всяка медия (най-вече малкото останали критични към властта и статуквото).    Тази заплаха ще ги накара да се самоцензурират и на практика да се откажат от част от присъщата си дейност в интерес на обществото. Остава да добавим, че за разлика от гражданите и медиите, членовете на новия орган са освободени от всякаква имуществена отговорност за причинени от тях вреди (тази отговорност, естествено, е прехвърлена на данъкоплатците).   Да обобщим: въпреки новия „единен антикорупционен орган\" (това страшно институционално чудовище), високите етажи на властта ще могат да си спят спокойно, а корупцията - да се надява на добро здраве. Както и досега.     Затова пък законът носи със себе си някои доста опасни (или пък благоприятни - зависи от гледната точка) странични ефекти. Най-общо става дума за инструменти за сплашване и репресия срещу всякакъв род опоненти, конкуренти, противници и въобще неудобни лица.   Първият инструмент е подслушването и следенето - новата комисия ще може да го използва с лекота спрямо всеки, без дори да ѝ трябват някакви данни за престъпление. Достатъчен ще е и най-безобидният сигнал, че някой „се простира не според чергата си\". Вторият инструмент е процедурата по отнемане (или дори само запор) на незаконно имущество. За нея дори не е задължително да бъдат установени конфликт на интереси или разминавания в имотните декларации.    Достатъчно е прокуратурата да повдигне на съответното лице някакво обвинение, което може да е измислено или съвсем абсурдно и в крайна сметка изобщо да не стигне до съда. Но това автоматично развързва ръцете на комисията да се задейства - без да подлежи на съдебен контрол и без потърпевшите да имат право на съдебна защита.   И преди приемането на новия закон се забелязва все по-отчетлива тенденция за злоупотреби с тези два инструмента. Ярко доказателство за първия са изнесените от Националното бюро за контрол на СРС факти за нарушения около подслушването. Както и за натиск и пречки пред дейността му.    За злоупотреба с втория инструмент пък най-фрапиращият пример е разправата с издателя на две от най-последователните в критиките си към властта медии. Днешната Комисия за конфискация, която ще бъде острие на новата „антикорупционна\" комисия, наложи запор върху негово имущество, след като бе задействана от скалъпено прокурорско обвинение (върнато вече от две съдебни инстанции като негодно), а после прегази закона за собствената си дейност и си присвои съдебни функции (да преразглежда стари съдебни решения, например).   От всичко това следва, че новият „антикорупционен\" закон дава нови възможности и нов простор за злоупотреби. Засега последиците за потърпевшите изглежда ще се „ограничат\" до временни материални щети и продължителен тормоз. Както е тръгнало обаче, утре може да станат и по-страшни. Така Законът срещу корупцията може да се превърне в оръжие в ръцете на корумпираните.", "date": "2017.12.19", "title": "Защо високите етажи на властта могат да спят спокойно"}
{"url": "http://www.classa.bg/%D1%81%D0%B2%D1%8F%D1%82/item/376470-%D0%B7%D0%B0%D1%89%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%BC%D0%B5-%D0%B7%D0%B0-%D0%B0%D0%B2%D1%81%D1%82%D1%80%D0%B8%D1%8F", "text": "            Какво означава новото дясноцентристко правителство за Австрия? А за Европа? На първо място – връщане към онова, което е нормално за една демокрация. Две от партиите, които спечелиха най-много гласове на изборите и постигнаха единодушие по достатъчно голям брой теми, съставят коалиция, а канцлерът е от Австрийската народна партия (АНП), която е първа политическа сила.      Разбира се, не всеки одобрява политиците на двете партии или посоката, която те задават. Това не е и нужно. Към тях обаче трябва да се проявява уважение, защото те са избрани по волята на избирателите.   Програмата, представена тези дни от новоизбрания канцлер Себастиан Курц и неговия вицеканцлер Хайнц-Кристиан Щрахе, предвижда известни реформи, но не радикални. Новото коалиционно правителство възнамерява да втали администрацията, да облекчи данъкоплатците, да подобри рамковите икономически условия, да спре нелегалната миграция. В общи линии това отговаря на обещанията, дадени преди изборите.   Радикалността, с която през май 2017 Курц промени символния цвят на Австрийската народна партия от черно в тюркоазено синьо, си проличава също и в подбора на хората, с които се е обградил – предимно политически новаци и хора с реформаторски идеи.   Партията на свободата пък си остава дяснопопулистка партия с прогерманска традиция – факт, който след всичките години на австрийската независимост изглежда направо абсурдно; и с ръководство, което воглаве с Щрахе, твърде неприятно напомня за национално-патриотарските студентски сдружения от 19-ти век. И все пак: Ханс-Кристиан Щрахе наложи една по-умерена дясна линия в партията.    Тя например застана зад членството на Австрия в ЕС. Това решение бе взето не толкова заради настойчивите предупреждения, които президентът на републиката отправяше лично към партията, колкото заради горчивия ѝ опит от президентските избори през 2016 година. Тогава избирателите, които са най-добрият коректив в една демокрацията, я наказаха заради реторичните упражнения на тема \"Öxit\" – т.е. излизане на Австрия от ЕС.     Ако действа последователно, Австрийската партия на свободата би трябвало да напусне антиевропейската фракция в Европарламента. Защото заедно с Марин Льо Пен, която си е поставила за цел да унищожи ЕС, няма как да се води проевропейска политика. На европейската сцена обаче, включително и по време на австрийското европредседателство през втората половина на 2018, ще се изявява най-вече канцлерът Себастиан Курц.   При наличие на обективни причини, човек би трябвало да критикува новото австрийско правителство заради онова, което то прави, а не заради състава му. Защото е ясно, че демокрацията и правовата държава в Австрия не са застрашени. Сходна беше ситуацията и през 2000 година, когато страната за първи път бе управлявана от коалиция между Австрийската народна партия и Партията на свободата с канцлер Волфганг Шусел. Някои държавни и правителствени ръководители в Европа тогава не одобряваха състава на въпросното австрийско правителство и дори му наложиха \"санкции\". Това обаче беше неправилно. Днес подобна грешка едва ли може да бъде повторена.   Ситуацията в днешна Австрия е друга. Партиите, а изглежда и не само те, следват свой собствен, вътрешнополитически дневен ред. Крайното отрицание е средство в битката за налагане на мнения. Понякога – особено в медиите, и то не само в частните - се стига и до такива крайности, които карат човек да реагира с недоумение. Прекрачват се всякакви граници – говори се например за \"фашисти\", дори за гражданска война, която можела да избухне в Австрия, защото дяснопопулистката партия на Щрахе оглавява силовите министерства в страната (на вътрешните работи и на отбраната).   Ако в Австрия съществува някаква заплаха, то тя произлиза по-скоро от склонността към насилие на анархистичните „черни блокове\", които явно смятат, че крайностите, говорени в медиите, могат да послужат като оправдание за действията им.    ", "date": "2017.12.19", "title": "Защо не бива да се страхуваме за Австрия"}
{"url": "http://www.classa.bg/%D1%81%D0%B2%D1%8F%D1%82/item/376471-%D0%BC%D0%B5%D1%80%D0%BA%D0%B5%D0%BB-%D0%BD%D0%B5-%D0%BD%D0%B8-%D0%B8%D0%B7%D0%BF%D1%80%D0%B0%D1%82%D0%B8-%D0%B4%D0%B0%D0%B6%D0%B5-%D0%B5%D0%B4%D0%BD%D0%BE-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE", "text": "          Не минава нито ден, в който Янина и нейният съпруг Хенрик да не мислят за онзи злокобен ден преди година, когато загива синът им Лукаш - полският шофьор на камиона, с който бе извършен атентатът на Коледния базар на берлинския „Брайтшайдплац\". Именно Лукаш Урбан е първата жертва на това кърваво нападение - извършителят Анис Амри го убива, за да открадне камиона му, с който впоследствие отнема живота на още 11 души.     Родителите на Лукаш Урбан изпитват не само тъга, но и гняв. Особено майката Янина не крие чувствата си към германското правителство - и най-вече към канцлерката Меркел. От канцлерството в Берлин така и не дошло съболезнователно писмо.   Семейство Урбан живее в Розново - малко селце в западната част на Померания, която до 1945 е била германска. На 15 минути път с кола се намира днешната граница с Германия. Синът им Лукаш много обичал да пътува до Берлин. Неговите родители също харесват Германия и германците, но не и германските власти. \"Те са безпардонни\", казват Янина и Хенрик Урбан.     Лукаш Урбан бе застрелян от ислямист, който преди това в продължение на месеци е бил наблюдаван от германските власти. Но не и през седмиците непосредствено преди атентата в Берлин. „От фирмата, накарала Лукаш да прекара нощта в кабината на своя ТИР, никой не се сети да ни поднесе извинение\", казва бащата Хенрик и добавя: „Ако му бяха позволили да пренощува на терена на фирмата „Тисен-Круп\", както малко преди това са разрешили на двама германски шофьори, Лукаш може би щеше да е още жив\".   Майката Янина, която е вярваща католичка, разказва, че най-голяма подкрепа получила от местния пастор, който ѝ помогнал да преживее поредния тежък удар на съдбата - няколко години преди Лукаш умира и брат му. Янина не може да разбере защо Ангела Меркел, която е дъщеря на пастор и чиято къща в Бранденбург е недалеч от дома на семейство Урбан, и до днес не е отправила жест на съчувствие. За разлика от полския президент, който все пак пристигнал за погребението на сина им.     След като разказва всичко това, майката Янина изрича нещо, над което е мислила месеци наред: \"Бих искала да кажа на г-жа Меркел, че по ръцете ѝ е полепнала кръвта на сина ми\". Звучи брутално, наистина, но в същото време разкрива огромната болка на една майка, загубила детето си.     В началото на този месец близките на жертвите от атентата в Берлин написаха писмо до Меркел, в което между другото изразяват недоволството си от факта, че канцлерката не се е срещнала своевременно с тях. Писмото съдържа и обвинения към германските служби, които, според близките на жертвите, са подценили терористичната опасност, макар да са разполагали с улики за извършителя.   Два месеца след атентата с близките на жертвите се срещна тогавашният германски президент Йоахим Гаук. „Той ме заговори за рождения ден на Лукаш, който се падаше около датата на срещата. Явно познаваше неговата биография. Това силно ме впечатли\", спомня си майката.       За смъртта на сина си тя научила от своя племенник - спедитора Ариел Журавски, който бил не само братовчед, но и началник на Лукаш. Журавски все още очаква да получи парична компенсация за всички понесени щети. Досега му е преведена единствено сумата, която се полага и на останалите близки на жертвите - 10 хиляди евро. Спедиторът обаче твърди, че щетите, които са му били причинени от атентата, са десетократно по-високи. „Знаете ли, това е типичното отношение на много от германците към нас поляците: щом си поляк, нямаш право на нищо. Това е самата истина\", гневи се Журавски.   В Германия гледат на случая по друг начин. Курт Бек, който бе назначен за специален пълномощник по въпросите, засягащи близките на жертвите от берлинския атентат, казва, че е положил всички усилия, за да облекчи съдбата на засегнатите, включително и на полския спедитор. Погрижил се дори за това фирмата, от която Журавски е наел камиона, да анулира исканията си по лизинговите плащания.   Но мъката остава. Най-вече за Янина и Хенрик Урбан. Двамата са всеки втори ден на гробището. И вече са резервирали за себе си празното място до гробовете на двамата им синове.", "date": "2017.12.19", "title": "\"Меркел не ни изпрати даже едно съболезнователно писмо\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376464-%D1%86%D1%8F%D0%BB%D0%B0%D1%82%D0%B0-%D0%BF%D1%80%D0%B5%D0%BB%D0%B5%D1%81%D1%82-%D0%BD%D0%B0-%D0%B6%D0%B5%D0%BD%D1%81%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D0%B2-%D1%81%D0%BD%D0%B8%D0%BC%D0%BA%D0%B8-18", "text": "Бодискейп е особен стил във фотографията, подвид на жанра ню. Смята се, че тялото на моделите в този жанр трябва да напомня повърхността на Земята или на друга планета. Руският майстор на фотографията Антон Беловодченко твори именно в това поле.    Женските тела, които снима Антон, се извиват по доста причудлив начин, напомняйки позите на танцьори или йоги. Но понякога формата до толкова е изкривена, че е трудно да се разбере как модел и фотограф са успели да постигнат този резултат.    Антон е посветил много време на снимки на природата, затова неговите работи напомнят творчеството на Александър Яковлев. Въпреки всичко, фотосесията на Антон просто е поразителна.                                       ", "date": "2017.12.19", "title": "Цялата прелест на женското тяло в СНИМКИ (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376465-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82-%D1%80%D0%B0%D0%B7%D0%B2%D1%8F-%D1%86%D0%B8%D1%86%D0%B8", "text": "Новата Мис Плеймейт Нора Недкова демонстрира своята вродена интелигентност в „Шоуто на Слави\". Варненката, която не спира да твърди, че всичко в нейния външен вид е натурално, хвърли бомба, като обяви, че милиарди нашенци са напуснали България в последно време.    Причината била в хорската злоба, която залива и Нора, след като тя спечели короната за най-сексапилна дама.      Недкова явно не е разбрала, че в населението на страната ни в момента според официални данни е 7 милиона, така че няма как милиарди да са потърсили живот в чужбина. [Мис Плеймейт Нора Недкова]      В шоуто Нора показа и доста от бюста си, понеже бе избрала изрязана в горната си част рокля, която непрекъснато откриваше гърдите й. Недкова срамежливо я подръпваше, но без огромен ефект.   Цялото видео с \"умозаключенията\" й може да видите ТУК!  ", "date": "2017.12.19", "title": "Новата Мис Плеймейт развя цици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376466-%D1%86%D1%83%D0%BD%D0%B8-%D0%B2%D0%BA%D0%B0%D1%80%D0%B0-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D1%81%D0%B8-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8%D1%82%D0%B5", "text": "Цветелин Маринов – Цуни заби в комплект бившите си съквартирантки от „ВИП Брадър\" - близначките Владислава и Александра Димитрови. Без да се свени, че са на половина на годините му, плейбоят e успял да омае палавата Алекс и сестра й, за да се отдадат тримата на креватни удоволствия, твърди \"Таблоид\", без да се позовава на конкретен източник. Земеделецът от Плевенско вече не крие страстта си към палавите девойки, установила проверка.     Мачото бръмчи редовно по дискотеки и светски събития с двете си любовници и после качва фотоси с Алекс и Влади. Само преди месец в мрежата се завъртяха скандални порно снимки на близначката Александра, на които задоволява орално своя любовник. В сензационните кадри смуглата красавица е в ролята на медицинска сестра и прави фелацио на доста известен мъж, чиято самоличност умишлено се спестява.   От обкръжението на 22-годишни близначки издават, че и Владислава също си падала голяма палавница. Именно поради това не се наложило Цуни дълго да ги увещава за участие в тройка. Сватовницата на триото обаче е топ палавницата на фолка Мара Отварачката. Свидетели споделиха, че тримата цяла нощ седели един до друг, Цуни ги галил по краката, танцували страстно и видимо се наслаждавали на компанията си.    Първоначално провинциалният сваляч Цуни задоволил мерака си с двете девойки, но после се увъртял около Александра за по-сериозно гадже. Известният с това, че е известен се впечатлил от публикуваните супер горещи кадри с „музикалното изпълнение\" на Алекс като порно медсестра, а след това лично се уверил в креватните й учения, от които останал повече от доволен. Не е тайна, че Цуни си пада по фолк певици и по мацки под 30-те години, макар самият той да кара четиридесетата.", "date": "2017.12.19", "title": "Цуни вкара в леглото си близначките"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376467-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Ако имате по-голямо доверие на интуицията си, а не на приятелите, бързо ще се доберете до успеха. Случайните интимни отношения , днес могат да ви носят само неприятности – така че ги избягвайте. Самообразованието и духовното развитие, ще ви носи само ползи, в контраст, на физическия труд. Вечета се откажете от участия в празненства. Анализирайте старите новини и съберете нова информация. Ако вашата цел е, да се преместите на друга работа, преди това обмислете всичко. Може би, ще сте по-спокойни на старото място? При работа с хора, трябва да показвате, дипломация. Имате врагове, които умишлено, могат да ви въвлекат в конфликт. Днес, може да обсъдите плановете си за бъдещето със семейството. Ако се интересувате от продажба на апартамент или преместване, не слушайте никого. Денят е добър за лечение и козметични процедури. Трябва да внимавате, при работа с чужди пари, както и да избягвате съмнителни инвестиции. Днес, ще ви бъде трудно да спазвате границите и да контролирате поведението си. Настроението ви, ще се променя бързо, така че не взимайте важни решения. Денят е добър, за почивка със семейството или с приятели. Трябва да си починете от душа, както и да се обадите на тези, с които отдавна не сте се виждали. Днес, ще ви е трудно да се вземете в ръце и да се заемете с нещата от първостепенно значение. Възможни са битови проблеми, необоснована агресия и дори кавга с любим човек. Днес, също могат да ви предложат изгодно сътрудничество. Но за това, ще трябва да се преместите в друга държава. В семейството, се опитайте да обсъдите всички нерешени въпроси. Този ден, ще бъде, не само ползотворен по отношение на работата, но и щастлив в любовта. Не пропускайте възможността, която, ще ви се даде. Особено щастливи, ще бъдат тези, които се занимава с медицина, педагогика и личен бизнес. Печалбите може да дойдат късно вечерта, така че не се паникьосвайте преди време. Днес, ще трябва да се справите с всички дългове и да си платите задълженията. Рисковите операции, могат да ви доведат до финансов срив. Затова пък, ако се отнасяте към другите хора, с любов и щедрост, ще получите същото в замяна. Добър ден за корекция на имиджа-посещение на салона за красота и фризьор, ще ви е само от полза. Успехът в бизнеса, ще зависи изцяло от организационните ви способности. Без конкуренция няма да се разминете, но може да получите някои ценни съвети. Важното е, да бъдете внимателни при попълването на документи и да не се свързвате с хора, които многократно са ви мамели. На пътя, трябва да сте особено внимателни.   Всичко ще бъде на ваша страна, освен ако сами, не започнете да си измисляте проблеми и препятствия. Ако сте истински щастливи, с даден човек, не трябва постоянно да му намирате кусури. Денят е добър за сътрудничество с нови партньори и попълване на портфейла. Добре е да вземете превантивни мерки, срещу простудни заболявания. Денят е добър, за уединение и отключване на творческия потенциал. Любимото ви хоби, ще ви стане още по-интересно и дори може да спечелите от него, ако го направлявате в правилната посока. Възможно е романтично запознанство, при много странни обстоятелства. Семейните, трябва да се доверяват повече на партньора си, а не да го ревнуват без причина. Съдбата, ще ви подхвърли повече от един шанс, за подобрение на финансовите проблеми. Основното нещо е, да не вземате пари назаем от приятели или банков заем. Раздразнителността в общуването с роднини, може да ви доведе до задънена улица. Защо са ви необходими конфликти, които след това трудно ще изправите? Отделете време за почивка и грижи за собственото ви здраве. Добър ден за тези, които са се прицелили към чуждестранни бизнес контакти. В средата на деня, може да срещнете на улицата човек, който някога много сте обичали. Имайте предвид, че шанса за подновяване на отношенията е минимален. Може да имате извънредно пътуване, свързано с лични въпроси. Но не трябва да тръгвате сами, просто вземете близък приятел.", "date": "2017.12.19", "title": "Дневен хороскоп 19 декември"}
{"url": "http://www.classa.bg/%D1%81%D0%B2%D1%8F%D1%82/item/376468-%D0%B0%D0%BB%D0%B3%D0%BE%D1%80%D0%B8%D1%82%D1%8A%D0%BC%D1%8A%D1%82-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0", "text": "            Нови компютърни програми ще могат да изчисляват съвсем точно продължителността на човешкия живот. Една американска фирма се хвали с постижението си в тази насока:   \"В състояние сме да определим кои пациенти ще умрат след седмица, след няколко седмици или след година. В състояние сме да определим точно и разходите по лечението на даден пациент\".      Така Бил Фърст рекламира продукта, създаден от неговата фирма \"Aspire Health\". Съфинансираната от Гугъл фирма оценява с помощта на алгоритми лекарските диагнози на пациентите и съпоставя картината на заболяването с най-често прилаганите терапии. Целта е да се предотврати разхищаването на лекарства и средства за нелечимо и тежко болни пациенти за които се знае, че няма да живеят дълго.   Американската фирма \"Aspire Health\", която печели приходите си от палиативната медицина, твърди, че с помощта на новите алгоритми могат да се намалят разходите за лечение с 40 процента. На пръв поглед това звучи добре. Възможно ли е обаче прогнозата за един пациент да се изчислява само на базата на статистики? Къде остават неизмеримите, но решаващи фактори като например волята за живот на човека?     Би ли могла една компютърна програма да предвиди този елемент? Специалистът по компютърна етика Кевин Баум от университета в Заарланд предупреждава за слабостите на алгоритмите. „Те могат да предлагат единствено решения, които се основават на данните, с които са захранени компютрите\", казва той. \"Алгоритмите не могат да отчитат индивидуалните качества на човека като волята му за борба, например. А тъкмо тези качества могат да играят значителна роля\", казва Баум.   \"Онова, което машината не може, е да вземе решение по отделен, съвсем конкретен случай. Тя действа на принципа, че сходните случаи се развиват по сходен начин. Но това не винаги е така. Едва ли ще намерим двама пациенти с абсолютно идентични данни и състояния\", казва експертът по компютърна етика.   Предвиждането за продължителността на живота играе роля в много сфери. При сключването на застраховка за живот например. Но алгоритмите навлизат все по-широко и в медицината. Германските болници също ги използват, очаквайки, че някой ден ще могат по-добре да предвиждат продължителността на живота.   Онкологът Волфганг Хидеман от Мюнхен смята, че медицинските статистики за пациентите, базиращи се на реални данни, са нещо ценно, но прави едно уточнение: „Тук нямам предвид статистиките на фирми, които правят алгоритми за пациентите, за да печелят от тази дейност\". Според него е недопустимо въпросът за живота и смъртта да се свежда до алгоритъм, чието създаване е обект на фирмена тайна.", "date": "2017.12.19", "title": "Алгоритъмът на смъртта"}
{"url": "http://www.classa.bg/%D1%81%D0%B2%D1%8F%D1%82/item/376469-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%BD%D0%BE-%D0%B2%D0%B5%D1%87%D0%B5-%D0%B5-%D0%BA%D1%8A%D1%81%D0%BD%D0%BE", "text": "          Допитването си е допитване, но референдумът си е референдум.Тъй че резултатите от последното допитване в Обединеното кралство, според които едно значително мнозинство от хората там вече са за оставане в ЕС, напомнят малко на поговорката, че когато се преобърне каруцата - пътища много.     Обратът в общественото мнение се обяснява най-вече с нагласата на онези британци, които през юни 2016 изобщо не участваха в гласуването. Потвърждава се старата истина, че последици има не само от гласуването, но и от негласуването. Очевидно все повече британци започват да осъзнават, че излизането от ЕС е свързано с твърде високи материални разноски. Във всички случаи много по-високи от онези, за които говореха адвокатите на Брекзита.    Да, по онова време имаше и фракция, която настояваше за оставане в ЕС - най-вече правителството на бившия премиер Камерън. Но тази фракция изобщо не аргументира така решително, както малко по-рано, когато ставаше дума за евентуалната независимост на Шотландия. Камерън и неговият кабинет запазиха само за себе си прогнозата колко скъп ще излезе Брекзитът на хората във Великобритания. Сега е моментът от чисто любопитство да попитаме: защо?", "date": "2017.12.19", "title": "Британците разбраха. Но вече е късно."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376463-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%BE-%D0%BE%D1%82-%D0%B1%D0%BE%D0%B3%D0%B0-%D0%BF%D0%BB%D0%B5%D0%BC%D0%B5-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F", "text": "Насладете се на тези снимки, от които ще останете без дъх. Показват живота в едни от най-изолираните племена на Запад от Бразилия.      Направени са от известния фотограф Рикардо Стукерт, който успява да запечата мигове от живота на амазонките. Той се специализира в отразяването на живота на обитателите на Амазония от 1996 година.      През 2015 успява да се внедри в племето Камаиура, за да покаже как изглежда в действителност живота там. Около 500 членове на племето живеят в истинска хармония с природата и се хранят с риба, чушки и банани.      Информация за племето излязла на бял свят за първи път през 1984 година. Тогава става ясно, че през 1950 година хора от племето се разболяват от най-обикновени за останалото човечество болести, които за тях са смъртоносни.      Така се стига до решението правителството на Бразилия тогава да обяви местността за приросден парк и по този начин да ограничи максимално достъпа до Камаиура.      ", "date": "2017.12.19", "title": "Уникални СНИМКИ от забравено от Бога племе в Бразилия"}
