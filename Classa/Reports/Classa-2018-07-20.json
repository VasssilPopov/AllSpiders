{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384304-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B4%D0%B0-%D0%BD%D0%B0%D1%80%D0%B0%D1%81%D1%82%D0%BD%D0%B5-%D0%BB%D0%B8%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82", "text": "Социалното министерство предлага линията на бедност за следващата година да нарасне с 27 лева и да бъде 348 лева. При избора на този размер са взети предвид съотношението на разходите за храна и тези за нехранителните стоки и услуги, така че да се покрият минимални жизнени потребности на 20% от най-бедните домакинства в страната. Така определеният размер от 348 лева за следващата година ще гарантира, че минималните жизнени потребности ще бъдат задоволени, а повишението спрямо тазгодишния размер е с 8,4 на сто, като отразява в най-голяма степен динамиката на доходите и е най-близо до размера на линията на бедност по Евростат от 351 лева. Прагът откроява ключови рискови групи, които са най-застрашени от бедност. При новия по-висок размер населението в риск от бедност ще е 18% при 18,3% през тази година. Официално линията на бедност не е обвързана нормативно със социалните плащания, но през последните години тя се използва като праг при изплащането на добавките към пенсиите за Великден и Коледа, при предоставянето на хранителни продукти по европейската оперативна програма, предоставянето на безплатна правна помощ, даването на помощи за възстановяване на жилища, засегнати от бедствия. По правило линията на бедност служи и за ориентир каква да е минималната заплата, която след облагане не бива да е по-ниска от границата на бедност.", "date": "2018.07.20", "title": "Предлагат да нарастне линията на бедност"}
{"url": "http://www.classa.bg/%D1%81%D0%B2%D1%8F%D1%82/item/384299-%D0%B1%D0%B5%D0%B7-%D0%B0%D0%BD%D0%B0%D0%BB%D0%BE%D0%B7%D0%B8-%D0%B2-%D1%81%D0%B2%D0%B5%D1%82%D0%B0-%D1%80%D1%83%D1%81%D0%BA%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BF%D0%BE%D0%BA%D0%B0%D0%B7%D0%B0-6-%D0%BD%D0%BE%D0%B2%D0%B8-%D0%BE%D1%80%D1%8A%D0%B6%D0%B8%D1%8F", "text": "Русия продължава да прилага мерки за повишаване на сигурността и на съюзниците си на най-високо ниво, което се доказва от най-новите й системи за стратегическо отбранително въоръжение. Шест от тези авангардни оръжия -Кинжал, Сармат, Авангард, Посейдон, Буревестник и Пересвет- бяха показани от Министерството на отбраната на Русия в поредица от изображения. Ултразвуковите аеробалистични ракети от новата система Кинжал, носени от модернизираните изтребители МиГ-31K, летят със скорост 10 пъти по-висока от тази на звука и са в състояние да маневрират във всички етапи на своята траектория, носейки конвенционални или ядрени заряди на разстояние 2000 километра. Това им позволява да преодолеят всички съществуващи отбранителни системи. Тази ракета е тествана успешно по симулирани земни и морски цели от април тази година. RS-28 Сармат, известна на Запад като Сатана 2, е междуконтинентална ракета тежка над 200 т, превозваща ядрени бойни глави, които включително могат да са и хиперзвукови, и която лети със скорост над Mach 17, със смяна на посоката и височината на траекторията, поради което нито една система за противоракетна отбрана не може да я прихване. Тези ракети \"са без аналог в света\", декларира министерството, като добави, че програмата за тестване на комплекса, базиран на земята, е завършен \"с положителни резултати\", а скоро ще започнат съответните полетни изпитания. Междуконтиненталната ракета Авангард може да лети с 20 пъти скоростта на звука в плътните слоеве на атмосферата, базирана е в силози, като е неуязвима за всяка противовъздушна и противоракетна отбрана. Мощта на ядрените й бойни глави е приравнена към два мегатона TNT еквивалент. В момента се извършват необходимите подготовки в инфраструктурата и инспекциите на комплекса Авангард, с оглед на следващото му въвеждане в експлоатация. През март започна серийната продукция на тези свръхзвукови ракети. Статус 6, известен също като Посейдон, е безпилотно подводно превозно средство, квалифицирано като подводно торпедо за способността му да унищожава пристанища и крайбрежни градове. То може да пропътува до 10 000 километра при скорост между 60 и 70 възела (от 110 до 130 км / ч) и да носи ядрен заряд до 100 мегатона. Тестовете за проверка на динамичните му характеристики, включително навигация при реални условия, се извършват съгласно графика. Буревестник е нова круизна ракета, чието разработване беше поръчано в отговор на плановете на САЩ за разработване на противоракетен щит. Тази ниско летяща ракета, способна да носи атомна бойна глава, разполага с ядрена енергийна система, която й осигурява практически неограничен обхват и позволява да заобиколи отбранителните системи. Понастоящем се извършват наземни тестове, за да се оптимизира дизайна на компонентите и се подготвят съответните полетни изпитания. За сега информация за новата бойна лазерна система Пересвет е класифицирана, но по данни на някои военни експерти, тя се основава на нови физически принципи и ще изпълнява същите функции, както сегашните системи за зенитна и противоракетна отбрана. Министерството на отбраната съобщава, че руските аерокосмически сили са получили няколко лазерни комплекса, те вече са разгърнати, а обучението на персонала се извършва с директна употреба на това ново военно оборудване.", "date": "2018.07.20", "title": "\"Без аналози в света\": руското министерство на отбраната показа 6 нови оръжия"}
{"url": "http://www.classa.bg/%D1%81%D0%B2%D1%8F%D1%82/item/384300-%D0%B6%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%BA%D0%B8-%D0%B2-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0%D1%82%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%BC%D0%B0%D1%84%D0%B8%D1%8F", "text": "Организираната престъпност традиционно е мъжки свят. Жените са изтикани в нейната периферия на тези свръхсекретни общества.   Има, разбира се, и прочути случаи по върховете на италианската мафия, при които дъщерите доставят тайни послания на бащите си в затвора или вдовиците събират лихвите от дългове към починалите им съпрузи.   Майки дори са крили оръжия, с които са били извършени убийства.   Все по-често жени, омъжени за мафиоти, изиграват още по-важна роля като вместо да помагат на мъжете си престъпници, те си сътрудничат с властите, за да спасят децата си от това да се влеят в същия този престъпен живот. Такъв е случаят например с масов арест в Рим този юли месец. Над 250 полицаи провеждат серия от операции в италианската столица, които имат съкрушителен ефект върху клана Казамоника - най-новият престъпен синдикат на Италия.   Според властите бизнесът на Казамоника се оценява на 90 млн. евро годишно приходи от нелегални дейности. Още през 2014-а Рим е разтърсен от разкрития за тях, а антимафиотите ги наричат \"петата мафия\". Казамоника действа незабелязано от политици и журналисти и експлоатира най-слабите звена в управлението на града като събирането на боклука и почистването на улиците.   А Вечният град става все по-неподходящ за живее и все по-опасен. Разследванията за Рим като мафиотска столица разкриват картина, по-страшна и от най-мрачните хипотези. Антимафиотите успяват да намерят доказателства за изнудвания, трафик на наркотици и други свързани с тези дейности престъпления. Конфискуват се десетки хиляди евро под формата на пачки, овързани с ластици. Иззети са луксозни коли, скъпи часовници, ценни книжа.   Затворени са салони за красота и кафенета, чрез които жените на мафиотите им помагат да \"перат пари\".   Всичко това става възможно благодарение на група жени, които полицията държи под специална закрила и които се оказват основният инструмент за разгръщането на сложната операция по разбиването на престъпната мрежа в столицата.   Властите за първи път идентифицират жените през 2017-а при погребението на Виторио Казамоника. Тогава черни жребци теглят каретата с ковчега и хеликоптер разпръсква розови листа над процесията. В изпълнение на тромпетисти звучи основната мелодия от \"Кръстника\". Погребението е по-пищно от тези на важни държавни личности.   Една от жените, помогнали в действията срещу Казамоника, събира доказателства в продължение на месеци, а накрая успява да се измъкне на косъм от клана като оставя зад гърба си личните си вещи. 40 дни преди да отиде в полицията, членове на семейството започват да подозират, че тя ще ги издаде, и я затварят в плен в една от семейните къщи.   Жени като нея рискуват животите си и го знаят прекрасно.    В момента, в който проговорят пред властите, те се превръщат в мишена. Това са Казамоника - те не се шегуват с подобни неща. Благодарение на тези жени обаче полицията успява да атакува \"архипелага на фамилията\" - сърцето на сложна система от връзки и нелегални дейности. Така действа и Камората в Неапол и Ндрангета в Калабрия. Отново с тяхна помощ властите изкупуват имоти от лихвари, свързани с Казамоника. Повечето от жените са били лични шивачки или домашни помощници на мафиотските съпруги.   Арестите обаче са само върхът на айсберга.   Добър старт, който далеч не означава, че случаят е приключен. Едно е ясно - занапред антимафиотите в Рим ще разчитат изключително много на една тайна група жени, които ще предадат поредната фамилия.", "date": "2018.07.20", "title": "Жените предателки в смъртоносната италианска мафия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384301-%D0%BB%D0%B8%D0%BF%D1%81%D0%B0-%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D1%82%D1%80%D1%83%D0%B2%D0%B0-%D1%81%D0%BA%D1%8A%D0%BF%D0%BE-%D0%BD%D0%B0-%D0%B5%D1%81", "text": "Страните-членки на Европейския съюз ще понесат дългосрочни щети, равняващи се на около 1,5% от годишния общ брутен вътрешен продукт, ако Великобритания напусне през следващата година блока без да бъде постигнато споразумение за свободна търговия, предупреди в четвъртък Международният валутен, предаде агенция Ройтерс. Изчисления на Ройтерс въз основна на тази прогноза показват, че липсата на сделка за Брекзит може да струва на ЕС около 250 милиарда долара. В същото време загубата на трудова заетост може да достигне общо 0,7% от работната сила в съюза, или повече от един милион работни места. „Настоящата сила на интеграцията между еврозоната и Обединеното кралство предполага, че няма да има победители от Брекзит\", отбеляза МВФ и допълни, че Република Ирландия ще бъде най-силно засегната поради близките си търговски връзки с Великобритания, следвана от Холандия, Белгия и Люксембург. Германия също ще страда поради наличните индустриални вериги на доставки. Фондът посочи, че вероятно ще има по-голямо отрицателно въздействие върху ЕС от Брекзит, отколкото предишния подобен анализ, тъй в последното изследване е моделирано очакваното прекъсване на производствените вериги за доставки, както и ефекта от митническите тарифи и от намаляването на търговията на финансови услуги. Икономическите щети от Брекзит биха били минимални, ако Великобритания приеме модела на „мек Брекзит\" и приема да бъдат част от Европейското икономическо пространство по норвежки модел, отбеляза МВФ. Това обаче се отхвърля от правителството на Тереза Мей, тъй като в този случай Великобритания ще трябва да голям степен да продължава да се придържа към правилата на ЕС. Според проучването на МВФ, евентуално споразумение за свободна търговия на промишлени стоки – което е нещо по-близо до това, на което се надява Тереза Мей – ще намали очакваните дългосрочни загуби в рамките на ЕС до около 0,8% от европейския брутен вътрешен продукт, или в размер на близо 130 млрд. долара. Трябва да се има предвид, че в този анализ на МВФ не се прави оценка на загубите, които ще понесе Великобритания след излизането ѝ от ЕС, въпреки че по-рано тази седмица фондът понижи своите прогнози за редица от водещите европейски икономики, включително и за Обединеното кралство.", "date": "2018.07.20", "title": "Липса на сделка за Брекзит ще струва скъпо на ЕС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384302-%D0%B5%D0%BA-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%B7%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%BD%D0%B8-%D0%B3%D0%BE%D1%80%D0%B8%D0%B2%D0%B0", "text": "Европейската комисия настоятелно призова България и Полша да въведат изцяло европейските правила за инфраструктурата за алтернативни горива. Тези правила предвиждат въвеждането на общи изисквания за инфраструктурата и основните разпоредби, които дават възможност за улеснено използване на електромобили. Те целят да се намали въздействието на върху околната среда и трябваше да влязат в сила до 18 ноември 2016 г. Страната ни има срок от два месеца за отговор, след което Еврокомисията може да предяви иск пред Съда на ЕС срещу България.", "date": "2018.07.20", "title": "ЕК настоява за инфраструктура за алтернативни горива"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/384303-%D1%84%D0%B1-%D0%BD%D1%8F%D0%BC%D0%B0-%D0%B4%D0%B0-%D0%BC%D0%B0%D1%85%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "Facebook обяви, че няма да премахва фалшивите новини от своята платформа, защото те не нарушават нейните общностни стандарти, съобщи Би Би Си. В момента социалната мрежа прави рекламна кампания във Великобритания, в която декларира, че „фалшивите новини не са ни приятел\". Но компанията казва, че потребителите ѝ имат различни гледни точки и отстраняването на измислените постове ще е в противоречие със свободата на изразяване. Все пак от компанията се ангажират съобщения и твърдения, които изглеждат изфабрикувани, да получават по-нисък рейтинг и да не се показват толкова често в полето за новини. Facebook е критикувана за ролята си в разпространяване на фалшиви новини, след като стана ясно, че Русия е използвала социалната мрежа, за да влияе на президентските избори в САЩ. През декември 2016 г. компанията се опита да обозначава фалшивите новини с червен предупредителен знак, но година след това се отказа от практиката с обяснение, че подходът не е свършил очакваната работа. Академичните изследвания сочат, че поставянето на категоричен знак до публикация в действително може да затвърди подсъзнателни схващания, а това е обратното на онова, което се надявахме да направим, обясниха тогава от компанията. Вместо това потребителите, които правят опит да прочетат статия със спорно съдържание или да я споделят, получават възможности да прочетат и други статии по темата, чиято достоверност е проверена.", "date": "2018.07.20", "title": "ФБ няма да маха фалшивите новини"}
{"url": "http://www.classa.bg/%D1%81%D0%B2%D1%8F%D1%82/item/384295-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D1%81%D0%B0-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D0%BB%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%82%D0%B5-%D0%B7%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%BA%D1%80%D0%B8%D0%BF%D0%B0%D0%BB", "text": "Полицията във Великобритания смята, че е идентифицирала предполагаемите извършители на нападението над двойния руски екс-агент Сергей Скрипал и дъщеря му Юлия, според британската Press Association, цитираща \"източник, запознат с разследването.\" Според агенцията, след проуучването на записи от камерите за наблюдение \"те са сигурни, че са руснаци\". Също така стана ясно, че е в ход търсенето на повече от един заподозрян. На 4 март 2018 г. бившият руски агент Сергей Скрипал и дъщеря му Юлия й са били отровени на Британска територия, факт, който Лондон приписва на Москва, без до момента да представи доказателства. Досега Обединеното кралство продължава да отхвърля всякакъв вид сътрудничество с Русия. \"Нашите многобройни искания и предложения за сътрудничество, се игнорират\", наскоро заяви прессекретарят на руското посолство, като изрази увереността си, че \"рано или късно всички ще видим какво стои зад сегашната държавна политика\" на Обединеното кралство. Преди няколко седмици се появиха доклади, които също така посочиха идентифицирането като руски граждани на двама заподозрени в тази атака. По това време руското посолство в Лондон отхвърли докладите, като казва, че няма \"официално потвърждение \". От посолството те посочиха, че тези събития предизвикват впечатлението, че \"поради липсата на сериозни доказателства\" британската страна, със всякакви средства се опитва да се свърже инцидента в Салисбъри с Русия. Впоследствие, The New York Times, позовавайки се на бивш американски служител, съобщи, че в инцидента в Салисбъри са замесени някои служители \"действащи и бивши\" от ГРУ на Русия. В тази връзка, посолството описа като \"тревожен\" евентуален трансфер на информация към САЩ, съюзници или други физически лица, в рамките на разследването на инцидента с в Солисбъри и поиска Лондон потвърди или отрече това прехвърляне на данните.", "date": "2018.07.20", "title": "Британски следователи вярват, че са идентифицирали заподозрените за атаката срещу Скрипал"}
{"url": "http://www.classa.bg/%D1%81%D0%B2%D1%8F%D1%82/item/384296-%D0%BA%D0%B8%D1%82%D0%B0%D0%B9-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%83%D0%B1%D0%B8%D0%B5%D1%86-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F", "text": "Китайското външно министерство предупреди, че търговската война, започната от САЩ, се превърна в най-големият \"убиец на доверие\" в икономиката и световната търговия. \"Търговската война на САЩ не е само с Китай\", каза Хуа Чунинг, говорител на външното министерство. \"Като считат останалата част от света за противници, САЩ повлякоха цялата световна икономика към опасно място\", добави той, според Ройтерс. Според Пекин ще има последствия, ако Вашингтон продължи с агресивната си търговска политика. \"Ако САЩ продължават да бъдат упорити, държавите по света само ще засилят решимостта си да отмъстят\", каза Хуа. В понеделник, Китай подаде в Световната търговска организация (СТО) нова официална жалба срещу Вашингтон във връзка с обявяването на налагане на допълнителни мита върху вноса на китайски на стойност 200 000 милиона долара, с обхват доста над вече влезлите в сила мита за 34 000 милиона. В допълнение, по време на годишната среща на върха ЕС-Китай, Пекин, договори с Европейския съюз да се създаде работна група, която да реформира СТО, след като страните се ангажират да защитават многостранната търговска система и отхвърля едностранните мерки, наложени от САЩ.", "date": "2018.07.20", "title": "Китай: Американската търговска война е най-големият \"убиец на доверие\" в световната търговия"}
{"url": "http://www.classa.bg/%D1%81%D0%B2%D1%8F%D1%82/item/384297-%D1%81%D0%B0%D1%89-%D0%BF%D1%80%D0%BE%D1%83%D1%87%D0%B2%D0%B0%D1%82-%D1%82%D1%80%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": "Говорителката на Държавния департамент на САЩ, Хедър Науърт, заяви че във Вашингтон се проучват три предложения след двустранната среща на върха между американския президент, Доналд Тръмп и руския му колега Владимир Путин в Хелзинки (Финландия). \"Имаше три заключения след срещата, трите предложения в момента се оценяват\", каза тя на брифинг в сряда. Сред нещата, които са предложени, говорителката спомена създаването на \"работна група от висши бизнес лидери и от двете страни\" и създаване на \"съвет от експерти, който да включва учени и политици от Съединените щати и Русия, дипломати, бивши дипломати и бивши военни служители \". \"САЩ и СССР направиха преди много години нещо много подобно, така че това не е изцяло нова концепция, но е нещо, което беше предложено\", каза Науърт. Третото предложение е провеждане на среща между Съвета за национална сигурност на САЩ и руския Съвет за сигурност, за да обсъдят бъдещите срещи. \"Това със сигурност са скромни предложения. Президентът Тръмп беше казал че това няма да реши всички проблеми на света в една среща с руското правителство, но ние вярваме, че това е добър начин да започнем\", заяви говорителката. Самият Тръмп нарича срещата на върха \"голям успех\", обявявайки, че е \"само началото на един дълъг процес\" и каза, че след нея \" ще дойдат.\" страхотни резултати. От своя страна, руският посланик в САЩ, Анатолий Антонов, заяви в сряда, че лидерите не са подписали никакъв секретен пакт. Руският президент от своя страна смята преговорите като \"много успешни и полезни.\"", "date": "2018.07.20", "title": "САЩ проучват три предложения от срещата между Путин и Тръмп"}
{"url": "http://www.classa.bg/%D1%81%D0%B2%D1%8F%D1%82/item/384298-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE%D1%82%D0%BE-%D1%80%D1%8A%D0%BA%D0%BE%D1%81%D1%82%D0%B8%D1%81%D0%BA%D0%B0%D0%BD%D0%B5-%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D1%81-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%81%D1%82%D0%B0%D0%B2%D0%B0-%D0%B2%D0%B8%D1%80%D1%83%D1%81%D0%BD%D0%BE-%D0%B2-%D0%BC%D1%80%D0%B5%D0%B6%D0%B8%D1%82%D0%B5", "text": "Първата дама на САЩ, Мелания Тръмп, която придружава американския президент по време на пътуването му до Европа, също поздрави руския президент Владимир Путин в Хелзинки (Финландия). Видеото от момента на ръкостискането им се разпространява вирусно в мрежите, поради неочаквана причина: изражението на Мелания Тръмп веднага след това. Няколко потребители на социалните мрежи са коментирали, че тя изглежда \"ужасена или като преживяла късо съединение\". \"Това е кодът за \"Помогни ми! \", разкрива друг потребител. \"Дали тя не е робот? Веднага щом загуби контакт с очите, тя влезе в режим на готовност\" - шегува се трети. \"Виждал съм това движение преди\", казва един интернавт, който се позовава на момента, заснет по време на встъпването в длъжност на Доналд Тръмп. Тази случка не е първият път, когато Мелания Тръмп участва в един епизод, който после става вирусен. В миналото интернавтите вече са забелязали усмивката й на погребението на Барбара Буш или многото случаи, когато тя публично отхвърля ръката на съпруга си.", "date": "2018.07.20", "title": "\"Ужасяващото\" ръкостискане на Мелания Тръмп с Владимир Путин става вирусно в мрежите"}
{"url": "http://www.classa.bg/%D1%81%D0%B2%D1%8F%D1%82/item/384294-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BF%D0%B5%D1%80%D1%83-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%BC%D0%B8%D0%BD%D0%B0-%D0%BE%D1%82-%D0%B1%D1%8F%D0%BB%D0%BE-%D0%B7%D0%BB%D0%B0%D1%82%D0%BE-,", "text": "Тази седмица мениджърът на минната компания Macusani Yellowcake, Улис Солис информира на пресконференция, че са открили най-големия на планетата литиев залеж. След проучванията на залежите във Фалчани, в района на Пуно, в южната част на страната, те оцениха наличието на 2,5 милиона тона висококачествен литий. Изключителен факт според компанията е, че мините на Чили и Боливия имат съдържание средно от 500 части на милион (ррм), а тази мина съдържа до седем пъти повече, между 3500 до 4000 части на милион. Те също така подчертаха съществуването и на 125 милиона паунда уран. Засега обаче само 15% от района са били сондирани. Фирмата, която е дъщерно дружество на мултинационалната компания Plateau Energy на Канада, търси партньори, тъй като се нуждае от \"първоначална инвестиция от 800 милиона долара\", каза Солис. Освен това той обясни, че някои инвеститори са се появили, но те искат да контролират проекта, нещо, което Macusani Yellowcake не обмисля. Специалисти заявиха, че \"ако Перу влезе в клуба на производителите на литий, първата стъпка ще е да се направи рафинерия, тъй като в момента 90% от рафинериите са в Китай\". В Южна Америка се намират най-големите литиеви запаси в света, около 58% от общата наличност, въпреки че някои изследвания ги оценяват на 85%. Досега Чили, Боливия, Аржентина и част от Бразилия са концентрирали най-големите запаси от този неметален минерал. Литият е материал, използван в космическите кораби, електрически превозни средства, акумулаторни батерии за мобилни телефони, компютри, фотоапарати, атомни реактори и дори за производството на антидепресанти. По тази причина той се нарича \"бяло злато\". Също така стойността му е друг релевантен аспект: докато през 1998 г. един тон литий беше котиран на 1670 евро, през 2017 г. той достигна 8 600 евро.", "date": "2018.07.20", "title": "Откриха в Перу най-голямата в света мина от \"бяло злато\","}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384289-%D0%BA%D0%B0%D0%BA%D0%B2%D0%BE-%D0%BA%D1%80%D0%B8%D0%B5-%D0%B1%D0%BF%D1%86", "text": "Крият нещо - човек неминуемо остава с това усещане, след като Светият синод за пореден път отказа да изпълни Закона за досиетата. Това още повече засилва подозренията за връзки на част  от висшия клир с бившите служби.             Българската православна църква (БПЦ) демонстративно отказва да изпълни Закона за досиетата, което може да доведе до налагане на глоба на нейния ръководител - патриарха. Абсурдната лекота, с която това се случва, оставя усещането, че в България някои закони очевидно не важат за всички. Поредното развитие по този вече седемгодишен сюжет засилва и съществуващите отдавна подозрения за зависимостта на част от висшия клир от бившите служби или свързани с тях структури в страната и в чужбина.   Тази история започва през 2011 година, когато Комисията по досиетата изпраща първото си писмо до Светия синод. С него тя иска списък на лицата, които по силата на закона подлежат на проверка за принадлежност към бившата Държавна сигурност. А законът казва, че трябва да бъдат проверени заемащите публични длъжности, сред които и \"ръководителите и членовете на управителните органи на религиозни общности\". В следващите седем години Комисията и Светият синод си разменят серия от писма, в които диалогът е непроменен: \"Молим Ви да изпълните закона\" - \"Благодарим Ви, но няма\". Следващата стъпка е прилагането на чл. 33 от закона, който предвижда глоба от 15 000 до 30 000 лева за \"длъжностно лице, което не изпълни задължение, произтичащо от този закон\". А доколкото в случая длъжностното лице, подписващо отговорите на БПЦ, е ръководителят на управителния орган на изповеданието, има вероятност българският патриарх Неофит да бъде глобен. Именно конфузността на подобна ситуация въздържа Комисията да продължи действията си според закона.   \"Воля Ви е!\"   Още през 2011 година Светият синод взима специално решение по повод първото писмо на Комисията по досиетата, с което твърди, че \"религиозните общности\" са нещо твърде широко като понятие, различно от вероизповеданията като юридически лица - и затова Българската православна църква не попада в обсега на закона. През годините са изказвани мнения, че това може да бъде изяснено в Закона за досиетата, но пък същият текст не пречи на другите регистрирани вероизповедания да изпълнят закона. Следват още писма от Комисията, а в последното от юни тази година дори са изредени точно длъжностите, чийто състав да бъде проверен - църковните настоятелства и игумените на манастирите.   На 22 юни Светият синод изпраща последния си засега отговор, с който казва накратко, че не може да изпълни закона, защото не поддържа бази данни. Затова съветва Комисията да се обърне към всяка отделна църква в страната. Писмото излъчва нещо доста смущаващо - демонстративно нежелание за изпълнение на закона, гарнирано с изрази като този, че \"вътрешните взаимоотношения между членовете (на БПЦ - бел.ред.) не са от административно-правен, а от морален характер\" или пък че \"отношенията вътре в Църквата се основават на единство в богослужебния живот и доверие\" и затова не поддържали картотеки.    Това не звучи особено убедително, като имаме предвид, че става дума за юридическо лице, което има многобройни служители и управлява немалко имоти. Светият синод дори се позовава на новия регламент на ЕС за данните GDPR - нищо, че той действа от 25 май тази година, а първото писмо на Комисията по досиета е от 2011. Финалът е особено предизвикателен: \"Ако смятате, че Светият синод на БПЦ трябва да бъде административно, по светските закони, наказан за това, че не може да изпълни изискване на светски закон, който не държи сметка на особения, духовен и морален характер на взаимоотношенията в Църквата - воля Ви е!\".     Старите зависимости   Доказателството, че БПЦ има данните, за да изпълни закона, е налице - през 2011 година пловдивският митрополит Николай изпраща на Комисията по досиетата списък със 191 служители на епархията си за проверка. Тоест, отношенията очевидно не са само на доверие.   Година по-късно излизат резултатите от проверката на Светия синод - 11 от 15 митрополити имат установена принадлежност към комунистическите служби. От тях петима днес все още са в Светия синод, а сред новите митрополити трима също подлежат на проверка, защото са родени преди 1973 година. Те обаче все още не са проверени. Отказът на БПЦ да изпълни закона засилва още повече подозренията, защото простата аритметика не изключва варианта Държавна сигурност все още да има мнозинство в ръководството на Българската църква.   И колкото повече митрополитите упорстват срещу закона, толкова повече хора ще припомнят някои действия на БПЦ, които засилват още повече съмненията за външно политическо влияние - изненадващо хладното отношение към подадената ръка от Македонската православна църква за признаване като дъщерна на Българската, отказът от участие в честванията по повод 1000-годишнината на Охридската архиепископия, както и синхронното включване на БПЦ в режисираната кампания за истеризиране на дебата около Истанбулската конвенция. Накратко: колкото повече Светият синод бяга от закона, толкова по-бавно ще излиза от сянката на Държавна сигурност.", "date": "2018.07.20", "title": "Какво крие БПЦ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384290-%D1%87%D1%83%D0%BC%D0%B0%D1%82%D0%B0-%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Ако в другите държави има цивилизация, в България има телевизация - законодателят са медиите, а властта на институциите е само зрителна измама. Признанието е на вицепремиера Валери Симеонов, а като идеолог на цели две партии (\"Атака\" и НФСБ), заченати в студиата на кабелна телевизия, не може да му се отрече вещина по темата. Телевизацията е грозна работа, но го разбираш едва когато кривите й огледала се обърнат срещу теб, а истерията овладее националния ефир със скорост от две извънредни включвания на всеки 30 минути.   Денят започва с новини за чума по добитъка и завършва със \"Заблеяло ми агънце\" в шоуто на Слави Трифонов, според когото \"властта нахлува в домовете както по турско робство и отнема единствените същества, с които хората споделят самотата си\".   Телевизацията ще ви обясни, че \"българщина\" било да нямаш доверие в нито една държавна институция дори когато всички ви предупреждават за сериозна епидемия. Защо? \"Официалното не е задължително да е истина\".   От телевизацията ще разберете още, че обезщетенията за фермерите били по-хубави по време на Жанвиденовата девалвация на лева, а не сега, когато ЕК поема 75% от неустойките.   Телевизацията превърна криминално проявения Динко от Ямбол в \"честен българин\" и пазител на отрудените селски баби, докато министърът на земеделието Румен Порожанов едва не беше тричан от ядосани фермери в Болярово заради един глупав лапсус.   С телевизация и малко помощ от форумните теоретици на конспирацията ще разберете още, че френският шеф на ЕНП Жозеф Дол лично е пръснал чумата по българския добитък, понеже кошарите на баба Дора от Шарково заплашвали интересите на могъщия синдикат на краварите от Елзас и Лотарингия. Че властта \"чистила терена\" в Ямболско и покрай ликвидирането на хората започнала да трепе и животните. Че овчата болест била част от плана Ран-Ът. Че невежеството е сила, свободата е робство, а войната е мир.   Кризата в Ямболско нямаше да се превърне двуседмична национал-социалистическа истерия, ако истинската социална мрежа не беше разплетена и подменена с facebook-диктатура. Ако местната власт и държавната администрация имаха достатъчно висок авторитет, нямаше да изпуснат епидемията от дезинформация. Ако Корнелия Нинова бе проявила съвест и елементарна отговорност, преди да повтори тактиката на Таско Ерменков по съчиняване на \"алтернативни факти\" (\"чума няма\") - само и само да се снима в каруца на село след развода с БЗНС на Спас Панчев. Грозна работа е телевизацията, но властта си я отгледа по свой образ и подобие. Много по-лесно е да контролираш реда на новините, отколкото да се мъчиш всекидневно да градиш доверие по цялата верига от селския ветеринар и кварталния полицай до земеделския или вътрешния министър. А и тъкмо суверенът им научи имената, и дошло време за оставки.    ", "date": "2018.07.20", "title": "Чумата на телевизацията"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/384291-%D1%80%D0%BE%D0%B4%D0%BD%D0%B8%D1%82%D0%B5-%D1%81%D1%8A%D0%B4%D0%B8%D0%B8-%D1%81%D0%B2%D1%8A%D1%80%D1%88%D0%B8%D0%BB%D0%B8,-%D0%BF%D1%80%D0%B5%D0%B4%D0%B8-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%82", "text": "\r\n     \"Вярваме, че и тази година ще продължаваме да ставаме свидетели на прогрес що се отнася до качество на футбола, на подобрения в спортната инфраструктура, както и на все по-приоритетната работа по развитието на младите таланти в детско-юношеските школи\", гласеше съобщение от БФС дни преди старта на новото първенство. \r\n   Пожеланието от централата се появи в сряда сутринта, а часове по-късно една родна съдийски бригада нагледно показа докъде е стигнал футболният ни прогрес. \r\n   Ако не сте разбрали, депутатът от ГЕРБ Стефан Апостолов и помощниците му изведоха отборите на Розенборг и исландския Валур в Тронхайм в мач от квалификациите на Шампионската лига. Домакините спечелиха с 3:1 и се класираха за следващия кръг с общ резултат 3:2. Три от головете паднаха след дузпи, свирени от Апостолов през второто полувреме. \r\n   Особено скандални бяха втората и третата, отсъдени след игра... с глава. \r\n   В 85-ата минута гостите вкараха за 2:1 и този резултат ги устройваше. Исландската надежда обаче живя само няколко минути и в продължението на мача Апостолов поднесе успеха на домакините след нова дузпа. Играч на Валур скочи за дуел във въздуха и игра с глава, след което топката го докосна леко по ръката. Изглеждаше като ситуация, в която в 99 от 100 случая реферът не би посочил бялата точка, но единият процент остана за българския съдия. \r\n   Съвсем очаквано, критиките към родните арбитри са жестоки. Недоволни са както исландците, така и норвежците, които бяха на две минути от отпадането. И в двата лагера имат своите обосновани претенции, но мачът вече е свирен. \r\n   С последната съдийска свирка Апостолов свири и край на нарядите си в Европа през този сезон. Както се казва - той и помощниците му свършиха, преди да са започнали. \r\n   След подобен \"прогрес\" в следващите месеци бригадата ще прогресира само по родните терени. По тях наред с депутата от ГЕРБ ще се изявяват още Никола Попов, Волен Чинков, Ивайло Стоянов, Станислав Тодоров, Николай Йорданов, Георги Кабаков... \r\n   Все прочули се сред феновете имена - досещате се с какво - които ще продължат да се прочуват и през шампионат 2018/19. \r\n   Ще се цапат, ще се бършат. Ще ги наказват, ще ги връщат. Ще ги хулят, ще ги опрадвават. Един омагьосан кръг, в който реалността на терена ще се размива от оглушителната свирка във \"вярната посока\". \r\n И така до края на шампионата и следващия \"1 април\" в средата на юли, когато от БФС пак ще се събудят с надеждата прогресът да продължи. \r\n    ", "date": "2018.07.20", "title": "Родните съдии: Свършили, преди да започнат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384292-%D0%B5%D0%B2%D1%80%D0%BE%D1%81%D1%82%D0%B0%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D1%84%D0%B5%D1%80%D0%BC%D0%B5%D1%80%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D0%B5%D0%B4%D0%B2%D0%B0-14-%D0%BD%D0%B0-%D1%81%D1%82%D0%BE", "text": "Около половината от хората у нас, които се занимават със земеделие или друга селскостопанска дейност, са на възраст 40-65 години, а броят на младите фермери у нас, е едва 14 на сто. Все пак, по брой на хората, които се занимават със земеделие и са на възраст до 40 години, страната ни е на 8-ма позиция в ЕС - над средния показател за Евросъюза - 11 на сто са младите фермери в страните на ЕС. В страната има приблизително около 200 хиляди различни по големина земеделски стопанства, които съставляват едва 2 процента от общия брой на стопанствата в ЕС. От тях 190 хиляди ферми са с малка площ под 5 хектара, а около 10 хиляди са стопанствата с площ над 50 хектара, отчита Евростат. Според данни на родната статистика - у нас в селското стопанство са заети около половин милион души, а броят на наетите непостоянно лица варира около 100 хиляди. Пак по данни на НСИ селскостопанският сектор у нас през 2016 г. е произвел продукция за над 7,3 млрд. лева, от които близо 1,7 млрд. лева са от продукция в животновъдството. Около 10,3 милиона ферми и мениджъри на ферми е имало в ЕС през 2016 г., като повечето от фермите на ЕС са били с малък характер, като две трети са били по-малки от 5 хектара, отчита Евростат. Обратно - 3 процента от фермите в ЕС с площ над 100 хектара - са обработвали повече от половината от използваната земеделска площ на Евросъюза, която е около 171 млн. хектара. Една трета от 10-те милиона земеделски стопанства в ЕС са разположени в Румъния - 33 процента, в Полша се намират 14 процента от фермите, в Италия - 10 процента и Испания - 9 процента от фермите в ЕС. Около половината от стандартната продукция, генерирана от селското стопанство в ЕС, обаче идва от ферми във Франция, Германия, Италия и Испания - тези 4 държави дават 54 на сто от стопанската продукция на ЕС. Въпреки че в Румъния са концентрирани около една трета от стопанствата на ЕС - те дават само 3 на сто от стандартната продукция на Евросъюза, отчита статистиката. От друга гледна точка - във Франция се използва най-много земя за селскостопански нужди - 28 милиона хектара. Други 23 милиона хектара са били предназначени за стопански нужди в Испания, 17 милиона хектара - във Великобритания, 15 милиона хектара - в Германия и 14 милиона хектара - в Полша. Най-много млади земеделски стопани се срещат в Австрия - 22 на сто от броя на фермерите там, в Полша - 20 на сто и Словения - 19 на сто. На другия полюс - най-малко фермери до 40 г. са отчетени в Кипър - 3 процента от общия брой на фермерите и Португалия - 4 процента. Фермерската професия като  цяло е доминирана от мъжете - 7 от всеки 10 фермери в ЕС - са от мъжки пол, отчита още Евростат.", "date": "2018.07.20", "title": "Евростат: Младите фермери в България са едва 14 на сто"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384293-%D0%BA%D0%B7%D0%BA-%D1%81%D0%BF%D1%80%D1%8F-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D1%87%D0%B5%D0%B7-%D0%BD%D0%B0-%D0%B3%D0%B8%D0%BD%D0%BA%D0%B0", "text": "Haлицe e xopизoнтaлнo пpипoĸpивaнe мeждy дeйнocтитe нa yчacтницитe в ĸoнцeнтpaциятa нa пaзapa нa пpoизвoдcтвo и дocтaвĸa нa eдpo нa eлeĸтpичecĸa eнepгия oт фoтoвoлтaични цeнтpaли, мотивират се от антимонополния орган   Koмиcиятa зa зaщитa нa ĸoнĸypeнциятa (KЗK) зaбpaни пpидoбивaнeтo нa ĸoнтpoл oт cтpaнa нa \"Инepĸoм Бългapия\" EAД въpxy aĸтивитe нa чeшĸoтo дpyжecтвo ЧEЗ в Бългapия, cъoбщиxa от регулаторния орган.   \"Haлицe e xopизoнтaлнo пpипoĸpивaнe мeждy дeйнocтитe нa yчacтницитe в ĸoнцeнтpaциятa нa пaзapa нa пpoизвoдcтвo и дocтaвĸa нa eдpo нa eлeĸтpичecĸa eнepгия oт фoтoвoлтaични цeнтpaли.   Cъщo тaĸa, cдeлĸaтa пopaждa и вepтиĸaлни eфeĸти нa пaзapитe, paзпoлoжeни нaдoлy пo вepигaтa, a имeннo пaзapитe нa paзпpeдeлeниe нa eлeĸтpичecĸa eнepгия, нa cнaбдявaнe и дocтaвĸa нa eлeĸтpичecĸa eнepгия, нa тъpгoвиятa c eлeĸтpичecĸa eнepгия и нa cвъpзaнитe c тъpгoвиятa ycлyги пo ĸoopдиниpaнe нa бaлaнcиpaщи гpyпи\", ce ĸaзвa в peшeниeтo.   Министър Теменужка Петкова отказа за коментира решението на КЗК ЧЕЗ да не се продава.   Същото направи е шефът на енергийната комисия Делян Добрев.   Според Таско Ерменков след това решение на КЗК сделката няма как да се състои.   Публикуваме пълния текст на съобщението на КЗК:   „Комисията за защита на конкуренцията (Комисията, КЗК) забрани придобиването на контрол от страна на „Инерком България\" ЕАД върху „ЧЕЗ България\" ЕАД, „ЧЕЗ Разпределение България\" АД, „ЧЕЗ Електро България\" АД, „ЧЕЗ Трейд България\" ЕАД, „Фри Енерджи Проджект Орешец\" ЕАД, „Бара Груп\" ЕООД.   В процеса на проучване, Комисията установи, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Също така, сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи.   На пазара на разпределение и снабдяване/доставка на ел. енергия придобиваната група е с естествено монополно положение за територията, определена в издадените й лицензии за осъществяване на тези дейности. Паралелно, ЧЕЗ Електро България\" АД и „ЧЕЗ Трейд България\" ЕАД, формират съществен пазарен дял на база търгувани количества ел. енергия на свободния пазар.   Въз основа на цялостния анализ може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки нотифицираната сделка да доведе до установяване или засилване на господстващото положение на обединената група.    С оглед широкия обхват от дейности на придобиваните дружества и тяхното значение за електроенергийната система на Р. България, е налице основание да се приеме, че настоящата концентрация е от стратегическо значение за страната, като потенциалните ефекти от нея биха имали пряко отражения на националната сигурност. Комисията счита, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари.", "date": "2018.07.20", "title": "КЗК спря сделката за ЧЕЗ на Гинка!"}
{"url": "http://www.classa.bg/%D1%81%D0%B2%D1%8F%D1%82/item/384285-%D0%BA%D0%B8%D0%B1%D0%B5%D1%80%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%B4%D0%B0%D1%80%D1%8F%D0%B2%D0%B0%D1%82-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B8,-%D1%85%D1%80%D0%B0%D0%BD%D0%B0-%D0%BD%D0%B0-%D0%B4%D0%B5%D1%82%D1%81%D0%BA%D0%B8-%D0%B4%D0%BE%D0%BC%D0%BE%D0%B2%D0%B5", "text": "    Гoлямa чacт oт ĸибepпpecтъпницитe и xaĸepитe eдвa ли мoгaт дa влязaт в ĸaтeгopиятa нa тpaдициoннитe пpecтъпници. Bмecтo пиcтoлeт тe изпoлзвaт ĸoд и вмecтo дyпĸa oт ĸypшyм, „opъжиятa“ им нaнacят paни пo инфopмaциятa. Имa иcтинcĸи пpecтъпници, ĸoитo ce възпoлзвaт oт тexнoлoгиятa ĸaтo пeдoфили, пoлзвaщи Тоr, зa дa cĸpият oтвpaтитeлнoтo cи пpиcъcтвиe или нapĸoĸapтeли, ĸoитo пpeпиpaт мpъcни пapи чpeз цифpoвa вaлyтa, нo тe cи ocтaвaт пpocтo пpecтъпници, a нe xaĸepи. Дocтaтъчнo e дa нaпoмним, чe имa xиляди индycтpиaлни cиcтeми, зaĸaчeни ĸъм Интepнeт, чиитo caбoтaж би дoвeл дo peaлни жepтви, нo xopaтa, ĸoитo имaт yмeниятa дa изпoлзвaт тeзи възмoжнocти  .   Cпeциaлиcтитe oт Тruѕtwаvе ca ce нaтъĸнaли нa любoпитни oтĸpитиe. Te пpoyчвaли дapĸyeб пpocтpaнcтвaтa c цeл дa paзбepaт ocoбeнocтитe нa тoвa тъмнo ĸътчe oт Интepнeт. Цeлтa e дa пoлyчaт пo яcнa пpeдcтaвa зa мoдyлнaтa cтpyĸтypa нa тeзи пpocтpaнcтвa – ĸaĸ фyнĸциoниpaт ĸибepпpecтъпнитe opгaнизaции и paзличнитe cпeциaлизaции вътpe в тeзи гpyпи.   Πo вpeмe нa тeзи пpoyчвaния, тe ce нaтъĸнaли нa paзгoвopи, cвъpзaни c блaгoтвopитeлни дeйнocти и peшили дa пpoyчaт пo-дoбpe въпpoca. „И ĸoлĸoтo пoвeчe изcлeдвaxмe тeмaтa, тoлĸoвa пo-интepecнo cтaвaшe. Oтĸpиxмe, чe пocpeдcтвoм мнoжecтвo мeтoди и cътpyдничecтвa, тeзи xaĸepи в дeйcтвитeлнocт дapявaт мнoгo пapи зa дoбpи ĸayзи“,  Зив Maдop oт Тruѕtwаvе.   Maдop дoпълвa, чe нaй-чecтo бивaт дapявaни пapи нa cиpoпитaлищa и бoлници – ocoбeнo дeтcĸи бoлници. Ocвeн тoвa, имaлo paзлиĸи в aнглийcĸитe и pycĸoгoвopящитe фopyми. Kaмпaниитe oт aнглoeзични фopyми били ocнoвнo индивидyaлни, дoĸaтo в pycĸитe cтaвa въпpoc зa взaимни ycилия. Maдop paзĸpивa и ĸoнĸpeтeн cлyчaй, пpи ĸoйтo гpyпa oт pycĸoeзичeн фopyм ce opгaнизиpa пo Hoвa гoдинa, зa дa дapи oбopyдвaнe зa бoлници и дeтcĸи дoмoвe. Cpeд oбopyдвaнeтo зa бoлницитe ce вĸлючвaлo пaтepици, aнти-бaĸтepиoлoгични лaмпи и инxaлaтopи. „Te имaxa дaжe плaнoвe зa зaĸyпyвaнeтo нa мoнитopи нa cъpдeчнaтa дeйнocт и paбoтexa c фиpмa зa peнoвиpaнeтo нa ĸoнĸpeтнo oтдeлeниe в eднa ĸoнĸpeтнa бoлницa“, paзĸpивa Maдop.   Щo ce oтнacя дo дapитeлcĸaтa ĸaмпaния ĸъм дeтcĸия дoм, тoвa билo ocнoвнo тoaлeтни пpинaдлeжнocти, ĸaтo пacти и чeтĸи зa зъби, ĸaĸтo и гpeбeни и чeтĸи зa ĸocи, a c ocтaнaлитe пapи зaĸyпили 25 ĸилoгpaмa плoдoвe, тъй ĸaтo, ĸaĸтo caмитe тe oбcъждaли, cлaдĸитe нe ca здpaвocлoвни зa дeцaтa. Bcичĸo тoвa (oбщo oĸoлo 15 тopби) били дocтaвeни личнo и имaлo пyблиĸyвaнo cнимĸoвo дoĸaзaтeлcтвo зa пpeдaвaнe нa дapeниeтo.    Ocoбeнo интepecнo звyчи и тoвa, чe въпpocнитe xaĸepи имaли пocтoяннa ĸaмпaния зa пoмoщ нa poдитeли, ĸoитo нe мoгaт дa ce cпpaвят c oтглeждaнeтo нa дeцa, ĸoитo ca в нepaвнocтoйнo пoлoжeниe, ĸaтo въпpocнитe poдитeли, мoжeлo дa пoдaвaт зaявлeния зa oĸaзвaнe нa пoмoщ. Bcичĸo билo cпopeд пpaвилaтa, ĸaтo в ĸoнĸpeтния фopyм ce oбяcнявaлo ĸaĸви дoĸyмeнти тpябвa дa пoдaдe poдитeля пpи нyждa oт пoмoщ зa cпeциaлизиpaнa пoмoщ или cпeшнa oпepaция.   Heщaтa в eдин oт фopyмитe бил дoтoлĸoвa paзpaбoтeн, чe aдминиcтpaтop нa cтpaницaтa oбявил, чe e нyжнo дa бъдe нaзнaчeн чoвeĸ – и пo-ĸoнĸpeтнo жeнa – дa ce зaнимaвa c opгaнизaциятa и пpидвижвaнeтo нa блaгoтвopитeлнитe дeйнocти, тъй ĸaтo тoвa e дeйнocт, изиcĸвaщa cвoбoднo вpeмe.    ", "date": "2018.07.20", "title": "Киберпрестъпници даряват оборудване на болници, храна на детски домове"}
{"url": "http://www.classa.bg/%D1%81%D0%B2%D1%8F%D1%82/item/384286-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D1%81%D1%8A%D0%B7%D0%B4%D0%B0%D0%B2%D0%B0-%D0%BD%D0%BE%D0%B2%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5", "text": "    Бившият каталунски лидер Карлес Пучдемон и неговият приемник Квим Тора обявиха за създаването на ново движение за независимост на Каталуния.   ,  организацията си поставя за цел «безусловното» създаване на независима Каталунска Република.   Манифестът на новата организация бе прочетен в Барселона, заедно с призива към народа да се присъедини към движението.   До сутринта движението получи подкрепата на повече от 13 000 молби за членство.   «Народът винаги е вярвал в референдума за независимост и, независимо от всички трудности, той не се предаде»,  каза Пучдемон.   «Ние трябва да продължим да се борим, дори когато се сблъскваме с необосновани репресии и да не отстъпваме от нашата истинска цел: създаването на Независима Каталунска Република».   Припомняме, че немската съдебна система иска да предаде политика по обвинение за необосновано разхищаване на властите на Испания, където той бива издирван за сепаратизъм и метеж.   По-рано съобщихме, че съдът в германския град Шлезвиг е постановил, че молбата за екстрадиция на бившия каталунски премиер Карлес Пучдемон в Испания на основание злоупотреба с обществени средства е допустима, предаде Ройтерс, съобщи БТА.   Той обаче отхвърли молбата за предаване на Пучдемон на испанските власти на основание бунт.   «Съдът реши тази сутрин, че екстрадицията по обвинението в злоупотреба с обществени средства е допустима», заяви негова говорителка, цитирана от Ройтерс.   За да бъде осъществена екстрадицията, се изисква одобрението на главния прокурор на провинция Шлезвиг-Холщайн, на територията на която се води процесът, отбелязва ДПА.   Междувременно бившият каталунски премиер остава на свобода, посочва Франс прес, позовавайки се на изявлението на съда.   Испания поиска екстрадицията на Пучдемон заради ключовата му роля при породилия спорове референдум за независимостта на Каталуния миналия октомври. Каталунският лидер избяга в Белгия след референдума, но на 25 март бе арестуван, докато пътуваше в Германия, припомня ДПА.    ", "date": "2018.07.20", "title": "Пучдемон създава ново движение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384287-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B8%D0%BB%D0%B8%D1%8F", "text": "      Свети пророк Илия (3 Цар. 16:29; гл. 17-19) живял през времето на израилския  цар Ахав. Родил се в Галаадския град Тезвия  [традиционно отъждествяван с местност на 13 километра северно от р. Явок, бел. ред.] , поради което в Библията се нарича \"Тезвитянин\". Произлизал от свещеническото Аароново племе.   Запазило се предание, че бащата на Илия имал за сина си странно видение. Той видял, че благообразни мъже беседват с детето, повиват го с огън и го кърмят с огнен пламък. Разтревожен, бащата разказал за това видение на свещениците. Един от тях му казал: \"Не бой се от видението! На детето ще почива Божията благодат; словото му ще бъде като огън, силно и действено; животът му – угоден Богу; и ще съди той Израиля с меч и огън. Името Илия значи крепост Господня.\"     Забравяйки безбройните благодеяния на Господа, израилските царе се покланяли на идоли и живеели нечестиво. От всички най-недостоен бил Ахав и жена му Иезавел. Те построили в Самария капище на езическия бог Ваал, като преследвали и избивали пророците и верните служители на Господа. Изпълнен с Дух Божий, Илия дошъл при нечестивия цар и му казал: \"Заради греховете ти от днес няма да има дъжд, ни роса, докато не помоля Господа за това!\"   Вместо да се разкаят, Ахав и жена му искали да убият Илия. Но Господ спасил пророка от ръцете им и му казал: \"Иди и се скрий при потока Хорат, близо до Йордан! Ще пиеш от водата на потока и Аз ще заповядам на враните да те хранят.\"   Илия изпълнил заповяданото и живеел при потока. Враните вечер и сутрин му носели храна, защото Господ може и по чудесен начин да опази тия, които вярно Му служат и се надяват на Него.     Между това думите на пророка се сбъднали: настанала страшна суша – ни дъжд, ни роса падали на земята. По целия Израил настъпил ужасен глад. От продължителното бездъждие изсъхнал и потокът, близо до който живеел Илия. Тогава Господ му казал: \"Иди в Сарепта Сидонска! Там една вдовица ще те храни.\"   Илия отишъл и на самите градски порти видял една жена, която събирала дърва. Тя била вдовица и имала един син. Илия поискал от нея вода и жената като оставила работата си, веднага отишла за вода. \"Донеси ми и хляб, понеже съм гладен!\" – казал й пророкът. \"Господ ми е свидетел – казала жената, - че нямам хляб. Останало ми е шепа брашно в делвата и малко маслиново масло в гърнето. И ето, аз ще събера две – три дръвца, ще отида и ще приготвя това за себе си и за сина си, ще изядем това и ще умрем.\"   - Не бой се! – казал пророкът. – Върви и направи, което казах, направи малка прясна пита за мене и ми донеси! А за себе си и сина си ще направиш после. Защото тъй говори Господ, Бог Израилев: брашното в делвата няма да се свърши и маслиновото масло в гърнето няма да намалее до оня ден, в който Господ ще даде дъжд на земята.   Благочестивата жена повярвала на думите на пророка и от последния свой запас му изпекла хляб. И действително, през всичкото време на страшния глад брашното и маслото не свършвали у нея и тя хранела себе си, сина си и светия пророк, който останал да живее при нея.   Не след много време синът на бедната вдовица ненадейно заболял и умрял. В своята голяма скръб майката казвала на пророка: \"Защо си дошъл, човече Божи, да ме накажеш за греховете ми и да умориш сина ми?\" Илия взел детето, сложил го на леглото си и започнал да моли Бога да му възвърне живота. Той му духнал три пъти и Господ чул молитвата на св. пророк и възвърнал живота на умрелия. \"Виждаш, син ти е жив\" – казал той на вдовицата, която радостно извикала: \"Сега виждам, че ти си човек Божи и че словото Господне в твоите уста е истинско.\" Преданието говори, че възкресеното момче е бил същият пророк Йона, когото Господ по-късно пратил да проровядва в Ниневия.   Сушата продължила вече три години и шест месеца. Израилтяните тежко страдали: всичко изсъхнало и нямало какво да ядат ни люде, ни добитък. Господ се съжалил над израилтяните и чул молитвите им, понеже във време на скръбта те познали суетността на идолите и се обърнали с молитва към Бога. В Своето милосърдие Господ заповядал на Илия да иде при Ахав и да му възвести за прекратяването на сушата. Илия изпълнил това.     По пътя той срещнал Авдий, добър и благочестив царски служител, който някога спасил от гнева на Иезавел сто верни служители Господни. Авдий, по заповед на царя, търсил долина с потоци, където биха могли да пасат царските коне. \"Извести на царя за моето пристигане\" – казал му Илия. Но Авдий се изплашил от това поръчение. \"По всички страни те търси царят – казал той на пророка, - и ако аз сега му кажа, че си дошъл, а Духът Господен изведнъж те вземе от тук, царят ще заповяда да ме убият.\" Но Илия обещал тоя ден да се яви при Ахав, и Авдий известил на царя, че Илия иде.   Ахав пасрещнал Илия и с гняв му казал: \"Ти ли си, който смущаваш Израиля?\" – \"Не аз смущавам Израиля – спокойно отговорил Илия, - а ти и бащиният ти дом, понеже презряхте Господните заповеди и вървите по Вааловци. Заповядай на тоя народ да се събере на планината Кармил и нека дойдат там и пророците и жреците на Ваал, за да узнаят истинския Бог.\"   Царят изпълнил желанието на Илия. Множество народ с жреците и пророците на Ваал се събрали на планината Кармил. Илия дошъл и им казал: \"Още ли ще куцате на две колена? Ако Господ е Бог, вървете след Него! Ако ли Ваал – вървете след него!\" Народът мълчал.   \"Аз съм тук едничък от пророците Божи – продължил Илия, - а Ваалови пророци са 450. Дайте две телета! Нека жреците приготвят жертва за Ваал, а аз ще приготвя жертва на Бога! И оногова ще признаем за истински Бог, който ще прати огън на жертвеника.\" Целият народ се съгласил на предложението на Илия.   Лъжепророците взели теле, турили го на жертвеника и почнали да молят Ваала да прати онъг на жертвеника. Но напразно се молили те от сутрин до пладне, напразно викали: \"Ваале, чуй ни!\" – огън не паднал на жертвеника. \"Викайта по-високо! – казвал им подегравателно Илия, - може би вашият бог спи или е зает с нещо.\"   Вечерта, когато всички се убедили, че моленията към Ваал са напразни, Илия казал на лъжепророците: \"Сега дайте на мене да приготвя моето жертвоприношение!\" Той везл 12 камъни, по числото на Израилевите колена, и направил от тях жертвеник. Около жертвеника направил окоп, заклал теле и го положил върху дървета. \"Сега – казал той на народа – донесете вода и я излейте върху жертвата.\" Това направили три пъти и то така, че и целият окоп около жертвеника се напълнил с вода.   Тогава св. пророк дигнал очи към небето и казал: \"Господи, Боже Авраамов, Исааков и Иаковов, чуй ме! Нека познае тоя народ, че Ти, Господи, си Бог и обръни към Себе Си сърцата на тия люде!\" Веднага огън паднал върху жертвеника и запалил жертвата, камъните, дърветата и дори водата в окопа. Като видял това, народът паднал на земята и изповядал единия Бог. А Вааловите жреци и пророци били избити по заповед на Илия.   След това Илия казал на царя: \"Сега си иди у дома, за да не те настигне дъждът\", а сам се изкачил на планината и дълго се молил. И веднага се дигнал вятър, небето се покрило с облаци и проливен дъжд паднал на изсъхналата земя.   Трябвало да се очаква, че всички невярващи след това ще се обърнат към Бога с разкаяние. Но жестоката Иезавел не се смирила пред Господа. Обхваната от гняв, загдето нейните пророци били избити, тя се заканвала да убие Илия. Господ спасил пророка, който се оттеглил в Аравийската пустиня. Скърбейки за неверието и ожесточението на людете, Илия молил Бога да му прати смърт. Но Господ чрез поразителни личби доказал на пророка, че той никога не трябва да пада духом, а винаги твърдо да се уповава на всемогъщия и всеблаг Бог. Той пратил Своя ангел да храни пророка в пустинята.     Веднъж, като се събудил, Илия намерил до възглавницата си хляб и стомна вода и бил подканен от ангела да яде и пие. Подкрепен от тая дивна храна, Илия тръгнал и след 40 дни дошъл в планината Хорив. Тук той се поселил в една пещера и не преставал да скърби за прегрешенията на Израиля.   Веднъж чул глас Господен да го пита: \"Защо си тук, Илия?\" Пророкът отговорил: \"Пламнах от ревност за Господа Бога Саваота, защото Израилевите синове оставиха Твоя завет, разрушиха Твоите жертвеници и меч убиха Твоите пророци. Само аз останах, но и моято душа търсят да вземат.\" Гласът Господен му казал: \"Иди утре на планината. Господ ще мине покрай тебе.\"   На другия ден Илия се изкачил на планината да очаква Господа. Изведнъж се дигнал страшен вятър, който тресял планината и събарял каменни скали. Но Господ не бил в тоя бурен вятър. След това настанал земетръс, но и в него не бил Господ. Светкавица разкъсвала облаците, но и в нея не бил Господ. Най-после повеял лъх на тих ветрец и в него Илия почувствал присъствието на Господа. Той си покрил главата, застанал пред своята пещера и Бог беседвал с него. Господ утешил скърбящия пророк, като му открил, че в Израиля има повече благочестиви люде, отколкото той мисли, защото 7000 мъже не са се поклонили на идолите.   По повеля на Господа Илия си взел за ученик  , който орял тогава на нивата си и оттогава вървял навсякъде след него.     Илия остарял. Приближило се времето за неговото заминаване при Господа. За това било дадено откровение не само нему, но и на неговия ученик Елисей и на учениците пророчески, които живеели в градовете Ветил и Йерихон. Пророческите ученици казали на Елисей: \"Знаеш ли, че Господ скоро ще вземе от тебе твоя учител?\" – \"Зная\" – отговорил им Елисей и продължавал да върви подир Илия.   В Йерихон учениците пророчески пак му говорили: \"Знаеш ли, че днес Господ ще вземе от тебе твоя учител?\" Елисей отговорил, че знае. Илия искал да остави ученика в Йерихон, но Елисей не се съгласявал да се отдели от него. И двамата дошли на брега на Йордан. Илия си снел горната дреха и ударил с нея по водата. Водата се разделила от двете страни и той с ученика си минал р. Йордан по сухо. Тук Илия казал на Елисей: \"Поискай от мене каквото пожелаеш, докато не съм взет от тебе!\" Елисей поискал не земни блага, а Дух Господен. И Господ изпълнил искането му.   Илия и Елисей продължили своя път. Изведнъж огнена колесница с огнени коне се показала между тях. И в тая колесница Илия бил взет с вихър на небето, пред очите на своя смаян ученик, върху когото паднала горната дреха на пророка.     Израилският народ проявявал дълбоко благоговение към паметта на Илия и го считал за най-велик от пророците. - казва премъдрият Син Сирахов (48:1).   Когато ангел възвестил на  , че ще му се роди син, той казал, че   ще върви пред Господа с духа и силата на Илия. А когато Йоан започнал да проповядва в Йоарданската пустиня за близкото идване на Месия, юдеите попитали, не ели той Илия, понеже очаквали, че преди явяването на Месия Илия за втори път ще дойде на земята.   Сам Господ уподобявал Йоан Предтеча на Илия: Илия вече е дошъл, но него узнали и постъпили с него, както искали; и учениците разбрали че Спаситяле им говорел за Йоан Кръстител  (Мат. 17:12-13).   При преображението на Спасителя на планината Тавор Илия и Мойсей се явили и беседвали с Господа за Неговите страдания. Чрез това тия двама най-велики представители на Стария Завет засвидетелствали пред Христовите ученици, че Иисус е действително Оня, за Когото предсказали Мойсей и пророците.   При   на планината Тавор Илия и Моисей се явили и беседвали с Господа за Неговите страдания (Лука 9:30-31). Чрез това тия двама най-велики представители на Стария Завет засвидетелствували пред Христовите ученици, че Иисус е действително Оня, за Когото предсказали Моисей и пророците.", "date": "2018.07.20", "title": "Св. пророк Илия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384288-20-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 791 г. българската войска, командвана от хан Кардам побеждава византийската армия в битката при крепостта Маркели (дн. Карнобат).    През 1031 г. Анри I става крал на Франция.    През 1402 г. азиатският емир Тимур разгромява армията на турския султан Баязид I при Анкара.    През 1810 г. в Богота е обявена независимостта на Нова Гранада (бъдещата Велика Колумбия) от Испания.    През 1877 г. по време на Руско-турска война (1877-1878) започва битката при Плевен.    През 1878 г. с указ на княз Александър Дондуков-Корсаков се създава Българска армия.    През 1891 г. на връх Бузлуджа е учредена Българската социалдемократическа партия.    През 1903 г. избухва Илинденско-Преображенското въстание.    През 1917 г. е одобрен договорът от Корфу, според който Сърбия, Хърватия и Словения образуват обща държава Югославия.    През 1924 г. в Париж е основана Международната организация по шахмат - ФИДЕ.    През 1926 г. методистката църква приема правото на жените да бъдат свещеници.    През 1928 г. правителството на Унгария издава декрет, с който задължава циганите да приемат статут на постоянно прeбиваване и да спазват всички граждански закони.    През 1933 г. в Лондон се състоява 500-хилядна демонстрация срещу антисемитизма.    През 1949 г. завършва 19-месечната война за независимост на Израел.    През 1954 г. е подписано примирие за Индокитай, съгласно което Виетнам е разделен на две - Северен и Южен.    През 1956 г. Франция признава независимостта на Тунис.    През 1969 г. Нийл Армстронг и Едуин Олдрин от екипажа на Аполо 11 стават първите хора, стъпили на Луната.    През 1974 г. турската армия окупира Северен Кипър.    През 1975 г. е открит електропроводът, свързващ енергийните системи на Турция и България.    През1976 г. безпилотният космически кораб „Вайкинг-1\" достига повърхността на Марс след 11-месечно пътешествие.    През 2001 г. НДСВ и ДПС подписват политическо споразумение за създаване на коалиция за съвместно управление.  ", "date": "2018.07.20", "title": "20 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/384284-contra-magazin-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%82-%D0%BC%D0%B8%D1%80%D0%B0-%D0%B8-%D1%81%D0%B5-%D1%80%D0%B0%D0%B4%D0%B2%D0%B0%D1%82-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "САЩ са най-войнствената държава в света, твърди австрийското издание      От момента на основаването си през 1776 година те практически постоянно воюват, главно с други страни.   За 242 години от съществуването на САЩ не е имало нито една десетилетие, в което тази страна да не е водила никъде войни или да не е участвала във военни конфликти, пише авторът на статията Марко Майер.     До момента всеки американски президент се сблъсква с подобни въоръжени конфликти.   За цялото време на съществуването на САЩ в живота на страната има само 17 мирни години — това е 7 % от общия брой години.   Най-дългият мирен период е между 1935 и 1940 години, по време на световната икономическа криза, се отбелязва в статията.   Това доведе до факта, че след края на Втората световна война в държавата се образува огромен военно-промишлен комплекс, а американската армия стана най-големият работодател в целия свят, ако броим професионалните войници и гражданските служещи.   С това е свързана също развитата отбранителна промишленост, създаваща много работни места и след спада в много други отрасли превърнала се в най-важния отрасъл от промишлеността в САЩ, подчертава авторът.     За това той има над хиляда военни учреждения по цялото земно кълбо.     Всичко това изисква немалко средства, дори когато съюзниците поемат част от разходите, но такава система обезпечава работни места и държи безработицата на относително ниско ниво, продължава австрийският журналист.     Големият патриотизъм на американците  помага за това, защото политическите кръгове и СМИ с негова помощ водят населението за носа, за да могат гражданите да не мислят, че в действителност техните военни убиват и самите те умират само в името на милиардите на Уол Стрийт.     Какво ще се случи, ако внезапно не останат никакви, създадени от елитите, врагове?   Стотици хиляди работни места ще станат ненужни.   Затова американците се страхуват не от войната.   Мирът за тях е по-лошото, твърди авторът на статията.    ", "date": "2018.07.20", "title": "Contra Magazin: Американците се страхуват от мира и се радват на войната"}
{"url": "http://www.classa.bg/%D1%81%D0%B2%D1%8F%D1%82/item/384279-%D0%BA%D1%83%D0%B1%D0%B0-%D1%80%D0%B5%D1%84%D0%BE%D1%80%D0%BC%D0%B8%D1%80%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0,-%D1%89%D0%B5-%D0%BF%D1%80%D0%B8%D0%B7%D0%BD%D0%B0%D0%B5-%D0%BF%D0%B0%D0%B7%D0%B0%D1%80%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Куба се готви да признае пазара и частната собственост като елементи на социалистическата си икономика: Националното събрание на народната власт започна в края на миналата седмица да обсъжда реформа на конституцията без обаче да се отказва от идеологическите основни.   Тази промяна цели, според властите, да улесни необходимото отваряне на икономиката на острова за чуждестранните инвестиции и за частната инициатива, обявена от Раул Кастро през 2008 година.   Само че „в Куба няма да има капиталистически завои“, подчерта неотдавна кубинският президент Мигел Диас-Канел. От влизането си в сила конституцията, която е приета през 1976 година, е била променяна три пъти.   Бъдещият текст препотвърждава „социалистическия характер“ на политическата, икономическата и социалната система, както и централната роля на единствената управляваща партия – Кубинската комунистическа партия (ККП) – като „върховна управляваща сила на обществото и държавата“.   В новата конституция се очаква „пазарът да има по-голямо значение и да играе водеща роля в икономическия и социални проект в Куба“, заяви пред АФП адвокатът Хосе Антонио Фернандес, който е специалист по конституционно право.   Текстът от 224 членове е изработен от парламентарна комисия, оглавявана от Раул Кастро и Мигел Диас-Канел, и трябва да бъде приет този уикенд от Националното събрание, а след това да бъде подложен на гласуване на референдум.   Частна собственост   След четири десетилетия на икономика, която в голямата си част бе държавна, реформите на Раул Кастро стимулираха частното предприемачество, което дава работа вече на 591 000 души, според официалните данни, а това са 13% от трудоспособното население.   Правителството, което беше спряло да дава нови лицензи за 30-ина от най-рентабилните дейности, най-вече за ресторантьорството, за да преразгледа регламента, неотдавна отново даде зелена светлина за тези инициативи като в същото време засили контрола върху тях.   Проектоконституцията „признава ролята на пазара и на новите форми на собственост, сред които е и частната“, резюмира кубинският официоз в. „Гранма“. Това ще позволи да бъдат легализирани малките и средни предприятия.   В текста също се признава „важността на чуждестранните инвестиции за развитието на страната“, механизъм, който вече съществуваше, но сега се допълва от държавните публични инвестиции чрез смесени дружества.   „Надявам се конституцията да ограничи пазара, така че той да позволи страната да се развива без да се задушава хуманисткият характер на революцията“, допълва Фернандес.   Премиер   Бъдещата конституция връща титлата президент на републиката, чийто аналог в момента е председател на Държавния съвет и на министерския съвет.   Създава се и пост министър-председател, но подробностите по назначаването на премиера все още не са уточнени. „Това няма да е каквато и да е фигура. Целта е без съмнение от президента да бъдат взети отговорности, свързани с изпълнителната или административната власт. Това би могло да позволи да бъде балансирана концентрацията на властите“, коментира Фернандес.   Бъдещата конституция ще даде повече права на общност ЛГБТ (лесбийки, гейове, бисексуални и транссексуални), която дълго време бе дискриминирана на острова, твърди в. „Гранма“.   „Надявам се, че главата, посветена на семейството, където ще залегне напълно хетеросексуалното схващане за семейството, ще отвори вратичка за брака и осиновяването за всички“, подчертава адвокатът по конституционно право.   Новата конституция освен това би трябвало да признае Куба като социалистическа, демократична, независима и суверенна правова държава.   „Да се признае през 2018 година, че Куба е правова държава е много ценна победа за демокрацията. След това обаче трябва да дойдат и законите“, посочва Фернандес.   Сред тях са „регулирането на политическите и социалните отношения, гаранциите в областта на човешките права, свободата на медиите, на словото и на мисълта“.   В социалните мрежи се бе разразил активен дебат по тези теми след неотдавна произнесена реч на президента Диас-Канел на конгрес на журналисти. В нея той разкритикува онези, които правят журналистика извън орбитата на държавата.   „Човек или е, или не е и това е така от времената на Шекспир“, заяви Диас-Канел, имайки предвид революционерите и припомняйки мимоходом, че идеологическите основи не са обект на конституционните реформи.", "date": "2018.07.20", "title": "Куба реформира конституцията, ще признае пазарната икономика"}
{"url": "http://www.classa.bg/%D1%81%D0%B2%D1%8F%D1%82/item/384280-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B8%D0%B2%D0%B8-%D0%B1%D0%B0%D0%BB%D0%BA%D0%B0%D0%BD%D1%86%D0%B8-%D1%80%D0%B0%D0%B7%D0%BF%D0%B0%D0%BB%D0%B2%D0%B0%D1%82-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "\"Черногорците са много агресивни. (...) И - честито - ето ви Трета световна война\", каза Тръмп в интервю за \"Фокс Нюз\". Ами да, то дори самото име Черна гора звучи заплашително           Доналд Тръмп си го повтаря открай време: от това НАТО няма полза. Там какви ли не са се навъдили! Ония германци, дето все искат закрила, ама не щат да плащат за нея. И британците, дето не се справят с най-лесната задача: да осъдят ЕС заради Брекзита. Хеле пък има едни диви планински държавици, които ей така, от нищо, са готови да разпалят световна война, ако не им гледаш през цялото време в ръцете. Абе това си е опасна работа. И изобщо не си струва да си рискуваш задника заради нея.     Ето, че американският президент отново даде воля на вълненията си в интервю пред своя любим телевизионен канал \"Фокс Нюз\". Водещият искаше да разбере какъв е смисълът на съюзническите задължения в рамките на НАТО. Той попита: \"Защо синът ми трябва да бъде изпратен например в Черна гора, за да я защитава от нападение?\". Отговорът на Тръмп беше забележителен: \"И аз си задавам същия въпрос. Черна гора е много малка държава с много силни хора. Черногорците са силни хора и много агресивни хора. Могат да станат много агресивни и - честито - ето ви Трета световна война\".   И тия трябва да ги защитаваме ние?   Не за първи път Доналд Тръмп демонстрира забележителни познания за света. \"Белгия е чудесен град със страхотни сгради\", беше казал той още по време на президентската си кампания през 2016 – нищо, че преди това беше нарекъл Брюксел \"пъклена дупка\". Друг път се изказа в Туитър: \"Застреляха човек в парижки полицейски участък: Германия е един пълен престъпен хаос.\" В едно свое словесно отклонение на тема \"Африка\" пък набързо изнамери държава на име \"Намбия\", чието здравеопазване вървяло към подобряване - за разлика от всички останали \"смрадливи дупки\", чиито имена човек даже няма нужда да помни.   Ето, че сега Тръмп се развълнува и от Черна гора. Можем картинно да си представим как в главата му бавничко възниква тази картина: някакъв див балкански народец, който дебне жертвите си, скрит из чукарите, докато леденият вятър вие сред планините. \"Черна гора\" - ами че то дори самото име звучи заплашително! Та нали този малък и \"агресивен\" народ живее тъкмо сред ония диви чукари, където безброй люде са намерили смъртта си? Въоръжени са до зъби, не ги знаеш какво ще направят в следващия момент, не можеш и да ги озаптиш. Коварни планински бойци, муджахедините на Балканите, мускулести мъже-канари, които са напомпани с тестостерон чак до пискюлите на кървавочервените си фесове и в резултат от това са готови да нападнат всекиго, който посмее да прекоси негостолюбивите им планински проходи.   И тия трябва да ги защитаваме ние? – пита се Донлад Тръмп. И с пълно право се пита! \"Вижте какво става в Швеция!\" - възкликна той преди време, за да онагледи колко драматично може да ескалира една ситуация. Е, тогава светът сбърчи чело и си каза: \"Ъъъ? Че какво точно става в Швеция?\" Но отговорът всъщност... не е толкова важен. Само дето същото би могло да се случи днес в Черна гора - и това вече би било истинска катастрофа.   Вижте само какво става в Черна гора!   В момента Доналд Тръмп се е загрижил за бъдещето на НАТО. Както, впрочем, и ние, европейците. За разлика от нас обаче той се пита: Що за шантави държавици ни се налага да защитаваме, без да си плащат достатъчно? \"Така са нагласени нещата в НАТО\", обясни Тръмп пред слисания водещ, \"но това беше преди моето време.\" \"Сега аз отидох и им казах: ще трябва да плащате! Защото това е цялата работа: те дори да плащат не искат! Добавете и това към Вашето сравнение с Черна гора!\"   Това сравнение всъщност насочва към задължението на всички съюзници да отговорят на нападение срещу една държава-членка така, сякаш всички са нападнати. Съответният член от Хартата на НАТО беше задействан един-единствен път: след атентатите на 11-ти септември 2001 година. Тогава бяха нападнати САЩ, които отговориха с масирани бойни действия в Афганистан. По примера на Тръмп навремето ние всъщност трябваше да си кажем: \"САЩ ли? Това е един много голям народ с много силни хора. Много силни хора, много агресивни хора. Могат да станат много агресивни и тогава - честито, ето, че сме се наврели във военна интервенция!\" Не, не, няма страшно. Ние никога няма да сторим подобно нещо. Защото вижте само какво става в Черна гора!", "date": "2018.07.20", "title": "В главата на Тръмп: диви балканци разпалват Трета световна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384281-%D0%B2%D0%B0%D0%BD%D0%B3%D0%B0-%D0%B8-%D0%BB%D1%8E%D0%B4%D0%BC%D0%B8%D0%BB%D0%B0-%D0%B6%D0%B8%D0%B2%D0%BA%D0%BE%D0%B2%D0%B0,-%D0%B2%D0%B0%D0%BD%D0%B3%D0%B0-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%B2%D0%B0%D0%BD%D0%B3%D0%B0-%D0%B8-%D1%81%D0%B2%D0%B5%D1%82%D1%8A%D1%82", "text": "Твърди се, че е предрекла не само безчет лични съдби, но и ключови за цял свят събития. Ванга е една от най-необикновените фигури на 20 век, пише германският експерт К. Неринг и разказва  за отношенията ѝ с елитите в НРБ .             В ничията земя на световната история, в триъгълника между България, Гърция и Македония, прекарва живота си една от най-необикновените фигури на 20 век. Ванга приема в малката си двуетажна къща в Петрич хора от цял свят - и им пророкува бъдещето. При нея идват президенти, хора на изкуството, обикновени селяни. В началото само от България, по-късно от целия Източен блок, накрая от цял свят. Питат я за бъдещето си, за професионалната кариера, за болести, за Бог, за смъртта, за бъднините на човечеството.   Преди президентските избори през 1997 при Ванга идва и човек на име Петър Стоянов, който си е подсигурил ефектен телевизионен съпровод. „Ти ке си следващият президент на България, но си обграден с много лукави хора. (...) Как ке се справиш с това? Не, няма да можеш\", му казва тогава Ванга. И наистина: Петър Стоянов печели президентските избори, а Ванга се оказва права в съмнението си. Защото този президент не оставя някакъв сериозен отпечатък.   Пътят на Ванга   „Петричката врачка\" има видения още в младостта си. На 13-годишна възраст попада в буря, ранява се тежко и в крайна сметка ослепява. Тогава започва „да вижда\" по друг начин: до нея достигат свръхестествени и паранормални видения, има предчувствия, сънища и пророчества, облечени в метафори, като виденията ѝ са под силното влияние на православните образи и мистика.   През войната се омъжва за Димитър Гущеров. Младото семейство се премества в Петрич, където Ванга остава до края на живота си. Виденията ѝ се множат и постепенно добиват публичност. Вестниците и хорските приказки я правят все по-популярна - и в синхрон раздуват предсказанията ѝ. Поради което и до днес не се знае кое е вярно и кое - не.   Такава е и историята с царя. Роднини на Ванга разказват, че когато Борис Трети я посетил през 1941 година, тя му предсказала ранна смърт. И наистина: цар Борис умира съвършено неочаквано през 1943 година, непосредствено след среща с Хитлер.   После идват новите времена. Комунизмът тръгва да разчиства безпросветната християнска мистика: партията на мястото на поповете, социализъм вместо пророчества. Под ръководството на Комунистическата партия вече нямат никакво място не само Раят и Адът, но и всякакви абстрактни видения, пророчества и свръхестествени възможности. Така партията и ДС забраняват дейността на Ванга. Къщата ѝ е под наблюдение, посетителите се броят. До Петрич се пътува с открит лист, а хората, които искат да идат при Ванга, не получават такова разрешение. Държавна сигурност се опитва чрез съпруга ѝ да я убеди да зареже ясновидството. Но Ванга остава вярна на себе си: разговаря с всекиго, който идва в дома ѝ, отговаря на всеки един въпрос.   През 1960-те години натискът на режима върху този необичаен „враг\" постепенно отслабва. Ванга дори си намира един съвсем неочакван закрилник на най-високите етажи на комунистическата власт. Не кой да е, а самата Людмила Живкова, дъщеря на партийния и държавен ръководител Тодор Живков, се превръща в неин най-голям фен.   Людмила Живкова - детайл от монумента \"Камбаните\" край София   Людмила Живкова и нейната слабост към Ванга   Хората одумват Живкова колкото за тежненията ѝ към окултното, мистиката и спиритуализма, толкова и за привързаността ѝ към лукса. Дали ще е будизъм, кабала, древни изкуства или антикварни предмети - за дъщерята на Първия няма табута. В крайна сметка комунистическият елит сам си копае гроба, а Живкова се превръща в синоним на корупцията, шуробаджанащината и кухата пропаганда. Телохранителите от ДС, които осигуряват закрилата и обгрижването на елитните семейства, са длъжни да задоволяват дори най-ексцентричните желания.   През 1970-те години Живков издига дъщеря си до върховете на политическата йерархия. В партийните структури дори се говори, че иска да я нагласи за своя наследничка. В културната сфера са отменени някогашните стриктни политически ограничения, а според вкуса на Людмила Живкова на мода излиза сияйният български национализъм, гарниран с доза мистика. Квинтесенция на всичко това са организираните от нея помпозно-патриотични тържества по повод 1300-годишнината на България. Живкова впряга в своята каруца дори Държавна сигурност, която трябва да ѝ събира културни ценности от цялата страна и дори да ги краде от чужбина.   Към баба Ванга Людмила Живкова има особена слабост. Нейните видения подхождат на настроенията както сред обикновените българи, така и сред комунистическия елит. Защото този елит се намира в духовна и ценностна криза: за пред хората непрестанни клетви за вярност към социализма, а у дома всичко натъпкано със западни стоки, за чието набавяне са необходими все повече средства и дори престъпни машинации. Вече няма в какво да се вярва, религията е надмогната, а социализмът издъхва, тъй че добре дошли се оказват всякакви алтернативи, дори „паранормалното\".   В София Живкова основава „Институт по сугестология\" - дори самото име говори за псевдонаука. В този институт се документират и „изучават\" и пророчествата на Ванга. Под ръководството на известния психолог Георги Лозанов се търсят начини да се разбере с каква честота се сбъдват предсказанията на Ванга и в кои точно области тя познава най-често. Успоредно с това при пророчицата непрекъснато се устройват „частни аудиенции\" за Живкова и нейния антураж. Според твърденията на Лозанов, 80% от посетителите на Ванга казвали, че тя е познала бъдещето им.   Ванга - звезда и в СССР   Превъзнасяна от Живкова и нейните езотерични кръгове, Ванга в крайна сметка става звезда и в Съветския съюз. Обществените и културни симптоми там са същите като в България, а московската лечителка Джуна се превръща в руски аналог на българската баба Ванга. През 1981 година списание „Шпигел\" пише, че дори самият Брежнев за известно време се изправил на крака благодарение на „био-полетата\" на Джуна.   Покрай многообразните българо-съветски отношения при Ванга идват и високопоставени посетители от СССР. Роднини на пророчицата си спомнят, че през 1980-те години тя приема посетители по цял ден. Има списъци с чакащи, а държавата дори поема целия мениджмънт - разбира се, срещу малка такса. В края на 1970-те години са допуснати и първите телевизионни записи на нейните частни аудиенции. По-късно са направени още много документални филми за нея. А изреченото от Ванга пред камерата и до днес е всъщност най-благонадеждният източник за нейните видения.   Ванга през 1994 година   Когато през 1985 година Горбачов става Генерален секретар на ЦК на КПСС, Ванга заговаря за залеза на съветската империя. Но тази нейна мисъл не е особено оригинална - същото мислят по това време и редица политолози, които със сигурност не притежават ясновидски способности. А когато (като Ванга) имаш толкова много контакти с комунистическите елити, когато те ти споделят и най-интимните си въпроси, страхове и мисли, тогава целият политически обрат едва ли може много да те изненада.   Световно-политическият обрат в началото на 1990-те години ни най-малко не притъпява публичния ентусиазъм около Ванга. При нея започват да прииждат още повече журналисти, политици и търсачи на Смисъла. През 1990-те години Ванга предсказва на Дмитрий Медведев голяма политическа кариера. И ето: речено-сторено. \"... и невинна кръв ще се пролее като река\"   През 1989 от нея избликва още едно видение: \"Страх, страх! Американските братя ще паднат, накълвани от птици железни. Вълци ще вият в гората и невинна кръв ще се пролее като река\". Това предсказание е интерпретирано като видение за атентатите от 11 септември 2001 година. Впоследствие, разбира се. Твърди се също, че Ванга е „видяла\" и чернокож американски президент. Да, Барак Обаме беше избран за президент на САЩ, но пророчеството ѝ, че в Америка ще се стигне до втора гражданска война, така и не се сбъдна.   Когато умира през 1996 година, Вангелия Пандева Гущерова отдавна вече се е превърнала в медийно събитие. Дълбоко потънала в християнската мистика, тя финансира изграждането на православната черква „Света Петка Българска\". Пак по нейно желание къщата ѝ в Петрич се превръща в дом-музей. И до днес „Петричката врачка\" възбужда въображението на безчет хора. Филми, книги и сайтове в интернет проследяват нейните видения и се опитват да ги свържат с действително настъпили събития. Години след смъртта ѝ животът на Ванга доказва, че в кризисни времена „паранормалното\" се радва на отлична конюнктура.   Д-р Кристофер Неринг е директор на научния отдел към Германския музей на шпионажа в Берлин и автор на редица изследвания по темата за сътрудничеството между българската ДС и източногерманската ЩАЗИ.", "date": "2018.07.20", "title": "Ванга и Людмила Живкова, Ванга и българите, Ванга и светът"}
{"url": "http://www.classa.bg/%D1%81%D0%B2%D1%8F%D1%82/item/384282-%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%B2-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8", "text": "След като Ердоган превърна неправдата в правда, Турция ще затъва все по-надълбоко в блатото. Тежки времена очакват всички онези, които искат Турция да бъде демократична държава           От опита за преврат на 15 юли 2016 вече изминаха две години. Но той продължава да е недокрай изяснен. Оттогава насам Турция преживява същински кошмар. Кошмар, вкарал една толкова голяма страна и стотици хиляди нейни граждани във филм на ужасите: над 70 хиляди души бяха задържани неправомерно, повече от 121 хиляди държавни служители загубиха работата си с декрет. Правните основания за това бяха повече от спорни, а от политическа и обществено-правна гледна точка решенията изобщо не могат да бъдат оправдани. В много от случаите дори изобщо не бяха посочени причини за предприетите уволнения. И за какво ли да го правят, след като така или иначе в условията на извънредно положение никой не се интересува от правната страна на въпроса.   Извънредното положение помогна на управляващите да променят Турция по свой вкус. Но сега, след последните президентски избори правителството вече не се нуждае от извънредното положение. То може спокойно да се откаже от осмото му поред удължаване.   Но какво следва оттук нататък?   Ще се върне ли Турция сега към старата си, по-скоро лоша, отколкото добра, но все пак донякъде функционираща демократична система? Ще бъдат ли освободени неправомерно задържаните журналисти, политици, активисти и други напълно невинни турски граждани? Ще върнат ли на работа всички, които за една нощ загубиха работните си места, а заедно с тях и своето препитание? Ще могат ли хората отново да се възползват от правото си да демонстрират свободно?   Не, за съжаление нищо не говори за това. Защото Реджеп Ердоган най-после постигна целта си - да въведе президентската система на управление. Все още тази система, която му дава огромни правомощия, не се е утвърдила напълно. Вярно, че не само тайните служби, но и много други държавни институции вече ще бъдат подчинени пряко на държавния глава. И все пак Ердоган се нуждае от инструменти, с които да може да подминава правосъдието. Той се нуждае от лост, с помощта на който да попълни със свои хора овакантените места в обществения сектор и в държавния апарат. Лост, с който да може да задушава всяка възможна съпротива и протести и с който да запушва устата на опозицията. Подготвяният антитерористичен закон и правото на президента да издава декрети - това са инструментите за постигането на тези негови цели.   Проектът за нов антитерористичен закон превръща извънредното положение в \"дългосрочно нормално състояние\" в страната. Правата и свободите на гражданите ще бъдат допълнително орязани. Освен това новият закон ще даде право на Министерския съвет още 3 години да продължи да уволнява държавни служители, без да посочва конкретни причини за това. А Ердоган ще получи правото да продължи да управлява с декрети. С тях той ще може да прокарва включително закони по собствено усмотрение и в този смисъл вече няма да има нужда от парламента. Как неправдата стана правда   Но не е само законодателната власт. Президентът слага ръка и върху съдебната власт: Ердоган ще посочва еднолично 12 от общо 15-те конституционни съдии.   Гласът на свободните медии в Турция отдавна е замлъкнал. Над 130 журналисти са в затвора, 90 процента от медиите в страната са проправителствени и правят правителствена пропаганда.   Ердоган отдавна вече не се интересува от международните конвенции за човешките права, подписани и от Турция, и отказва да ги спазва. Нито пък се трогва от призивите за това Турция да се върне към пътя на демокрацията. Той превърна неправдата в правда и смята да продължи да управлява страната по този начин. Неговата цел е да направи Турция още по-консервативна и по-религиозна, да я затвори още повече за света и да я превърне в истински авторитарна държава. А самият той да се задържи колкото се може по-дълго на власт.   Турция затъва все по-надълбоко в блатото. И кошмарът ще продължи. Тежки времена очакват всички, които искат да видят Турция като истинска демократична държава.", "date": "2018.07.20", "title": "Кошмарът в Турция ще продължи"}
{"url": "http://www.classa.bg/%D1%81%D0%B2%D1%8F%D1%82/item/384283-%D0%BA%D0%B0%D0%BA-%D0%BC%D0%B0%D1%84%D0%B8%D1%8F%D1%82%D0%B0-%D1%83%D0%B1%D0%B8%D0%B2%D0%B0-%D0%B8%D0%B4%D0%B8%D0%BB%D0%B8%D1%8F%D1%82%D0%B0-%D0%B2-%D0%BD%D0%B0%D0%B9-%D1%8E%D0%B6%D0%BD%D0%B0%D1%82%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F", "text": "\"Чувстваме се така, сякаш живеем върху буре с барут\", казва кметът на Ла Линеа. От години населението на най-южната испанска провинция Кадис страда от мафиотските банди. Престъпността процъфтява,  туристи вече почти няма.             Телефонът на Франсиско Мена от андалуското селце Сан Роке не престава да звъни. Напоследък 58-годишният испанец е доста търсена личност. \"Току-що говорих с журналист от БиБиСи, който иска да ме интервюира. А в понеделник ще се срещам с испанския вътрешен министър\", казва мъжът с прошарените коси.   От повече от 20 години той се бори срещу търговията с дрога в родната си провинция Кадис - това е най-южната точка на Европа. Неговата организация \"Por tu seguridad, por la de todos\" (бълг.: \"За твоята сигурност и тази на всички\") помага на наркозависими да се измъкнат от блатото.   Франсиско Мена   Престъпност в пограничните райони   Всеки ден по плажовете на съседното градче Ла Линеа пристигат стотици килограми канабис от Мароко, доставени с бързи моторни лодки. А понякога дори и тонове. По думите на Мена, Испания се е превърнала в хотспот за наркотици. \"Не стига, че се борим с търговията с дрога от Латинска Америка и канабис от Мароко, ами освен това трябва да се борим и с контрабандата на цигари от Гибралтар\". Според него, за да бъде гарантирана сигурността в региона, са нужни още 400 полицаи.   Франсиско Мена разказва, че през март 2018 положението е ескалирало. Тогава дилъри на хашиш нападнали с камъни полицаи, които се опитали да им попречат да натоварят дрогата в паркиран на улицата джип. А след като марокански мафиотски бос е бил откаран в местната болница след акция на полицията, 30 маскирани членове на неговата банда го извадили оттам. \"Това вече много прилича на колумбийските наркокартели\", казва Мена. 58-годишният мъж е видимо притеснен. Той пуши цигара след цигара, непрестанно става от стола и обикаля около него. През юни 2017 година се стигна и до първата жертва във войната срещу организираната престъпност в пограничните райони: 46-годишен полицай беше прегазен на улицата в Гибралтар при преследване на група контрабандисти на цигари. В британската задморска територия една кутия цигари струва три евро, а в съседна Испания - пет евро. Този инцидент привлече вниманието на обществото към проблемите в района, които дълго време бяха ингонирани от правителстото в Мадрид.   Слънце, дрога и беднотия   В Ла Линеа безработицата е 35%. Улиците в 64-хилядния град са в безобразно състояние, мазилката на сградите се лющи, а автомобилният парк е безнадеждно остарял. Около три хиляди от жителите на Ла Линеа живеят от нелегални сделки и контрабанда.   Територията на морския проток е разпределена между стотина мафиотски босове, които са начело на най-малко 30 банди. Но не са само местните хора - и много мигранти от Африка безуспешно търсят препитание в района. \"Много от тях започват да помагат на наркодилърите, понеже нямат никаква друга перспектива\", казва Франсиско Мена.   Положението в региона се влошава систематично от новото хилядолетие насам. Дори туристите спряха да идват, по прекрасните плажове на Ла Линеа днес човек може да срещне единствено местни хора. И те обаче избягват да влизат в заведенията, тъй като и посред бял ден там наркоманите се дрогират необезпокоявано.   В края на 2017 в Кадис бяха открити близо 6 тона кокаин Кметът настоява за повече пари   Наскоро испанският вътрешен министър Фернандо Гранде-Марласка се увери сам колко тежко е положението. Когато на 9 юли той пристигна на посещение в Ла Линеа, на плажа се стигна до преследване на престъпници, в което се включи и един хеликоптер. \"Дилърите даже не чакат да се стъмни\", оплаква се кметът на града Хуан Франко. Той се надява, че вътрешният министър ще изпълни обещанието си и ще командирова 400 полицаи в района. Фернандо Гранде-Марласка вече подписа заповед за забрана на бързи моторни лодки, с които обикновено дрогата достига бреговете на Испания. В Гибралтар такава забрана действа още от 1995 година насам.   Ако човек се разходи по брега на Ла Линеа, няма как да не забележи запуснатите и изоставени имоти покрай плажовете. Някои от тях са заприличали на пасища за животни. Кметът е отчаян. \"На всяко друго място тези земи щяха да струват милиони евро. Но при днешните обстоятелства частните фирми не искат да инвестират тук\", казва той.   Лодка с бежанци тъкмо е стигнала до провинция Кадис   Нелегалната миграция през протока Гибралтар е другият дестабилизиращ фактор в региона. \"В момента Мароко се е превърнало в чакалня за хиляди африканци, които искат да се доберат до Европа. Тук, по най-южната граница на Стария континент, живеем с усещането, че се намираме върху буре с барут и никой не иска да ни помогне\", казва кметът на Ла Линеа.", "date": "2018.07.20", "title": "Как мафията убива идилията в най-южната испанска провинция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384275-%D1%88%D0%B5%D1%80-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BD%D0%B0-72-%D0%B3%D0%BE%D0%B4%D0%B8%D0%BD%D0%B8,-%D0%BD%D0%BE", "text": "През изминалите дни в лондонско кино се състоя премиерата на мюзикъла \"Мама Мия -2\", звездите традиционно дойдоха на събитието коя от коя по-хубава. Изпълнителната на една от главните роли Мерил Стрийп мина по червения килим в разкошна синя рокля на Marni. Аманда Сайфрийд, която играе дъщерята на героинята на Стрийп, се появи в строг, но съблазнителен костюм.         Но на премиерата недостижима по блясък и красота бе певицата Шер. Знаменитостта въобще не се притесняваше от своята напреднала възраст и дойде на мероприятието в пикантна рокля с дълбоко деколте. Визията си тя допълни с традиционните си големи букли.       За своите 72 години певицата изглежда превъзходно. някои казват, че Шер изглежда поне с 30 години по-млада. Знаменитостта често се оказва в центъра на вниманието именно благодарение на своя екстравагантен вид.     Когато тя бе попитана, как успява да се поддържа в отлична форма, тя отговори: \"Не пия, не пуша, не употребявам наркотици. Никога не съм правила каквото и да е от тези неща\".     Единствената слабост, пред която тя не може да устои, това е шоколадът. Изпълнителката и в момента активно се занимава със спорт, храни се здравословно.  ", "date": "2018.07.20", "title": "Шер може да е на 72-години, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384276-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%8E%D0%BB%D0%B8", "text": "ОВЕН ( 21 март - 20 април ) Очакват ви най-различни контакти, както в бизнес, така и в романтичен план. Основното е, да не смесвате истинските приятели с тези, с които е необходимо да работите в един екип. Финансовата сфера, ще ви носи много радост. Ще може да си купите всичко което искате и да спестите част от парите за почивка. Ако това време не е далеч, погрижете се за резервация. ТЕЛЕЦ ( 21 април - 21 май )  Днес, трябва да сте много внимателни когато подписвате документи. Бъдете старателни, четете всичко по-два пъти, опитайте се да вършите работата си перфектно. Отлично ще се развиват въпроси, свързани с покупка на недвижими имоти, наследство и данъчни плащания. Вечерта, ще се почувствате уморени, но и удовлетворени от добре свършената работа. БЛИЗНАЦИ ( 22 май - 21 Юни ) Днес, не ви очаква скучен ден, ще трябва да шофирате или да говорите без спир. Само, не пропускайте обяда. В противен случай, гастрита, ще напомни за себе си. Проблемите с финансите ще решите толкова бързо, че до вечерта личната ви сметка ще бъде попълнена. Може приятел да ви върне дълг, а любимия да ви даде подарък.   РАК ( 22 юни - 23 юли ) Днес ви очакват доста разходи. Някои от тях ще бъдат свързани с дългове, други с битови проблеми, а трети с плащане на сметки. Добре е, че имате отделени пари, в противен случай може да останете абсолютно без нищо. В любовта, има шанс да се запознаете със симпатичен човек, но само ако поемете инициативата в свои ръце. ЛЪВ ( 24 юли - 23 август ) Пазете се от физическо натоварване. Ако надцените способностите си в спорта или докато работите в градината, то определено ще стигнете до болница. От финансовите проблеми, ще ви отърве богат приятел. Вместо да се жалвате от съдбата, намерете си допълнителна работа. Между другото, огледайте се в интернет. ДЕВА ( 24-ти август - 23 септември ) Личният живот, ще ви тревожи много повече отколкото бизнес задачите. Всичките ви мисли, ще се въртят около това как да поправите взаимоотношенията с любимия човек. Днес, е по-добре да изключите активния спорт и физическата работа. Ако се появи малка сума пари, изхарчете я за себе си. ВЕЗНИ( 24 септември - 23 октомври) Днес, се препоръчва да сте много внимателни и това се отнася до всичко, което решите да направите. Дори да решите да местите мебели или да храните животни в зоологическата градина, бъдете предпазливи. От каране на велосипед или скутер и особено от пътуване на дълги разстояния, най-добре се откажете.   СКОРПИОН ( 24 октомври - 22 Ноември ) Ще имате шанс, лесно и бързо да възобновите минали бизнес връзки. Освен това, за вас това е най-удобният вариант да започнете собствен бизнес. С финансовите инвестиции не бързайте. Това може да почака, докато не приключите с всички документи за фирмата си Вечерта е възможен спор с някой от близките.   СТРЕЛЕЦ ( 23 Ноември - 21 Декември ) Днес, се препоръчва да се заемете с външния си вид. Добре ли изглеждате? Е, ако не, веднага се заемете с фигурата си. Посетете козметик, ако забележите бръчки на очарователното си лице. В любовта очаквайте много приятни моменти и море от емоции. Може би, най-накрая сте срещнали \"вашият\" човек. КОЗИРОГ (22 Декември - 20 януари ) По-добре се погрижете за себе си и за вашият портфейл, а не бягайте да помагате на другите. Повярвайте, в отговор на вашата щедрост, може да получите само едно недоволство или ирония. Силният скок във финансовата сфера, ще ви позволи да станете по-уверени и да придобиете някаква нова техника.  ВОДОЛЕЙ ( 21 януари -  19  февруари ) Днес, не ви очаква идеален ден, но и сериозни катаклизми не се очертават. Всичко ще е гладко и тихо, докато вие сами не избухнете заради липсата на пари. Може да промените ситуацията, но бъдете внимателни. Това означава, без големи кредити и заеми. Приятна среща очаква вечерта необвързаните, в неформална атмосфера.   РИБИ ( 20 февруари - 20 март ) Днес, ще усетите осезаемо, истинските грижи на любимия човек за вас. И това няма да е игра на чувства, а почти майчинска загриженост. Денят е добър за отдих сред природата, гледане на филм или забавления. Колкото по-културно и информативно проведете времето, толкова по-дълго ще запазите оптимистичното си настроение.", "date": "2018.07.20", "title": "Дневен хороскоп 20 юли"}
{"url": "http://www.classa.bg/%D1%81%D0%B2%D1%8F%D1%82/item/384277-%D0%B8%D0%B7-%D0%B1%D0%B5%D1%82%D0%BE%D0%BD%D0%BD%D0%B8%D1%82%D0%B5-%D1%87%D1%83%D0%B4%D0%BE%D0%B2%D0%B8%D1%89%D0%B0-%D0%BE%D1%82-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BC%D0%B8%D0%BD%D0%B0%D0%BB%D0%BE-%D0%BD%D0%B0-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F", "text": "На 1 януари 1967-а година Югославия отваря границите си за останалата част от света. От тази дата нататък чуждестранни посетители могат да влизат в социалистическата държава без специална виза за целта.   Туристическите компании, особено тези в Западна Европа, се подготвят да превозват десетки хиляди отпускари с бледи лица към целунатите от слънцето брегове на Адриатическо море.   Със скоростта на светлината започват да изникват нови и нови хотели.   Това, което се оказва наистина забележително обаче, са мащабите и архитектурната амбиция, вложени в новите хотелски комплекси в страната. Много често техният капацитет се оказва малко по-малък от населението на градовете, в които се намират.   Сред най-грандиозните образци на този тип строителство е хотел \"Халудово\", разположен на брега на адриатическия остров Кърк (днешна Хърватия). Първият инвеститор в комплекса е роденият в Бруклин издател на списание Penthouse - Боб Гучионе.     Хотелът отваря врати през 1972-а, а вътре питиетата се сервират от оскъдно облечени \"котенца\" като излезли от страниците на Penthouse.   Мястото е скъпо, хедонистично и крещящо сексистко дори и по занижените стандарти на онази епоха.   Неговата пищна, енергична архитектура напомня на снимачна площадка от филм за Джеймс Бонд. И всичко това - в социалистическа държава.   \"Халудово\" фалира година след откриването си. Открит е наново под държавен контрол, за да не попадне в ръцете на друг разточителен собственик като Гучионе, но е силно засегнат от ужасяващата югославска война, която избухва през 1991-а.   Мястото е превърнато в бежански лагер, а през 1995-а по време на масовата приватизация в Хърватия е продадено. Шест години по-късно комплексът отново е изоставен.       Оттогава хотелът стои празен, а бравурната му архитектура бавно се разпада до гледка, която някои ърбън фотографи обожават.   Из цяла Югославия други паметници, които показват привидно противоречивите ценности на краткотрайно просъществувалата конфедерация на Тито, имат същата съдба.    Амбициозни конгресни зали и мемориали на комунистическите партизани са опустошени от войната и изглеждат неадекватно за времето след разпада на Югославия.   Високо в гъсто залесените части на национален парк Сутиеска на днешната граница между Босна и Херцеговина и Черна гора се извисява чифт удивително абстрактни бетонни крила.   Те са дело на скулптура Миодраг Жикович и са направени според архитектурните мащаби от 70-те години на XX-ти век. Паметникът е в чест на битката при Сутиеска. Именно там Тито успява да разгърне една от най-мащабните си офанзиви срещу нацистка Германия.   Всяка година хиляди югославяни са отдавали чест на убитите 7000 партизани. Някога белите бетонни скулптури сега са самотни. И доста почернели.     Хора, които ясно си спомнят онова време, трият графити, често не особено успешно.    Свлачище от по-рано през тази година допълнително нанася щети по паметника, а мемориалната зала под \"крилата\" на Жикович е белязана от вандали.   Проектирана от архитекта Ранко Радович и отворила врати през 1975-а, Мемориалната къща е сграда като никоя друга. Тя е съставена от свързани в сложна последователност пирамидални елементи, вдъхновени от къщите на овчарите в планинските райони.   Вътре обаче слънчевите пространства са празни - съдържанието им е разграбено в периода 1992-1995-а. Стенописите, изобразяващи сцени от партизанската освободителна война, са замазани с графити. Добре е да внимавате къде стъпвате. Извън утъпканите пътеки все още има противопехотни мини, остатък от 90-те. Всяка година спокойствието в Долината на героите, както и животът на нейните вълци, орли и елени, са нарушени от летен рок-фестивал.   Извънредно нестандартното творчество на Югославия и смелата бетонна архитектура със своите мемориали, граждански центрове, музеи и жилищни комплекси просъществуват за кратко.     От този месец обаче в нюйоркския Музей на модерното изкуство започва изложба на име \"Към бетонната утопия\", посветена на архитектурата на Югославия в периода 1948-1980-а. Това изглежда като подходящо място. Югославия на Тито, макар и авторитарна в своята същност, се е опитвала да намери трети път - компромис между стриктния съветски социализъм и упойващото чувство за свобода в поствоенна Америка.   А Музеят на модерното изкуство на Ню Йорк е организирал две изложби в Белград, посветени на американската архитектура.   На изложението в Брюксел от 1958-а например югославският павилион, стратегически разположен далеч от тези на Съветския блок, представлява красива и лека конструкция от стъкло с широки входове и елегантни стълби.   Той е брилянтен \"отговор\" на тежкия съветски соцреализъм.   Новата югославска архитектура, реализирана най-вече с евтиния и податлив на обработка бетон, от своя страна е била смел начин да се изразят разликите между отделните републики и техните култури с въображение и енергичност.   Дали тези държави ще оценят качествата й? Дали хотел \"Халудово\" ще отвори отново врати? Само времето и новата страст към тези бетонни чудовища ще покажат...", "date": "2018.07.20", "title": "Из бетонните чудовища от социалистическото минало на Югославия"}
{"url": "http://www.classa.bg/%D1%81%D0%B2%D1%8F%D1%82/item/384278-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B0%D1%82%D0%B0-%D0%B2-%D1%81%D0%B0%D1%89-%D0%BC%D0%B0%D1%80%D0%B8%D1%8F-%D0%B1%D1%83%D1%82%D0%B8%D0%BD%D0%B0-%E2%80%93-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D1%81%D0%B5%D0%BA%D1%81,-%D0%B8%D0%B7%D0%BC%D0%B0%D0%BC%D0%B8-%D0%B8-%D1%88%D0%BF%D0%B8%D0%BE%D0%BD%D0%B0%D0%B6", "text": "Двадесет и девет годишната активистка, защитничка на правото да се носи оръжие Мария Бутина, заподозряна, че е руски таен агент, вероятно е контактувала със сътрудници на Кремъл, докато е живеела в САЩ. Това обяви вчера прокуратурата, обвинявайки Бутина, че е използвала секс и измама, за да си изгради връзки с влиятелни хора.   Мария Бутина е била заснета от ФБР да вечеря на четири очи със заподозрян в шпионаж руски дипломат в седмиците преди заминаването му от САЩ миналия март. Освен това е разполагала с контактите на хора, които разследващите смятат за служители на руската Федерална служба за сигурност (ФСС), наследница на КГБ.   Обвиненията допълват образа на рускинята, за която министерството на правосъдието твърди, че тайно е създала неофициални канали за комуникация с Кремъл, че се е внедрила в американски политически организации като Националната асоциация на притежателите на огнестрелно оръжие и е събирала информация за високопоставен руски служител, на когото е докладвала.   Според прокуратурата тя е имала интимна връзка с американски политически функционер и е предложила секс на друг срещу пост в организация със специални интереси.   В съдебните документи не са посочени имената нито на лицата, нито на организацията.   Бутина я очаква процес по обвинения в заговор и шпионаж в полза на Русия. По време на съдебно заседание вчера тя пледира, че е невинна, а поради опасност от бягство съдията Дебра Робинсън постанови оставането й в ареста, докато трае делото.   След заседанието адвокатът на Бутина Робърт Дрискол заяви пред журналисти, че клиентката му уважава решението на съда, но е абсолютно несъгласна с него.   „Тя знаеше, че срещу нея от месеци се води криминално разследване и не опита да избяга“, каза Дрискол, посочвайки, че Бутина не е руски агент, а „млада студентка, която се опитва да се развива в САЩ“.   Позовавайки се на връзките й с разузнаването, правителството обяви, че юридическият статут на Бутина в Съединените щати е основан на „измама“, тъй като студентската й виза и записването й в американски университет били прикритие за тайната й дейност. Освен това имало голям риск тя да избяга от САЩ.   Бутина бе арестувана през уикенда, след като се появили признаци, че има намерение да напусне района на Вашингтон, а вероятно и страната. Договорът за наем на квартирата й изтичал по-късно този месец, вещите й вече били приготвени по времето на ареста, била подала и молба за виза, позволяваща й да пътува от и за САЩ.   От материалите по делото се разбира, че „като се изключат американците, които се е опитала да използва и да им влияе“, личните й връзки са само с хора от Русия.   „Тя има сериозен мотив да избяга“, заяви на заседанието помощник-федералният прокурор Ерик Кенърсън.   Той разкри, че правителството е било силно обезпокоено Бутина да не опита да избяга от САЩ, използвайки руски дипломатически сгради и превозни средства. В такъв случай американските власти биха били безсилни да я спрат заради защитата, която осигурява дипломатическия имунитет. Съединените щати нямат договор за екстрадиция с Русия, отбелязва Кенърсън.   На заседанието прокурорите показаха снимка, на която Бутина вечеря с човек, който според тях е заподозрян във връзки с руското разузнаване. Освен това те цитираха намерени в дома й бележки, в които се споменава евентуално предложение за работа от ФСС. Отбелязаха и че е била фотографирана в присъствието на руски дипломати, сред които и бившият посланик на Русия в САЩ Сергей Кисляк.   Прокуратурата посочи, че Бутина е смятана за агент под прикритие и от руския служител, с когото е контактувала. Открити от ФБР негови текстови съобщения показват, че той я е сравнявал с Анна Чапман – арестуваната през 2010 г. рускиня, депортирана впоследствие в резултат на размяна на затворници.   През март 2017 г., след като Бутина влезе в новините, руският служител написал: „Поклонниците ти вече молят ли те за автограф? Ти засенчи Анна Чапман. Тя позираше с пистолети играчки, а теб те показват с истински“.   Бутина и служителят си пишели директно в Туитър. Писали си и месец преди американските президентски избори, когато Бутина заявила, че разбира, че „всичко трябва да бъде спокойно и внимателно“.   Разговаряли и на 20 януари 2017 г., когато Бутина изпратила на служителя своя снимка, на която се намира близо до Капитолия на САЩ на деня, в който Доналд Тръмп встъпи в длъжност като президент. Служителят написал: „Ти си смело момиче! Какво мога да кажа!“, а Бутина отговорила: „Добри учители!“.   Властите не назоваха руския служител, но на вчерашното съдебно заседание Дрискол заяви, че това е Александър Торшин – бивш депутат, който сега заема висок пост в Централната банка на Руската федерация.   Торшин, който през 2012 г. стана пожизнен член на Националната асоциация на притежателите на огнестрелно оръжие, фигурираше в групата на руските олигарси и служители, срещу които финансовото министерство на САЩ въведе санкции заради връзките им с руския президент Владимир Путин и ролята им в „осъществяването на злонамерените действия на Русия“.   По време на заседанието Дрискол заяви, че Бутина е станала „известна“ в Русия с дейността си на защитник на правото да се носи оръжие, преди да дойде в САЩ, и е развила законни отношения с оръжейната асоциация чрез тази си дейност и посредством Торшин, когото адвокатът описа като неин ментор. Асоциацията не коментира обвиненията срещу Бутина.   Дрискол определи делото срещу нея като „маловажно“ и увери, че прокуратурата греши с предположението си, че сега тя ще избяга от страната. Той подчерта, че Бутина е съдействала на Комитета по разузнаването към Сената на американския Конгрес, че е била отразена изключително подробно в медиите и претърсена по издадена срещу нея заповед преди месеци, но не се е опитала да напусне САЩ.   Дрискол разкри, че Бутина е предложила да помогне на правителството по друго водено от федералната прокуратура разследване в Южна Дакота срещу нейния приятел, наричан в съдебните материали „Американец номер едно“. Прокуратурата потвърди в съда, че има такова разследване, но не разкри допълнителни подробности, освен факта, че то не е свързано с обвиненията, повдигнати срещу Бутина във Вашингтон.   Твърденията на прокурорите са, че Бутина е използвала връзката си с неназования американски политически функционер, с когото са живеели заедно, „просто като необходим аспект“ на тайните си дейности в полза на Русия.   Властите заявиха, че отношенията с него не бива да бъдат разглеждани като „силна връзка“ със САЩ, посочвайки че тя е „предлагала секс и на човек, различен от „американец номер едно“, в замяна на позиция в лобистка организация“.", "date": "2018.07.20", "title": "Арестуваната в САЩ Мария Бутина – история за секс, измами и шпионаж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384274-%D0%BF%D1%80%D0%B8%D0%BA%D0%B0%D0%B7%D0%BD%D0%B0%D1%82%D0%B0-%D0%B1%D0%B5%D0%BB%D0%BE%D1%80%D1%83%D1%81%D0%BA%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0", "text": "Красавицата Мария Василевич, която грабна титлата \"Мис Беларус\" не спира да смайва почитателите си. Снимките й събират милиони харесвания, а феновете й не спират да се интересуват за личността и хобитата на девойката. Брюнетката, която получи специално предложение от беларуския президент Александър Лукашенко - а именно да влезе в колхоз \"Родина\" в Мигильовска област, като доячка, за да привлича млади колхозници, призна, че обожава да рисува и го прави винаги, когато има свободно време.  Както БЛИЦ вече писа Мария все още не е отговорила на предложението на държавния глава. Тя е завършила икономика и вече работи по специалността си. Това не е всичко, красавицата непрестанно получава предложения за реклами от фирми от цял свят.    Мария сама издава, че когато е била малка, е била комплексирана от високия си ръст, но в момента, това е едно от нещата, които много харесва у себе си. [null] През есента девойката ще представи страната си на конкурса \"Мис Свят\".                ", "date": "2018.07.20", "title": "Приказната белоруска красавица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384272-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B5-%D0%B2%D0%B5%D1%87%D0%B5-%D0%B1%D0%B0%D0%B1%D0%B0", "text": "Когато Ярелис Руиз от Флорида отива на разходка с двете си дъщери те постоянно я бъркат с тяхна сестра. 38-годишната жена дори наскоро стана баба и има двама внуци, по-големият от които е на 3 г., съобщава The Sun.      Самият Руиз родила най-голямата си дъщеря, когато била на 16 години. В момента момичето вече е на 23. Второто й дете е родено две години по-късно. Сега непознати често се обръщат след тях, без дори да подозират, че Руиз е майката на тези две красиви момичета и за капак има и 16-годишен син.      \"Хората винаги мислят, че съм по-млада и че внуците ми са мои деца. Много момчета ми пращат съобщения в Instagram и Facebook, опитвайки да се запознаят с мен. Но те просто отказват да повярват, когато им казвам, че са на възрастта на моите дъщери\", споделя Руиз.     След като Руиз се разделя с бащата на децата си, жената започна връзка с 34-годишен изпълнител, който се смее на младите момчета, опитващи се да привлекат вниманието на любимата му.      \"Наскоро посетихме клуб за 21-ия рожден ден на дъщеря ми и приятелите й не вярваха, че съм майка й. Когато децата бяха малки и ги водех на училище, съучениците им мислеха по същия начин\", казва жената.      Но животът на Руиз не винаги е бил толкова радостен. Жената имала трудно време, когато забременяла в гимназията. В резултат на това тя ходила с детето в часовете, а след тях работела на две работни места, за да изкарва прехраната си в колежа.      Руиз също признава, че тя няма специален режим и тайни за красота. Всеки ден поставя на лицето си кокосово масло и билката хамамелис като тоник.", "date": "2018.07.20", "title": "Невероятна красавица е вече баба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384273-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D1%82%D0%B2%D1%8A%D1%80%D0%B4%D0%B5%D0%BD%D0%B8%D0%B5-%D0%B7%D0%B0-%D0%BC%D0%B0%D1%81%D1%82%D1%83%D1%80%D0%B1%D0%B0%D1%86%D0%B8%D1%8F%D1%82%D0%B0", "text": "Британски учен направи много любопитно твърдение за редовната мастурбацията и това как влияе тя на организма ни.   Експертът, на име Шон Стивънсън\", е автор на книги за почивката и съня.   Стивънсън твърди, че редовното самозадоволяване активира \"хормонален коктейл\". Този коктейл е изключително полезен за здравето.     От заключенията на британеца става ясно, че тези хормони понижават нивата на кортизол в организма, намаляват осезаемо стреса и помагат за съня.   Специалистът подчертава, че оргазмите трябва да бъдат разпределяни във времето./  ", "date": "2018.07.20", "title": "Сензационно твърдение за мастурбацията!"}
