{"url": "http://www.classa.bg/%D1%81%D0%B2%D1%8F%D1%82/item/393174-%D1%86%D0%B8%D0%BF%D1%80%D0%B0%D1%81-%D0%BE%D0%B1%D1%8F%D0%B2%D0%B8,-%D1%87%D0%B5-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%BA%D0%BE%D1%80%D0%BE", "text": "Гръцкият премиер Алексис Ципрас заяви, че в скоро време ще посети Северна Македония, предаде ТАСС. Той отбеляза, че Атина и Скопие вече са съседи, които се стремят към дружба, сътрудничество и солидарност и служат за пример не само на Балканите и в Европа, но и в целия свят.     Изявлението на премиера беше направено по време на Делфийския икономически форум, който продължава до утре.  Ципрас съобщи още, че двете страни ще създадат Висш съвет за сътрудничество, който да помогне за задъбочаването на взаимодействието в редица области от общ интерес като туризъм, енергетика, култура или военната и полицейската сфера.    ", "date": "2019.03.02", "title": "Ципрас обяви, че ще посети Северна Македония скоро"}
{"url": "http://www.classa.bg/%D1%81%D0%B2%D1%8F%D1%82/item/393169-%D1%81%D1%82%D0%B0%D0%BD%D0%B0-%D0%B7%D0%B0%D1%80%D0%B0%D0%B7%D0%BD%D0%BE-%D0%B0%D0%BB%D0%B5%D1%85%D0%B0%D0%BD%D0%B4%D1%80%D0%BE-%D0%BC%D1%83%D0%BD%D1%8C%D0%BE%D1%81-%D1%81%D0%B5-%D1%81%D0%B0%D0%BC%D0%BE%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Колумбиецът Алехандро Муньос, украсен с реплика на президентската лента, се обяви за президент на тази страна и извика: \"Първият акт на правителството ми е да обявим мир\". Това се случи на демонстрация против срещата на групата на Лима в двореца Сан Карлос, в Богота, където участваха и самопровъзгласеният \"президент\" на Венецуела, Хуан Гуайдо и вицепрезидентът на Съединените щати, Майк Пенс. От група хора, протестиращи пред двореца с надписи „Не на войната\", първо се чу възглас: „Дюк не ме представлява\", отнасящ се за колумбийския президент, домакин на срещата. Самопровъзгласилият се президент на Колумбия, в своята импровизирана реч каза: \"Да на мира, не на войната, не на трафика на наркотици и на неолиберализма\", докато демонстрантите около него избухнаха в аплодисменти. \"Искаме армия за мир, а не за война\", каза Муньос. През предходната седмица командирите на Южното командване на САЩ и на колумбийската армия проведоха срещи за разрешаване на проблема с \"хуманитарната помощ\" на Венецуела, което предизвика напрежение и спекулации за евентуална подкрепа на Колумбия за военни действия срещу Венецуела. Муньос също така каза, че първото му \"международно действие ще бъде да уреди с американското правителство да изтегли военните си бази от Колумбия\". През 2009 г. тогавашният президент Алваро Урибе подписа военно споразумение с американския си колега Барак Обама, \"за борба с тероризма и наркотрафика\", въпреки отказа на съседни страни като Венецуела и Еквадор. Между насърчителните възгласи от множеството и записите с мобилни телефони, Муньос изпрати послание към САЩ: \"Те трябва да направят истинска демокрация, зад всеки техен президент има по една война\". \"Демокрацията и техният велик работен и артистичен народ трябва да свалят тези президенти, тези Тръмп, тези Буш.\" По подобен начин той обяви необходимостта от \"спешна хуманитарна помощ за САЩ, защото те са най-големият потребител на наркотици на планетата\", както сам призна бившия държавен секретар Рекс Тилерсън, при пътуване до Перу. Попитан от един от присъстващите, кога ще бъде назначен нов колумбийски посланик във Вашингтон, той каза, че вече е там, представен от милионите колумбийци, които работят в тази страна. Интересно ще бъде да се наблюдават официалните реакции на Вашингтон и някои правителства, експресно признали самообявилия се за президент на Венецуела Хуан Гуайдо. Аналогията на действията на Муньос със събитията във Венецуела дотук е пълна, но ако се появят разлики в реакциите – истината ще се разкрие в цялата си зловеща същност.", "date": "2019.03.02", "title": "Стана заразно: Алехандро Муньос  се самообяви за \"президент\" на Колумбия"}
{"url": "http://www.classa.bg/%D1%81%D0%B2%D1%8F%D1%82/item/393170-the-new-york-times-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B3%D0%B0%D0%B7-%D0%B2%D0%B5%D1%89%D0%B0%D0%B5-%D0%BD%D0%B0-%D0%BF%D0%BE%D0%BB%D1%88%D0%B0-%D0%BA%D1%80%D0%B0%D0%B9-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BE%D1%82-%D1%80%D1%83%D1%81%D0%B8%D1%8F", "text": "газ, доставян в Полша от САЩ, Катар и Норвегия, не само ще помогне на милиони полски домове да получат светлина и топлина, но и представлява важна геополитическа стратегия. Според The New York Times, ако доставчиците не я разочароват, Полша ще има повече от достатъчно газ, за ​​да се отърве от зависимостта от руското гориво.     Огромни танкери влизат в полското пристанище Свиноуйсце в Балтийско море два пъти месечно. Те транспортират втечнен природен газ от производители в Катар, Норвегия и - все по-често - от САЩ. Според The New York Times, това гориво не само ще спомогне за осигуряването на светлина и топлина на милиони домове в Полша, но и представлява важна геополитическа стратегия: Полша възнамерява да прекрати зависимостта си от руската енергия. Полша е открила готов заместител на руското гориво под формата на САЩ, които имат големи запаси от природен газ. Американските компании вече имат договори за десетилетия и обещават да предоставят на Полша обем газ, равен на половината от сегашния им внос на синьото гориво. „Когато Полша получи избор на доставчици и печеливши търговски споразумения, тя с радост придоби американската продукция”, заяви Дейвид Голдуин, ръководител на консултантската компания Goldwyn Global Strategies. Решителността на Полша е неразривно свързана с пристанището Свиноуйсце. Спирането на доставките през 2009 г., причинено от разногласия между Русия и Украйна, послужи като стимул за Полша да изгради терминал. Днес, благодарение на това пристанище, отношенията на Полша с Русия вече се формират наново. Газовите доставки от Катар започнаха през 2015 г., допълнени от еднократни доставки от производители като Норвегия и САЩ. През последните шест месеца три американски компании са подписали дългосрочни споразумения с Полша. И ако с всички доставчици на газ се изградят успешни отношения, Полша ще има повече от достатъчно газ, за да замени обема, доставян от „Газпром” днес.    ", "date": "2019.03.02", "title": "The New York Times: Американският газ вещае на Полша край на енергийната зависимост от Русия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393171-%D0%B8%D1%81%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%82%D1%8A%D1%80%D1%81%D0%B8-%D0%B1%D0%B0%D0%BB%D0%B0%D0%BD%D1%81-%D0%B8%D0%BB%D0%B8-%D0%BF%D0%B5%D1%87%D0%B5%D0%BB%D0%B8-%D0%B2%D1%80%D0%B5%D0%BC%D0%B5-%D0%B4%D0%BF%D1%81-%D0%B4%D1%8A%D1%80%D0%B6%D0%B8-%D0%BA%D0%BB%D1%8E%D1%87%D0%B0-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец февруари 2019   година под заглавие:    БЪЛГАРИЯ - ПОЛЕ НА СБЛЪСЪК МЕЖДУ САЩ И РУСИЯ. ИЗБОРНИТЕ ПРАВИЛА РАЗПАЛИХА ПОЛИТИЧЕСКА КРИЗА   ПРЕМИЕРЪТ - С ТРУДЕН БАЛАНС ВЪВ ВЪНШНАТА ПОЛИТИКА   ГЕРБ - С АВТОГОЛ ТРИ МЕСЕЦА ПРЕДИ ЕВРОПЕЙСКИЯ ВОТ   БСП НАПУСНАХА ПАРЛАМЕНТА. РИСКОВ ИЛИ СТРАТЕГИЧЕСКИ ХОД   ОБЕДИНЕНИТЕ ПАТРИОТИ – С ОКОНЧАТЕЛЕН РАЗВОД   ДПС ДЪРЖИ КЛЮЧА ЗА ОЦЕЛЯВАНЕТО НА ВЛАСТТА   КОНФЕРЕНЦИЯТА ПО СИГУРНОСТТА В МЮНХЕН – РАЗДЕЛЕНИЯТА ОСТАВАТ, ТРЕВОГИТЕ РАСТАТ   Ето резюме от ОСНОВНИ ИЗВОДИ И ПРОГНОЗИ:  Глобалната политическа среда става все по-нестабилна.По признанието на генералния секретар на ООН международната система за  контрол на оръжията се срива.    Големите държави търсят терени да  демонстриратсилата си и да показват надмощието си в сферата  на търговията, енергетиката, сигурността, дипломацията.    Това  води до влошаване на световните икономически перспективи.   Всичко изброено в най-голяма степен засяга Европейския съюз и Балканите . Евросъюзът вече е в режим на предизборна кампания като тонът,  различията, цялостната динамика ще се изострят с приближаването  на изборите за Европейски парламент през май 2019. Югоизточна Европа, почти навсякъде в региона, е обхваната от  политическа нестабилност по универсални теми „забравени“ от 80- те и 90-те години , при които опозиционни движения се борят за граждански права като честни избори, свободни медии, независимо правосъдие, плурализъм, демокрация. Опозиционните партии в Албания,  България, Сърбия напуснаха съответните парламенти. Албанските депутати се отказаха от местата си с искане за незабавни избори. Сърбия е залята вече трети месец от непрестанни протести.      В Румъния  президент и опозиция заедно се борят за запазване на независимостта  на съдебната система и гражданския контрол в политиката. Управляващите в Гърция поддържат съвсем крехко мнозинство, Преспанският договор не се приема добре в обществото, а опозицията има рейтинг три пъти по-висок от този на водещата партия Сириза.  В този паневропейски и регионален контекст е важно да се подчер тае, че новите разделения нямат нищо общо със старата ос „ляво- дясно“.  В идеен и идеологически смисъл те вече не означават почти  нищо, а са само остатъчни етикети.   Политиката се атомизира по оста статукво-промяна.    Първото иска стабилност, устойчивост, надграждане, а второто - смяна на лица, правила, модели и системи.    На този фон България не е изключение. Политическата динамика се  изостри още повече.  За това повлияха както приближаващите избори,  хетерогенния и труден за дефиниране субект „управляващо мнозинство“ и най-вече - опитите за промяна на Изборното законодателство  към рестриктивна откъм граждански права и прозрачност на изборния  процес посока.   Българската опозиционна левица напусна парламента в знак на протест . Не на последно място, за изостряне на ситуацията  през изминалия месец повлия импортът на външни теми и интереси,  които нямат особено общо с мястото на България в ЕС, икономическите и социални показатели – Венецуела.   Правителството работи във все по-тежка външна и вътрешна обстановка.  Натискът върху България по геополитическия вектор нараства, а това катализира разделение и в управляващата конфигурация. Все по-често се чуват ултиматуми в рамките на голямата коалиция.  Борисов търси баланс или печели време. Това става все по-трудно в условията на остър геополитически сблъсък  и на демонстрираната решителност на САЩ да поставят региона под свой контрол. Отчетливите им съюзници в тази посока са Украйна и Румъния.  България затъва в огромния проблем за икономиката си с демограф ската криза,  която се разразява с много бързи темпове – от една страна поради по-високата смъртност, а от друга - поради сериозната емиграция, която продължава да се увеличава. Според доклад на МВФ за България населението в работоспособна възраст за периода 2015-2025 г. ще намалее с 12%, докато коефициентът на зависимост – отношението на хората в пенсионна възраст към работещите, ще се увеличи с 7%.  Дефицитът на кадри ще продължи да разтваря ножицата в ни вото на заплащане и неравенство в България.    Все повече ефектът  от намаляващото население в активна възраст влияе върху отчитането на заетостта.  Публикуваната за обществено обсъждане Национална стратегия за  детето  може да се определи като част от опитите за заличаване на  идентичност – сексуална, национална, родствена. Налице са проявленията на сблъсъка либерализъм-консерватизъм. Под предлог за защита на децата от насилие има оправдан риск от тяхната „насилствена  институционализация“ и разграждане на семейството и семейните  връзки. Отварянето за поправки на Изборния кодекс от страна на ГЕРБ  беше политическа грешка,  която доведе до рязко влошаване на институционалната среда и разпали мини-политическа криза.  Остава огромно съмнение в обществото, че значителна част  от законите и измененията по тях са плод на лобизъм,  прокарване  на корпоративни и бизнес интереси - без обществено обсъждане,  между двете гласувания и с неизвестно авторство. Намесата на Борисов за отмяна на изборните промени  показа три неща: първо - инстинктите му за улавяне на обществените настроения работят напълно, второ - има разминаване между него и парламентарната група по редица въпроси и трето - той запазва контрола върху партията и парламентарната є група, въпреки нейното негодуване.  С така предложените  изборни промени е премината една граница,  което катализира съпротива от всички посоки.   Има опасност от  делегитимиране на изборния процес. Гражданският контрол, участието на гражданите в процеса на  вземане на решения върху работата на парламента иправителство то е сведен до минимум.  Гражданските реакции са непоследователни,  плахи, закъснели и вели.  Стигаме до ситуации, при които президентът да се вслушва в техни становища до него и да връща законодателни промени, но когато трябва да се осъществи реалният натиск върху парламента от гражданското общество, той просто липсва и управляващото мнозинство без проблеми ги отхвърля.  Управляващите направиха „подарък“, който няма как да не се при еме от всяка здравомислеща опозиция.  Опитите за прокарване на  спорни промени в изборното законодателство в последния момент и  отнемането на трудно извоювани права в изборния процес дадоха на  БСП шанс да стане институционален говорител и изразител на общественото недоволство.   Народното събрание се превърна в училище за политици , които  по време на своето пребиваване в парламента не схващат нюансите и особеностите на законодателния процес, функцията на парламента като контролен орган и неговата отговорност по отношение на конститутивната функция, какъвто е случаят с изтичащия мандат на Централната избирателна комисия (ЦИК).  С позицията си ДПС да не се регистрира, но да участва в последвалата работа, партията засилва своята роля, вдига цената си. Евентуалното излизане на ДПС от зала ще доведе до предсрочни избо ри.  Няма как парламентът да продължи да функционира в състав ГЕРБ, ОП и „Воля“, както във вътрешнополитически, така и във външнополитически план.  С оглед на предстоящите избори – европейски и местни,  Бъл гария е изправена пред политическа несигурност и нестабилност. Риск, който се засилва от покачващите се цени в енергийния сектор.  Темите, които ще доминират българската политика в следващите  месеци, са изборите (като технология и правила), енергийната сигурност, вътрешни сблъсъци, кампанията за европейския вот. Това ще  става в силно конфронтационен тон с тенденция към електорални  размествания и вътрешнопартийни и коалиционни разногласия.  Конференцията по сигурността в Мюнхен става поредното огледало на факта, че познатият международен ред се разпада, а контурите на новия още не са очертани.  От посещението на външния министър на Северна Македония Ни кола Димитров е видно, че Скопие няма склонност да прави отстъп ки по отношение на езика, самосъзнанието, народа, идентитета.  Тепърва и в Съвместната мултидисциплинарна експертна комисия по  историческите и образователните въпроси предстоят разговорите  по Възраждането, Илинденското въстание и особено на Втората све товна война, където са големите различия в начина на тълкуването и  възприемането на събитията.   Пъзелът за българското правителство става все по-сложен.  Предстоящото посещение на руския премиер Дмитрий Медведев няма да е за поднасяне на цветя, а за поемане на конкретни икономически ангажименти. Руснаците искат да продават и транспортират газ, София иска същото, но нещата много трудно ще се реализират в този план. Американците са твърдо решени да откъснат Сърбия, а и България, от всякакви руски зависимости и връзки, отвъд икономическа изгода и развитие.     Д-р Калоян Методиев  - политолог   Валерия Велева  - Изпълнителен директор на Институт за стратегии и анализи   Таня Джоева  - Институт за стратегии и анализи   Международни наблюдатели:   Борислав Ангелов  (Русия, Македония )   д-р Пламен Христов  (Гърция)   Д-р Антон Панчев  (Албания и Косово)   Румен Гълъбинов  (Икономика)   Съдържание:   I. ИЗВОДИ И ПРОГНОЗИ II. УПРАВЛЕНСКА ДИНАМИКА И ИНСТИТУЦИИ ТРУДНОСТИ ПРЕД ИКОНОМИКАТА – НАМАЛЕН ГЛОБАЛЕН РАСТЕЖ И ДЕМОГРАФСКИ СРИВ ПАРЛАМЕНТ – ИЗБОРНИЯТ КОДЕКС РАЗПАЛИ ПОЛИТИЧЕСКА КРИЗА ПРЕЗИДЕНТЪТ – СЪС СПОРНИ ПОСЛАНИЧЕСКИ РЕШЕНИЯ III. ПОЛИТИЧЕСКИ ПАРТИИ ГЕРБ - С АВТОГОЛ ТРИ МЕСЕЦА ПРЕДИ ЕВРОПЕЙСКИЯ ВОТ БСП НАПУСНА ПАРЛАМЕНТА. РИСКОВ ИЛИ СТРАТЕГИЧЕСКИ ХОД ОБЕДИНЕНИТЕ ПАТРИОТИ – С ОКОНЧАТЕЛЕН РАЗВОД ДПС ДЪРЖИ КЛЮЧА ЗА ОЦЕЛЯВАНЕТО НА ВЛАСТТА  IV. ПРОБЛЕМНИ ТОЧКИ СЛУЧАЯТ „ГЕБРЕВ” – ФАКТИ, РАЗВИТИЯ И ВЪЗМОЖНИ ПОСЛЕДИЦИ V. ГЕОПОЛИТИЧЕСКА ДИНАМИКА КОНФЕРЕНЦИЯТА ПО СИГУРНОСТТА В МЮНХЕН – РАЗДЕЛЕНИЯТА ОСТАВАТ, ТРЕВОГИТЕ РАСТАТ БРЕКЗИТ - ХАОСЪТ ПРОДЪЛЖАВА, ВСИЧКИ ОПЦИИ СА НА МАСАТА РУСИЯ – ПУТИН ОТПРАВИ КЛЮЧОВО ПОСЛАНИЕ КЪМ ВАШИНГТОН И НАТО ГЪРЦИЯ - ДОГОВОРЪТ С МАКЕДОНИЯ ЗАСЕГА НЯМА КОНФЛИКТЕН ПОТЕНЦИАЛ СЕВЕРНА МАКЕДОНИЯ ВЕЧЕ Е МЕЖДУНАРОДЕН ЮРИДИЧЕСКИ ФАКТ СЪРБИЯ - ОПОЗИЦИЯТА НАПУСНА ПАРЛАМЕНТА, МЕРКЕЛ Я ПРИЕ ОФИЦИАЛНО В БЕРЛИН АЛБАНИЯ – ПОЛИТИЧЕСКАТА КРИЗА ЕСКАЛИРА КОСОВО – ПРЕГОВОРИ СЪС СЪРБИЯ ЗА ПРИЗНАВАНЕТО НА НЕЗАВИСИМОСТТА Й   Пълният 53-страничен вариант е достъпен само за абонати. За контакти и абонамент - 0878 852 713      ", "date": "2019.03.02", "title": "ИСА: Борисов търси баланс или печели време. ДПС държи ключа за оцеляването на властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393172-%D0%B0%D0%B2%D0%B0%D0%BD%D0%B3%D0%B0%D1%80%D0%B4%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B4%D0%BC%D0%B8%D1%82%D1%80%D0%B8%D0%B9-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B5-%D0%B2%D0%B5%D1%87%D0%B5-%D0%B2-%D1%81%D0%BE%D1%84%D0%B8%D1%8F", "text": "Дмитрий Медведев пристига в София на 4 март, когато ще има среща на 4 очи с министър-председателя Бойко Борисов. Авангардът на руския премиер Дмитрий Медведев е вече в София. Провели сме предварителни срещи, стиковали сме нещата. На 4 март очакваме неговото посещение. Това съобщи днес главен инспектор Борислав Муеров, началник на отдел „Охранителна полиция” към СДВР. Цялата столична полиция и част от жандармерията ще са на крак за визитата.     Дмитрий Медведев пристига в София на 4 март, когато ще има среща на 4 очи с министър-председателя Бойко Борисов. На следващия ден – 5 март, ще се състои българо-руски икономически форум. Районите около „Александър Невски”, Министерския съвет, президентството и парламента ще бъдат затваряни. Засилени мерки за сигурност и сериозни проверки ще има на 3 март в центъра на София, поетапно ще бъдат затваряни площадите около паметника на Незнайния войн и около НС.     Освен това на 3 март вечерта в София има и мач между „Славия” и „Левски”. Пътната полиция в София очаква още утре да има проблеми с движението, заради Задушница.  „Във връзка с посещението на Дмитрий Медведев в София ще бъдат взети необходимите мерки. С цел сигурност няма как да издам програмата, но като цяло ще се съобразим с това, че е почивен ден и ще гледаме непосредствено преди пристигането му на определените обекти да затваряме движението, за да затрудняваме минимално придвижването на гражданите в столицата“, заяви Муеров. Той посочи, че движението ще бъде затваряно по различно време на различни обекти и трасета.    „Първоначално ще бъде затворено движението по самото посрещане, което ще бъде на Паметника на незнайния воин. Там ще бъдат обособени контролно-пропускателни пунктове. Според план-програмата на Дмитрий Медведев ще бъдат поетапно затваряни и другите участъци“, коментира началникът на охранителната полиция и посочи, че периметърът, в който ще има затваряне на улици, е в централната част на града.          ", "date": "2019.03.02", "title": "Авангардът на руския премиер Дмитрий Медведев е вече в София."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393173-%D1%81%D0%B8%D0%B4%D0%B5%D1%80%D0%BE%D0%B2-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D0%BC,-%D1%87%D0%B5-%D0%B2%D0%BC%D1%80%D0%BE-%D1%82%D1%80%D1%8A%D0%B3%D0%BD%D0%B0-%D0%B4%D0%B0-%D1%80%D0%B0%D0%B7%D1%86%D0%B5%D0%BF%D0%B2%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0", "text": "От моя страна няма никакви знаци и действия за край на тази коалиция. Мога да кажа, че съм бил моторът да се направи през 2016 г., а успехът й беше, че изместихме ДПС и от 3-та политическа сила в парламента станаха 4-та\". Това заяви в предаването „Събуди се\" лидерът на „Атака\" Волен Сидеров. „Съжалявам, че ВМРО тръгна да разцепва тази коалиция, но така са решили\", коментира още Сидеров. „Както и да се явим на изборите трите партии, е важно да дадем уверения, че управленската програма на правителството, която сме поели, ще я свършим докрай. И да не свързваме автоматично евроизборите с управлението\", допълни лидерът на „Атака\". „За съжаление това не го чувам от другите две партии\".     Сидеров коментира и писмото от НФСБ към ВМРО, за което стана ясно в петък. В него от НФСБ предлагат да се върнат на масата за преговори, след като от ВМРО решиха, че ще се явяват самостоятелно на евроизборите. Попитан защо той не е бил поканен, Сидеров заяви: „Може да не ме харесват вече\". „Нещата трябва да се решават по мъжки, а не с писма в стил - прелъстена и изоставена ученичка, която пише на гаджето си\", коментира още Сидеров. Той отрича, че е искал да бъде водач на листа. „Ясни са само номинациите на Симеонов от НФСБ и Джамбазки от ВМРО\".     Сидеров заяви, че голямата коалиция е стабилна, въпреки случващото се в малката коалиция. „Няма никакъв трус, не търсете трусове. Нека и трите партии, и тримата лидери потвърдят, че независимо от начина на явяване на изборите, управленската програма докрай, Борисов ще изкара най-накрая един мандат докрай и ние ще бъдем гарант за това\", каза лидерът на „Атака\". Сидеров коментира и сделката за самолетите F16. „Да, на различни позиции сме. Аз продължавам да смятам, че това е неправилна сделка, не е необходима за България. Тези 2 милиарда трябва да отидат за социални дейности, образование\", продължи лидерът на „Атака\". Той обясни, че тази сделка не е била записана в управленската програма. „Там има принципни неща - за увеличаване на доходите, раздвижване на икономиката, за развитие на България. По тези принципни неща, можем да продължим да работим. Надявам се г-н Каракачанов да преосмисли това свое решение, ако е чисто негово, сделката може да се преразгледа, да се чуе моят глас. Ако имаме нужда от F16, нека ни подарят САЩ в знак на добро приятелство\".    ", "date": "2019.03.02", "title": "Сидеров: Съжалявам, че ВМРО тръгна да разцепва коалицията"}
{"url": "http://www.classa.bg/%D1%81%D0%B2%D1%8F%D1%82/item/393164-%D1%82%D0%BE%D0%B2%D0%B0-%D1%81%D0%B5-%D1%81%D0%BB%D1%83%D1%87%D0%B2%D0%B0,-%D0%BA%D0%BE%D0%B3%D0%B0%D1%82%D0%BE-%D0%B7%D0%B0%D0%B1%D1%80%D0%B0%D0%B2%D0%B8%D0%BC-facebook-%D0%B7%D0%B0-4-%D1%81%D0%B5%D0%B4%D0%BC%D0%B8%D1%86%D0%B8", "text": "Американски учени проведоха експеримент, за да определят какви последици има когато човек да спре да инициира сесия във Facebook за определен период от време.   Според проучването, озаглавено „Ефектите на социалните мрежи върху благосъстоянието\", екип от изследователи от Станфордския университет (САЩ) платил на няколко потребители да напуснат Facebook за период от четири седмици.   Резултатите от експеримента показаха, че когато хората са спрели да използват Facebook, те прекарват по-малко време онлайн като цяло. Вместо да прекарват времето си в други социални мрежи или уебсайтове като цяло, доброволците гледат телевизия или прекарват повече време със семейството и приятелите си. Участниците потвърдиха, че без достъп до социалната мрежа чувстват, че са по-малко информирани, но в същото време политически по-малко поляризирани.   Също така, респондентите също са имали леко повишение на благосъстоянието. Някои от тях дори твърдяха, че планират да прекарват по-малко време във Facebook след като експериментът приключи.   Авторите на проучването също така заключиха, че има малко доказателства в подкрепа на предишни хипотези, че Facebook ще бъде по-полезен за активните потребители, отколкото за пасивните потребители. Следователно публикуването в социалната мрежа не би било по-положително, отколкото просто да видим това, което се появява в раздела за новини.", "date": "2019.03.02", "title": "Това се случва, когато забравим Facebook за 4 седмици"}
{"url": "http://www.classa.bg/%D1%81%D0%B2%D1%8F%D1%82/item/393166-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-109-%D0%B4%D0%B5%D0%B7%D0%B5%D1%80%D1%82%D1%8C%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%E2%80%9E%D1%81%D0%B0-%D0%B8%D0%B7%D0%B3%D0%BE%D0%BD%D0%B5%D0%BD%D0%B8-%D0%B8-%D1%80%D0%B0%D0%B7%D0%B6%D0%B0%D0%BB%D0%B2%D0%B0%D0%BD%D0%B8", "text": "Министърът на отбраната на Венецуела Владимир Падрино Лопес заяви официално пред пресата, че \"109 национални стражи са били разжалвани и изгонени\" по заповед на президента Николас Мадуро, след като са дезертирали от армията.   За веригата Telesur, Падрино Лопес заяви, че венецуелското правителство \"предприема дисциплинарни и съдебни мерки\" срещу войниците, напуснали Боливарските национални въоръжени сили (FANB).   „Не могат да бъдат военни, тези които злоупотребяват с патриотизма и любовта към страната\", заяви ръководителят на венецуелската отбрана. \"Онези от нас, които оставаме тук, сме тези, които ще защитаваме нашата страна с оръжията си, с нашия дух и смелост\" каза Падрино Лопес.   В допълнение, той отбеляза, че венецуелското правителство е наясно, че на много военни са предложили \"до 20 000 долара\" за да изоставят FANB. „Всички тези момчета, които са били измамени в Колумбия, защитени от Колумбия, твърдят, че ние защитаваме партизанските групи тук, което е измама, те са защитили там терористите и нямат морал\", подчерта официалният представител.   Накрая той посочи, че от 109-те войници, които се съгласиха да напуснат Венецуела, \"много малко са офицерите, а по-голямата част от тях са войници\".   Според Министерството на отбраната, FANB има общо 235 000 войници, разпределени в пет компонента по земя, море и въздух.", "date": "2019.03.02", "title": "Официално 109 дезертьори във венецуелската армия „са изгонени и разжалвани\""}
{"url": "http://www.classa.bg/%D1%81%D0%B2%D1%8F%D1%82/item/393168-%D0%BA%D0%BE%D0%B9-%D0%BF%D1%80%D0%B5%D0%BC%D0%B5%D1%81%D1%82%D0%B8-%D0%BF%D0%BE%D1%80%D0%B5%D0%B4%D0%BD%D0%B8%D1%82%D0%B5-1-%D0%BC%D0%B8%D0%BB%D0%B8%D0%B0%D1%80%D0%B4-xrp-%D1%82%D0%BE%D0%BA%D0%B5%D0%BD%D0%B0", "text": "Имаше доста движение от страна на крипто китовете напоследък, като огромни суми от редица криптовалути се местят от едно място на друго. Според разгледаните подробности, около 1 милиард XRP токена са преместени. Като се има предвид сегашната пазарна цена на XRP, монетите се оценяват на около $315,144,716. Не беше ясно кой точно е преместил огромното количество XRP, докато не се появиха подробности. Транзакцията Според публикация в Twitter, изпратена от Whale Alert, огромната XRP транзакция е инициирана от неизвестен портфейл и тръгва към неизвестен портфейл.     Интересното е, че общата такса за тази транзакция, която премести XRP за около $315 милиона, е посочена като около 0.3 XRP. Тази такса дори не се доближава до това, което традиционната банка би таксувала за такава транзакция. За пореден път силата и разходната ефективност при използването на криптовалути са ясно показани. Ripple го направи Подробности за сделката показват, че движението е било планирано изпълнение чрез ескроу сметка, собственост на Ripple. Ако се съди по коментарите в Twitter публикацията на Whale Alert, все още има хора, които не са разбрали политиката на Ripple за заключване на голяма част от XRP в ескроу. Ескроу сметката на Ripple Ескроу е система, при която всяка съответна страна може да открие сметка и да съхранява средства или дигитални активи. Този профил обаче не е точно като портфейл за съхранение, при който собственикът може да се оттегли, за да прехвърли съдържанието си по всяко време. Когато дадено предприятие заключва активи в ескроу сметка, те определят периода от време, след който определено количество от съдържанието ще бъде пуснато за употреба. В случая на Ripple, ескроу сметката освобождава около 1 милиард XRP токена от всичките 45 милиарда XRP токена, заключени в сметката. Освободените монети се ползват от свободния пазар за продажба – най-вече чрез извънборсови (OTC) транзакции, за да се избегне нарушаване на общия пазар на XRP. След като продажбите са направени, всички останали XRP токени се изтеглят от пазара и отново се заключват в ескроу. В този смисъл, докладваната дейност на китовете всъщност е активност на Ripple ескроу сметка. В момента в сметката има около 45 милиарда XRP, като всеки месец се пускат на пазара 1 милиард токена.       ", "date": "2019.03.02", "title": "Кой премести поредните 1 милиард XRP токена?"}
{"url": "http://www.classa.bg/%D1%81%D0%B2%D1%8F%D1%82/item/393167-huawei-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BD%D0%B0%D1%81-%D0%B5-%D0%BF%D0%BE%D1%82%D0%B8%D1%81%D0%BA%D0%B0%D0%BD%D0%B5-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%8F-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82", "text": "Американските атаки и обвинения към китайската компания Huawei са мотивирани от намерението на Вашингтон да \"потисне технологичния конкурент\", пише в статия за \"Файненшъл таймс\" председателят на Huawei Technologies Гуо Пинг.   „Действията, насочени срещу Huawei, са пряк резултат от осъзнаването от Вашингтон, че САЩ изостават в развитието на технология със стратегическо значение. Глобалната кампания срещу Huawei има малко общо със сигурността и много с намерението САЩ да потискат нарастващия технологичен конкурент\", обясни той. Директорът на китайската компания, която е най-големият световен доставчик на телекомуникационно оборудване и вторият по големина производител на смартфони, заяви, че в доклада за 2012 г. Комитетът за разузнаване на Камарата на представителите оцени компанията като заплаха. \"Сега, когато САЩ извадиха тежката артилерия и представиха Huawei като заплаха за западната цивилизация, трябва да се запитаме защо\", казва Гуо Пинг. През 2013 г. Едуард Сноуден издавде тайни документи от Националната агенция за сигурност на САЩ. (NSA) и хвърли светлина върху това как нейните лидери се опитаха да „съберат\" всички електронни съобщения по света за разузнавателни и контраразузнавателни цели. Според изтеклите документи агенцията поддържа и \"корпоративни партньорства\" с американските телекомуникационни и технологични компании. които позволяват на агенцията \"достъп до международни оптични кабели, ключове и маршрутизатори с голям капацитет по целия свят\". „Много от нашите цели се съобщават чрез продукти, произведени от Huawei, а ние искаме да сме сигурни, че знаем как да ги използваме\", се казва в документа на NSA от 2010 г., цитиран от Гуа Пинг.   \"Ясно е, че колкото повече оборудване на Huawei е инсталирано в световните телекомуникационни мрежи, толкова по-трудно е за АНС да събира всичко. С други думи, Huawei възпрепятства усилията на САЩ да шпионират когото искат,\" обясни той. Президентът добавя, че втората причина за кампанията срещу Huawei е свързана с 5G, която \"ще осигури връзки за данни за всичко - от интелигентни фабрики до електрически мрежи\". Китайската компания е инвестирала сериозно в изследването на тази технология през последните 10 години, което я прави в момента \"почти една година преди конкурентите\".", "date": "2019.03.02", "title": "Huawei: \"Американската кампания срещу нас е потискане на технологичния конкурент\""}
{"url": "http://www.classa.bg/%D1%81%D0%B2%D1%8F%D1%82/item/393165-%D1%82%D1%80%D1%8A%D0%BC%D0%BF-%D0%B7%D0%BE%D0%B2%D0%B5-%D0%BA%D0%B8%D1%82%D0%B0%D0%B9-%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D0%BC%D0%B8%D1%82%D0%B0%D1%82%D0%B0-%D0%B2%D1%8A%D1%80%D1%85%D1%83-%D1%81%D0%B5%D0%BB%D1%81%D0%BA%D0%BE%D1%81%D1%82%D0%BE%D0%BF%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8", "text": "Президентът Доналд Тръмп заяви, че е поискал от Китай незабавно да отмени всички мита върху американските селскостопански продукти, защото търговските преговори напредват добре, предаде БТА. Той напомни, че е отложил плановете за налагане на мита от 25 процента вместо сегашните 10 процента върху китайски стоки, съобщи Ройтерс       „Приканих Китай да отмени незабавно всички Мита върху нашите селскостопански продукти (вкл. говеждо, свинско месо и т.н.), въз основа на факта, че ние напредваме много добре с търговските преговори, а аз не повиших митата от 1 март до 25%. Това е много важно за нашите страхотни фермери - и за мен!\", написа Тръмп в Туитър. Фермерите са ключова опора на Републиканската партия, а търговската война на Тръмп с Китай се отрази тежко върху тях. Пекин наложи миналата година мита върху вноса на соя, сорго, свинско и др., което рязко съкрати доставките на американска селскостопанска продукция в Китай. Постът на Тръмп в Туитър последва няколко часа след като офисът на Постоянния представител на САЩ за търговските преговори съобщи, че отлага повишението на митата върху китайски стоки на обща стойност 200 милиарда долара. Съобщението, което ще бъде публикувано във Федералния регистър във вторник, 5 март, гласи, че митата ще останат „на 10 процента до ново нареждане\", като се обяснява, че увеличението „вече не е уместно\" предвид напредъка на преговорите от декември насам. Повишаването от 10 на 25 процента първоначално бе предвидено за 1 януари, но след ползотворните разговори с китайския президент Си Цзинпин администрацията на Тръмп разпореди 90-дневно удължаване на този срок, а миналата неделя Тръмп заяви, че отново ще отложи увеличението заради напредъка на преговорите.    ", "date": "2019.03.02", "title": "Тръмп зове Китай да отмени митата върху селскостопански продукти"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393156-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F%D1%82%D0%B0", "text": "Не можем да се отървем от усещането ,че до безкрупулното си и нагло решение да инициират пускането на финанасовите деривати в обръщение, властелините на света са стигнали след успешния експеримент с бившите социалистически страни в началото на 90-те години на миналия век. След като народи с хилядолетна история , живяли добре и работили в условията на колективизъм и солидарност, не без помощта на \"тихи\" преврати и съветско предателство безропотно се примириха да бъдат мачкани , ограбвани, лъгани и унижавани години наред от безчовечните правила на \"Вашингтонски консенсус\", този \"велик\" експеримент със \"зелените хартийки\" бе приложен в световен мащаб, разчиствайки пътя за Новия световен ред! И в 2005 година планът отново бе приведен в действие за да се стигне до 2008 и настоящия глобален хаос!     А как започна експериментът? Нека да си спомним в името на бъдещето, какво се случи с нас, в България, след 1989 година!  До 1986 година в НРБ има четири банки, една от които е БНБ. След като Горбачов поставя условието разплащанията по двустранните договори със СССР да стават в долари, то, съобразно с действуващото законодателство, се създават още седем нови търговски банки, обслужващи отрасловите структури на икономиката. В края на 1989 и през 1990 г. на базата на клоновете на БНБ се създават нови 50 търговски банки, част от тях с незначителен капитал и с промени в уставите на банките се разрешава включването на частен акционерен капитал. От 1 януари 1990 г. БНБ / дотогава подчинена на Министерския съвет  на страната/ е \"освободена\" от несвойствените си търговски функции , а от  юни 1991  година, с приемането на Закона за БНБ тя получава статут на национална банка, с емисионни права и пълен независим контрол над всички банки в страната. Според действуващата през 1990 година Конституция на страната банковото дело е  изключителен монопол  на държавата / в Китай това конституционно изискване е в сила и до днес!/.      Въпреки това, на 24.07.1990 г. в нарушение на Конституцията и с разрешение на БНБ /управител Иван Драгневски/ е регистрирана \"Първа  частна  банка АД\" с капитал 10 млн.лв., като основната част от него е внесена от  държавните фирми  \"Кореком\" и \"Металхим\" с предмет на дейност: \" \".      До приемането на закона, през юни 1991 година, такива лицензии от БНБ са получили още 16 банки, а след това до 30.11.1995 г. още 53 банки. \"Играчите\" и нарочените за бъдещи милионери са определени. Началото на процеса е сложено с обявения на 30 март 1990 г. и наложен лично от Луканов  мораториум по плащанията на външния дълг , който \"де юре\" и \"де факто\" прекратява кредитирането на страната и държавните фирми в т.ч. и по кредитните линии от Бавария, Япония и Южна Корея. Започва източването на бюджета и валутните резерви на страната, ликвидирането на държавните предприятия , изнасянето капитали зад граница с последващото им участие в приватизацията, връщането на земята и ликвидиране на аграрно-промишления комплекс, реституция на градската собственост и на тази основа формиране на \"демократичен\" електорат и т.н. Все разрушителни процеси! С други думи и меко казано, \" \".      И това при положение ,че имаме действаща програма \"Ран-Ът\", изготвена от хора, изпратени от американското правителство, че контролът се осъществява от мисията на МВФ в България, а представителите на Световна банка в т.ч и г-жа Кристалина Георгиева са призвани да кредитират преструктурирането на българската икономика и инфраструктура. На мода излизат думите : \"лоши кредити\", ЗУНК /Закон за уреждане на необслужваните кредити/,декапитализация на държавните предприятия! През 1993 година са емитирани по ЗУНК държавни облигации за покриване на необслужваните кредити,  отпуснати до  31 декември 1990 година  на стойност  26,338 млрд. лева и за 1,808 млрд. ам.долара ,  т.е. за период,  когато е нямало действащ закон за БНБ т.е. в състояние на правен вакуум!  За справка: брутния валутен  дълг  на България към  1.01.1990 година е 9, 210 млрд. ам.дол. ; валутните ни  вземания  от други страни към  1.01.1990 г. са 2, 358 млрд. ам.дол .; валутния  резерв  в трезорите на БНБ към същата дата е бил  1, 131 млрд. ам.дол ., а по сметките  на държавните  предприятия е имало  42,5 млрд.лв. оборотни средства . Официалния курс на долара към лева е 1:0,81 лв., а  търговския 1:2,02 лв. за долар . През 1990 година са отменени редица \"лоши\" комунистически закони, възпиращи кражбите и се появяват, по препоръка на групата \"Ран -Ът\",  изменения  в Конституцията, Наказателния кодекс, ЗЗД и най-вече в Указ 56 на МС и др., отменящи наказателните санкции за тоталния грабеж, в името на \"свободата\" и \"свободния\" пазар. Без Закон за банките, се появяват нови банки ,които \"в игра без правила\" раздават над  15 млрд. ам.долара  по курс 1:2,02 в лева и долари, т.е. сума, която е над  два пъти по-голяма от целия брутен валутен \"тодорживковски\" външен дълг  за 45 години управление на страната.      Народните  държавни  финансови средства – налични, вложени в произведена продукция и като оборотни –  само за една година се приватизират  от \"избраните\" и стават  частни!  С емитираните обигациите по ЗУНК правителството в края на 1993 г. получава за своите държавни 13  милиарда  ам.долара, призчислени по курс 1$:2,02лв. сумата от 810  милиона   ам.долара по курс 1$:32,5 лв. , т.е.  16 пъти по-малко !!! Предприятията са обезкървени, източени, но \"изчистени\" от дългове, готови за приватизация, но ще минат още две подобни \"упражнения\" за да могат те да направят нови дългове, материалните им активи да поевтинеят. Левът ще бъде деноминиран 1:1000 за да няма изненади със скътани пари и чак тогава ще се премине към тотално раздържавяване, неимоверното забогатяване на \"избраните\" и \"абониране\" на определени \"заслужили дейци\" към властта.     Капитализмът в България побеждава! Да влезе \"убития\"!.... Вече не може – тя е на колене! Каква е тази \"демокрация\",\"свобода\",\"свободен\" пазар,уж раждащ \"справедливост\"? Това е поръчково унищожаване на един цял народ! Това е \"разкостване\" на една система за броени месеци! Днес, тридесет години след \"сърбането на демокретичната попара\" можем да кажем: това е национално предателство, упаковано като една огромна \"демократична \" лъжа! Когато в една държава необслужваните кредити достигнат 40% от БВП или капиталовата адекватност на банките е почти равна на нула, то спасението е известното \"количествено смегчаване\", като това със ЗУНК-овете, стига ФРС да разреши. През 1995/97 г. законното българско правителство, въпреки че изплащаше в срок вноските по всички взети от предшествениците кредити,  не бе подкрепено  от МВФ, СБ и МБВР, както Гърция през 2015 г., и се наложи да инициира фалитите на 16 банки, но колкото и странно да звучи за някои, тогавашния финансов министър, а и неговия заместник, в различни периоди през годините, та и до днес са в Управителния съвет на БНБ и даже стигнаха до длъжностите \"управител\" и \"подуправител\"?! Наличието на необслужвани или невземането на суверенни кредити са доказано най-леката форма за \"заробването\" на държави и цели народи, когато те не спазват указанията на \"Вашингтонския консенсус\". При благосклонност – опцията е получаване на необходимото количество необеспечени долари или евро за преодоляване на възникнали кризи, а за най-послушните – изкупуване на техните лоши дългове. Но ако няма послушание – наказанието е \"цветни революции\" или стрелба с високоточни ракети!! Когато говорим за големи измами и манипулации не може да не отбележим, че те са възможни само при осъществяването на предварително добре планирано и ресурсно обеспечено въздействие върху съзнанието на атакувания обект т.е. върху народа. В реализирането на подобни многовариантни наддържавни стратегически задачи участвуват най-скъпоплатените специалисти на много тайни и \"отворени \"общества, благотворителни фондове и фондации,специално създадени за тази цел. Финансирането е комплексно, дългосрочно, съответствуващо по обем и достатъчност на проекти от най–висша категория, обеспечаваща ненаказаност и висока доходност на крайните поръчители. Местните колаборационисти и компродори не струват скъпо на босовете си, защото на тях им се предоставя възможност да \"доят\" народа чрез дребни хитрини и кокошкарски далавери с предоставяните финансови фондове, като те са оставени сами да си \"заработват\" компромати, с които менторите ги държат  вечно  \"наведени\" в угодническата поза: \"Се стараем, ваше благородие!\". В основата на \"Голямата лъжа\", за която стана дума по-горе са десетки малки лъжи, които трудно се разкриват от неподготвената и нищо не подозиращата публика. Само няколко месеца след предателството на Горбачов на парахода \"Максим Горки\" край о-в Малта в бившите соцстрани по \"покана \" на избрания местен \" шериф\" ( в нашия случай Андрей Луканов), се появяват групи от експедиционния корпус на Търговската камера на САЩ , които се заемат с изпълнението на задачата, поставена от \"Вашингтонския консенсус\" т.е. от ФРС. За България, през 1990 година групата се ръководи от Ричард Ран - вицепрезидент на Търговската камера и изпълнителен вицепрезидент на Националната търговска фондация. Търговската камера е най- голямата лобистка структура  на САЩ, която решава проблемите на частните фирми с американската администрация и законодателните органи.      Така например, в групата на американската Търговска камера за България е включен  г-н Марко Терибилини,  търговски представител за Румъния и България на световния гигант  \"Филип Морис\" . Американските крупни специалисти и професори в областта на правото, икономиката, финансите и социалната политика не са могли да не забележат ,че присъствието на г-н Терибилини в екипа им е в пряко противоречие със законите на САЩ за конфликт на интереси, защото, предлагайки незабавна приватизация на над 2200 български предприятия не може сред тях да не е \"перлата\" в короната, една от най-големите световни фирми за производство на тютюни и цигари \"Булгартабак\" – вечният и непобеден до този момент конкурент на гиганта \"Филип Морис\"!! Отново двоен стандарт, демонстриран от \"учителите\" пред послушните ученици! Към 1990 година международна практика по въпросите за смяна на една обществено-политическа и икономическа система с друга в отделно взета държава отсъстваше. През 1978 година Китайската Народна република, под ръководството на Комунистическата партия бе започнала да прави промени от подобен род , но за десет години единственото, което се бе случило бе появата на  огромно количество малки и средни фирми , които започваха да функционират като самостоятелни икономически субекти. В България никой не знаеше, а ако са знаели учените от Икномически институт на БАН – главен контингент в българската част от групата \"Ран-Ът\" ,то никой не е смеел да каже и дума по въпроса за прилагането на китайския опит в България! Американците са били в течение, но това не е влизало в плановете на \"Вашингтонския консенсус\", а само са го използвали като удобен аргумент за страна, която се е отказала от съветския модел, без да влизат в подробности. Ето как: \"  Горният текст е пряк цитат от книга за прехода на България към пазарно стопанство – \" \" – на един от авторите на \"Програмата Ран-Ът\", отговарящ за изготвянето на проекта за нова Конституция на България  д-р Бърнард Х. Сийгън . Написаното от него е подигравка с българския народ! Хората , които със съветите си унищожиха нашия изключителен аграрно-промишлен комплекс искрено споделят, че те са знаели, как Комунистическата партия на Китай е извършила своите преобразования, оземлявайки хората, пожелали сами да обработват раздадената им земя, но при запазване на централизирано и дотирано снабдяване със семена, със селско-стопанска техника, с изграждането на напоителни системи и агрокомплекси със средства на държавата, която е гарантирала и реализацията на готовата продукция! Това също е преход към пазарно стопанство, продължил десетки години, но от социалистически тип, с китайска специфика, но според американците не е за нашите условия! България, днес, 30 години след незавършилия неолиберален преход към пазарно стопанство по американска рецепта,  внася над 70% от необходимите ѝ хранителни продукти за да е в състояние да изхрани собственото си населението !! Кой и кога ще отговаря за тази преднамерено организирана и с тежки последствия измама? Д-р Бърнард Х. Сийгън е Директор на Юридическия колеж за право и икономика на Университета на Сан Диего, Калифорния. В Групата на Ричирд Ран е отговарял за внасянето на промени в Конституцията на НРБ от 1971, както и за подготовка на проект за нов Основен закон на РБ. \" \". Ние не знаем, какво е имал предвид Андрей Луканов, когато първоначално е отхвърлил американския вариант за държавно устройство, но факт е, че действащия вече тридесет години модел на развитие на страната няма  нищо общо нито с българската душевност, нито с българския манталитет, нито с възпитанието и морала на българина! В речника на политическата класа на България в последно време усилено се внедряват думите единение, единство, обединение, съединение. Няма да е лошо \"новите месии\" да прочетат Конституцията ни от 1991 година и след това, ако не ги е срам, да апелират към народа и политическата класа за единение. Въпреки ,че нашия върховен законодателен орган е наречен СЪБРАНИЕ, през 1990/91 година българо-американския колектив, изготвил проекта за нова Конституция залага на разединението, на индивидуализма, на свобода без всякакви ограничения, без да се замисли за смисъла, вложен в девиза:  \"Съединението прави силата\" .      Луканов и неговия отбор \"перестройчици\" се съгласят за първообраз на новата Конситутция да се възприеме американската. И, въпреки че, както казва мистер Сийгън , \"   на практика у нас се получи точно обратното. Конституцията от 1991 година даде възможност един крайно посредствен човек, с уникално ниски възможности, благодарение на сериозната финансова помощ на крупна чужда компания, не изпълнила приватизационния си договор, и с напоритостта на две дами - професионалистки в търговския маркетинг, където е важна упаковката на стоката , а не съдържанието ѝ, да спечелва с популизъм изборите и години наред лично той и  неговата групировка  да властват безкрупулно в една европейска държава с хилядолетна история! Кой и кога ще понесе отговорност за тази безнравствена лъжа и манипулация? Уникална е и историята с аргументацията за правата и задълженията на гражданите, регламентирани в Конституцията от 1991 година! Луканов отначало отказва, но впоследствие се съгласява, когато му обещават инвестиции, които така и не се случват. Останалите правоимащи никой не ги е питал! Напротив, те с овации са посрещнали новия Голям брат с неговите правила на живот! Без съпротива, без обсъждане, без референдум, без угризения на съвестта! За няколко месеца и готово! Ето, какво пише д-р Бърнард Х. Сийгън, човекът който е държал съдбата на България в ръцете си: \" ( Интересно, откъде юристът от Сан Диего има информация за миналото на България? Вероятно от българската част на колектива \"Ран-Ът\",където всички членове бяха или управници или придворни учени и преподаватели във ВУЗ по политикономия на социализма!!! - б.м.)  ( от думата \"карцер\"– помещение за наказания -б.м.)  (През 1985 година \"карцерираната\" НРБ заема  28 място  в класацията на ООН по стандарт на живот, докато през 2017 \"свободната\" РБ е на  51-во .)....  европейски–б.а.) \". Но, когато става дума  за плащането на данъците  от всички граждани, то задължението е всеобщо и безусловно: чл.60 от Конституцията от 1991 г. гласи:   (1 \", т.е. държавата не дължи гаранции за правата на гражданите, но гражданите  са длъжни да я издържат  и да я пазят. В Конституцията от 1971 г. в чл. 64 четем: \"  т.е. посочва се, как държавата формира данъчните задължения , без стряскащата императивност в тона към самите граждани. Тук вече маските падат – \"Вашингтонският консенсус е в пълния си блясък! Един народ, който в цялата си история , даже по време на чуждо робство,  е живял съборно , пазейки като  зеницата на окото си своя език, вяра и етика , разчитайки на задругата, на Събранието, на взаимопомощта, на състрадението, на справедливостта е принуден да приеме егоизма, преминаващ в паразитизъм, личното преуспяване, превърнало се във \"фетиш\" и стремежа към власт и удоволствия, станали лелеяна мечта (американска) и смисъл на живота! Държавата в американския проект не е \"майка\" за всички нейни чеда , а само за умните и изобретателните! В Конституцията на РБ от 1991г. гражданите имат абстрактни права, но за разлика от \"тодорживковата\" държавните гаранции за тяхната реализация в обществото не са конкретизиран ангажимент, въпреки декларативната норма в чл.4, че \"  Тази вакханалия на \"свободата\" е свобода на силния над слабия, на богатия над бедния, на сексуалните извращения над природната нормалност, на безнравствеността над морала, на несправедливостта, облечена в закон над справедливостта и, в крайна сметка, на злото над доброто! И, когато новозабогателите чрез тази \"свобода\" български политици говорят за равенство, братство и солидарност за да излъжат за пореден път народа, продължайки да изповядват  религията на личния си успех  и, когато те крещят по безлюдните митинги за \"свобода\" и либерализъм, кощунствено е да се пъчат редом с титаните Ботев и Левски, пожертвали живота си за другата, единствено истинската свобода - свободата на България! За чиста и свята република! За равенство, братство и справедливост в свободното Отечество! Ето това е най-голямата лъжа, когато нас, православните българи ни правят протестанти, когато ни карат да бодърствуваме през нощите, защото онези, които ни командват по това време работят, когато политическата класа говори с народа на език, който той не разбира, когато приемат закони, които нямат нищо общо с обичаите, нравите, манталитета, уменията и традициите на българската нация. Как е възможно тази \"метаморфоза\" да се случи с хора, които са исторически наследници на висок интелект и изключителна култура, направили България третата сила в Европа . Каква е тази деградация, която позволява на други намподобни така брутално да манипулират колективното ни съзнание? Какво представлява историята от гледна точна на геополитиката? Борба на нациите и държавите за хегемония, за сфери на влияние и контрол или, с други думи казано – борба за власт. А как се стига до власт? Чрез война, но не само като въоръжено нападение. \" !\" - казва  Сун Дзъ . Манипулацията (заблудата) е създаване на неверен образ, отвличане на вниманието, съзнателно изопачаване на фактите, когато на бялото се казва черно, а на черното – бяло, когато се премълчават важните събития и се изтъкват второстепенните детайли и т.н. Властта противопоставя хората на базата \"господство и подчинение\" и ги разделя на \"господари и слуги\" (роби). Първите господстват и управляват , а вторите изпълняват сляпо ролята си, подчинявайки се безропотно на \"висшите\" си ръководители, които,естествено, са \"единстени носители\" на истина, мъдрост, разум и \"притежават\" много добродетели, докато слугите са недостойни, нямат нужните навици, нужния произход и техният живот винаги се определя от господина. Господинът не счита за необходимо да се съобразява с интересите на слугата ,защото той е \"изключителен\", той е стопанин и хегемон, на негова страна е властта, силата, оръжието и закона.Той е прав във всичко, докато слугите са безправни. Участта на слабите е да се подчиняват на силните. Такава е философията на силния. В историята има десетки примери за такава идеология, изповядвана от цели държави и народи. България след 1989 година без съпротива се самопостави в ролята на слуга на една държава-хегемон, която 45-я ѝ президент нарече \"блато\", а американските медии я оприличиха на \"deep stаtе\"–\"дълбока държава\". Терминът означава, че зад паравана на демократичните институти в американското обществото действа абсолютна недемократична мрежова организация на реалната власт, чиито инструментариум е насилието, подкупа и манипулацията и която има своите слуги, делегирани с власт в подконтролните ѝ държави по света. Дойде времето , когато вече не е достатъчно да не отиваме да гласуваме за когото и да било в техните листи, да не четем техните вестници, да не гледаме тяхната телевизия и да не слушаме тяхното радио. Нужни са действия – законови, решителни, мащабни, обмислени, координарани, всеобщи. За благото и оцеляването на нацията и Родината, която ни е една!    ", "date": "2019.03.02", "title": "Манипулацията ......"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393157-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D1%81%D0%BC%D0%B5-%D1%82%D1%80%D0%BE%D1%8F%D0%BD%D1%81%D0%BA%D0%B8-%D0%BA%D0%BE%D0%BD-%D0%BD%D0%B0-%D1%80%D1%83%D1%81%D0%B8%D1%8F,-%D0%B0-%D0%BD%D0%B0%D0%B9-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B8%D1%80%D0%B0%D0%BD%D0%B8%D1%8F%D1%82-%D1%87%D0%BB%D0%B5%D0%BD-%D0%BD%D0%B0-%D0%BD%D0%B0%D1%82%D0%BE", "text": "\"Не искаме нова Студена война и призоваваме Русия да спазва договора. Трябва да инвестираме в нашата сигурност и приветствам, че България е започнала повече да инвестира в отбраната\": това заяви генералният секретар на НАТО Йенс Столтенберг след среща на четири очи с българския премиер Бойко Борисов. България не само, че не е Троянският кон на Русия в НАТО, но е и най-дисциплинираният съюзник на Алианса, заяви от своя страна Бойко Борисов след срещата със Столтенберг, съобщава Нова телевизия.     „Много благодаря за посрещането на моята делегация в София. Радвам се, че ще съм тук на Вашия национален празник. България е високо ценен съюзник в НАТО и високо оценяваме нейния ангажимент към Алианса. България играе стратегическа роля в района на Черно море, играе стратегическа роля в Косово, в мисията в Афганистан и т.н.“, зави Йенс Столтенберг. Той припомни, че тази година се отбелязва 15-годишнината от присъединяването на България в НАТО.  \"Подкрепяте ученията на НАТО в Ирак, имате присъствие и в други мисии и операции, за което сме много благодарни. Тази година ще отбележим 70 г. НАТО и 15 г. откакто България се присъедини. Разширяването на НАТО с България допринесе за засилване на алианса и засилване на колективната ни отбрана\", подчерта Столтенберг.   Столтенберг благодари за ключовата роля на България в процеса по присъединяване на Северна Македония към НАТО. „България спомогна за засилването на отбраната в Алианса. Високо оценяваме начина, по който подкрепяте процеса, който даде възможност на Северна Македония да подпише протокол за присъединяване. Фактът, че вие подписахте договор за добросъседство със Скопие през 2017 г. спомогна за увеличаване на доверието и начерта пътя за подписване на Преспанския договор и сега Северна Македония е на път да се присъедини към НАТО, каза още ген. секретар на НАТО. \"Не искаме нова Студена война и призоваваме Русия да спазва договора. Трябва да инвестираме в нашата сигурност и приветствам, че България е започнала повече да инвестира в отбраната\", заяви още Столтенберг. България не само, че не е Троянският кон на Русия в НАТО, но е и най-дисциплинираният съюзник на Алианса. Това каза министър-председателят Бойко Борисов след среща с генералния секретар на НАТО Йенс Столтенберг.  \"България е направила много като един от най-дисциплинираните, лоялни и силни членове на НАТО. На тази среща направихме преглед на всичко, което сме направили заедно“, заяви Борисов и припомни, че със Столтенберг са провели среща и в Ню Йорк. „Искам да се знае, че главният секретар е тук по покана, която е отправени преди много месеци - много преди да се знае, че премиерът Медведев ще идва в понеделник. Второ, по енергийни проекти не сме разговаряли, такива не са поставяни. Казвам го заради много интерпретации по тази тема“, коментира още Борисов. Той обясни, че България иска и търси диалог с Русия. „Но в същото време трябва да сме максимално силни, за да можем да сме с превес в разговора. Винаги съм бил против извън военните учения в Черно море, не може военни кораби да минават по пристанищата, докато там има туристи. Затова се обединихме около идеята максимално да използваме връзките си да не влизаме в надпревара с въоръжението и с чудовищните ракети. Говорихме за Косово и Сърбия, Афганистан. И искам да заяви не само, че България не е Троянският кон на Русия в НАТО, но България е и най-дисциплинираният член на НАТО. Това е оценката, която те сами са ни поставили“, заяви министър-председателят.  „И това, че парламентът взе решение за модернизиране на армията, за нов многоцелеви самолет, за кораби, за бронирани машини, изважда България на съвсем различно ниво в НАТО. Ние сме надежда и можеща да води сериозни военни действия държава. Дай Боже да не се наложи – влагам цялото си сърце и душа да помагам в тази сфера“, коментира още Борисов. След това се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар.    ", "date": "2019.03.02", "title": "Борисов: Не сме Троянски кон на Русия, а най-дисциплинираният член на НАТО"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393158-%D0%B3%D0%B5%D0%BE%D1%80%D0%B3%D0%B8-%D0%B4%D0%B8%D0%BC%D0%B8%D1%82%D1%80%D0%BE%D0%B2-%E2%80%93-%D0%BF%D0%BE%D0%B6%D0%B0%D1%80%D1%8A%D1%82,-%D0%BF%D1%80%D0%BE%D1%86%D0%B5%D1%81%D1%8A%D1%82-%D0%B8-%D0%B7%D0%BD%D0%B0%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%B5%D0%B7%D0%B8-%D1%81%D1%8A%D0%B1%D0%B8%D1%82%D0%B8%D1%8F-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%BE%D1%80%D0%B1%D0%B0-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0", "text": "Точно на днешния ден преди 86 години е извършено действие, замислено като опит за подмяна на развитието на политическия процес, който чрез фалшиви предпоставки да доведе до желания от извършителите му изборен резултат. Става дума за подпалването на Райхстага, за който ще говоря малко по-нататък, но първо искам да обърна внимание върху последиците му.      Да, именно този криминално-политически акт поставя началото на световния път на Георги Димитров, но едва след като го изправя пред едно от най-големите предизвикателства в неговия живот, макар че в него такива съвсем не са липсвали. Този път, през 1933 г., обаче той е изправен пред най-голямото зло на ХХ в. – възхождащия и започнал да овладява властта в държавата германски националсоциализъм. Георги Димитров не е сам пред тази кафява чума, но за разлика от своите побратими в процеса той не само не показва никакъв страх, но и съумява да се превърне в световен пример за това как достоен човек може да отхвърли чудовищни обвинения и да защити убежденията си. Година по-късно – на 27 февруари 1934 г., или точно преди 85 г. с пристигането му в Москва приключва неговият опасен директен сблъсък с германския националсоциализъм, но само за да започне друг, не по-малко труден път – за преориентацията на световната комунистическа организация      Третия интернационал от вътрешна борба в широко разбираната левица (тактиката „класа срещу класа”) към обединение на всички леви и центристки сили в единен фронт срещу фашизма и националсоциализма. Борбата за стратегията и тактиката на комунистическото движение ще доведе Георги Димитров до световния комунистически връх като генерален секретар на Комунистическия интернационал, но и до многобройни разочарования през средващите години, та до края на живота му.     Но да започна от началото, поставено с подпалването на германския Райхстаг. Извършителите му – германските националсоциалисти, които вече са влезли във властта като малцинствена партия, си поставят с пожара важни цели. Първата е най-видима – да бъде стреснато германското общество, което от години болезнено изживява сътресенията на Голямата депресия, недоволно и от политическа нестабилност, довела до следващи едни след други парламeнтарни избори, бед да успеят да създадат трайно управление. Шокът от пожара, насочен срещу символа на младата германска демокрация, трябва да се използва, за да може Германската националсоциалистическа работническа партия на Адолф Хитлер най-после да постигне категорична изборна победа.     За да стане ясен контекстът на събитията, в епицентъра на които попада Георги Димитров, ще се върна година по-рано. През 1932 г. нацистката партия вече здраво е стъпила върху отчаянието на милионите разорени и безработни от кризата в Германия и върви с бързи стъпки към властта. Политическата нестабилност след разпадането на широката коалиция през 1930 г. превръща 1932 г. в година на изборите – едни президентски и два парламентарни. В президентските избори Хитлер печели достатъчно гласове, за да достигне до втори тур, но недостатъчно, за да спечели поста и на 10 април 1932 г. Паул фон Хинденбург е преизбран. Най-интересни са парламентарните избори, проведени двукратно на 31 юли и на 5 ноември.      При тях националсоциалистите на Хитлер неизменно излизат на първо място, но докато на 31 юли получават 37,2% от гласовете, то на 5 ноември – с два милиона по-малко, сиреч 33,1%. На второ и трето място се подреждат социалдемократите и комунистите, които при това заедно имат по-голям брой гласове и места в райхстага, но това е времето на голямото противопоставяне между комунисти и социалдемократи, наречени от Сталин „опора на буржоазията”. Изборите обаче показват промени в гласовете, които карат Хитлер да направи съответния извод: че влиянието на националсоциалистите е достигнало своя апогей и е започнало да спада.     И като гъвкав политик Хитлер разбира, че трябва да се откаже от дотогавашната си стратегия първо да получи на абсолютно мнозинство в райхстага и след това да унищожи демокрацията. Заменя е с нова тактика – съгласие да влезе в коалиционно правителство и то само с трима министри. Целта обаче остава същата – да бъде унищожена демокрацията и да бъде заменена от нацисткия политически модел, но за постигането ѝ вече действа не чрез средствата на демокрацията, а възползвайки се от властта, за да постигне преимущество. Така идва ред на новия сценарий – като председател на Райхстага Херман Гьоринг обявява нови избори за 5 март 1933 г., а седмица преди това под негово ръководство е подпален Райхстагът. Тази провокация срещу сигурността на държавата цели да въздейства върху онези германски граждани, които се страхуват от нови сътресения, искат стабилност и са готови да я видят в нацистите и в обещания от тях нов ред. Сценарият се развива като по ноти. Веднага след пожара Хитлер и Гьоринг обвиняват комунистите, успяват да убедят президента Хинденбург да подпише декрета „За защита на народа и на държавата“ (Verordnung des Reichspräsidenten zum Schutz von Volk und Staat). Този Указ остава в сила до 1945 г., като лишава германските граждани от редица политически и човешки права. Вторият декрет е „Против предателите на германския народ и интригите на изменниците на родината“ и с него се отменя неприкосновеността на личността и собствеността, свободата на събранията и съюзите, свободата на печата и тайната на кореспонденцията. Дейността на комунистическите организации е спряна, а ГКП е окончателно забранена през април. Само за няколко дни властите арестуват над десет хиляди души, нацистките шурмоваци залавят и бият хора.     Всичко е подготвено за триумфалната изборна победа на нацистите. Но вместо това идва първата изненада. Въпреки атмосферата на антикомунистическа истерия и страх, на 5 март 1933 г. нацистката партия отново не получава абсолютно мнозинство, защото за нея гласуват 43,91% от гласоподавателите, а въпреки преследванията и обвиненията срещу ГКП 12,32% от германците гласуват именно за нея. Тези гласове са обявени за недействителни, а депутатските места на ГКП са предоставени на нацистите. Само така те успяват да получат мнозинство в Райхстага. Следващата стъпка е на 23 март, когато в парламента (в присъствието на въоръжени щурмоваци и есесовци) нацистите заедно с Германската народна и Католическата партия получават необходимите две трети от гласовете, за да приемат закона, дал на новото правителство на Хитлер пълна законодателна власт, както и да предоставят на канцлера извънредни правомощия. Единствено социалдемократите гласуват против, но те вече са изолирани и самотни в новия парламент, затова никой не им обръща внимание. На 23 март 1933 г. е създаден и първият концентрационен лагер в Дахау край Мюнхен. За това, че подпалването на Райхстага е добре подготвена атака срещу демократичните институции във Ваймарската република говорят следващите стъпки на нацистите. На 31 март са ликвидирани провинциалните парламенти, на 7 април е отменено избирането на „имперските наместници“, които вече се назначават, на 2 май са забранени профсъюзите и стачките. На 10 май пред германските университети е организирано публично изгаряне на „вредни” книги, за каквито са обявени трудовете на евреи като Карл Маркс и Зигмунд Фройд, на пацифисти и републиканци като Хайнрих Ман, Ерих Кестнер, Ернст Толер, Лион Фойхтвангер, Ерих Мария Ремарк. На 22 юни ГСДП е обявена извън закона, а на 14 юли са забранени всички останали партии, като остава само нацистката. Ще завърша описанието на последиците от подпалването на Райхстага с датата 2 август 1934 г., когато след вестта за смъртта на 86-годишния президент Паул фон Хинденбург Хитлер си присвоява неговите пълномощия и се провъзгласява за „фюрер на германската нация“. Може би описаното овладяване на властта от Хитлер и неговата партия беше прекалено пространно за тема, посветена на Георги Димитров, но го направих нарочно, за да стане ясно в каква ситуация и срещу какви противници се оказва той, след като заедно с още двама български комунисти – Благой Попов и Васил Танев, е арестуван по обвинение в подпалването на Райхстага. Арестът показва и втората цел на Хитлер – да се разправи не само с германските комунисти, най-последователни противници на националсоциализма, а и да атакува ръководния център на световното комунистическо движение – Комунистическият интернационал, създаден в хода на Октомврийската революция през 1919 г. Всичко започва с ареста на Георги Димитров на 9 март 1933 г. от германската полиция в берлинския ресторант „Баернкоф” с швейцарски паспорт на името на писателя д-р Рудолф Хедигер. Този арест както и опитът Димитров и другите комунисти да бъдат осъдени в показен процес се оказва една от големите грешки на Хитлер. Още в първите дни на ареста Димитров отказва да подпише следствените протоколи и прави изложение до полицейските власти, в което категорично отхвърля съпричастността на комунистите в подпалването на Райхстага (на 20 март). Още тук се вижда разликата между него и другите арестувани, сред които не са само незнаещите немски език българи, което ги прави до голяма степен безпомощни пред полицията, но и председателят на ПГ на ГКП Ернст Торглер. Единствен от обвинените Георги Димитров не насочва усилията си към доказване на личната си невинност – това не е особено голям проблем, защото той не е бил в Берлин по време на пожара, а атакува обвинението. Не го плашат и сломяват дори белезниците, в които прекарва пет месеца от 4 април до 31 август. Осъзнавайки международното значение на ставащото с него и другарите му в Германия, на 5 април Димитров обяснява станалото в писмо до Анри Барбюс с молба да информира и Ромен Ролан, на 22 април описва положението и на Марсел Кашен. И още нещо – след поредица от спорове с официално назначения му за защитник д-р Тайхерт, който го съветва да се грижи за себе си и да спре да защитава комунистическата партия и нейните идеи, на 6 септември Георги Димитров решава да се защитава сам, което право успява да извоюва чак на 10 октомври. И отново това е само негово решение, което не е последвано от другите обвинени. Благодарение на Георги Димитров – на продължаващата му защита на комунизма и усилията му да привлече вниманието на външния свят към чудовищните обвинения, е организиран Лондонският контрапроцес, който на 20 септември, в деня преди първото заседание на Лайпцигския имперски съд по делото за подпалването на Райхстага, оповестява решението си, че обвинените комунисти са невинни. Това решение няма как да не повлияе на Лайпцигския съд. Още на третото съдебно заседание на 23 септември Георги Димитров произнася първата си реч, в която атакува истинските подпалвачи – нацистите. На 31-то заседание на съда на 4 ноември той атакува всесилния Гьоринг и успява да го изобличи, като така се ражда известният фотомонтаж на Джон Хартфилд с джуджето Гьоринг и великана Димитров. Стига се до заседанието от 14 декември, когато прокурорът д-р Вернер иска оправдаване на Георги Димитров поради липса на доказателства, а Димитров се противопоставя на това предложение и поисква да бъде оправдан, защото е невинен. На заключителното заседание от 16 декември той произнася знаменитата си заключителна реч, която е достатъчно известна, но все пак ще цитирам една от най-известните ѝ части, защото ми изглежда актуална и днес: „ ?” Добре замисленият сценарий на националсоциалистите се проваля, защото Георги Димитров превръща рутинния наказателен процес в първото успешно противопоставяне срещу националсоциализма и то в самата Германия. На всички, които днес оспорват ролята на Димитров в Лайпцигския процес, искам да припомня, че той не е нито единственият обвиняем, нито единственият репресиран комунист, но е единственият, съумял да превърне процеса срещу себе си в световно осъждане на фашизма и националсоциализма изобщо. И това става още преди националсоциалистическата агресия да стане отчетливо видна за света. За Лайпцигския процес е писано достатъчно, но преди доста години, докато днес споменът за него е почти изчезнал от историческото съзнание на младите българи. Този процес, както и Лондонският контрапроцес превръщат Георги Димитров в световна фигура, която не може да изчезне безследно от сцената и чието мнение започва да се чува по света. Този нов облик му позволява да убеди Сталин, че тактиката на световното комунистическо движение в навечерието на глобалните сътресения трябва рязко да се промени. Преди да кажа няколко думи за това, ми се иска да обърна внимание върху едно от днешните обвинения срещу Георги Димитров: че се е отказал от българско гражданство и е приел съветско, за да може да замине за Съветския съюз. Това е и вярно, и не съвсем. Първо, защото след оправдателната присъда българското правителство отказва да приеме Димитров, срещу когото има издадена смъртна присъда заради участието му в Септемврийското въстание от 1923 г. И второ, защото както личи от писмото на Димитров до германския министър на вътрешните работи д-р Фрик от 2 януари 1934 г., той протестира срещу заповедта на Дирекцията на полицията в Лайпциг да бъде задържан „до второ разпореждане” и иска буквално следното: „ ”. Така че заминаването за Съветския съюз е едва третият избор на Георги Димитров и той е направен заради желанието му да продължи революционната си дейност. В доклада си, произнесен на 2 август 1935 г. пред VІІ конгрес на Коминтерна, Георги Димитров формулира и защитава идеята си комунистите да станат инициатори за създаването на широки леви коалиции с всички политически и обществени движения, които са против фашизма и нацизма в световен мащаб. Така благодарение на него международното комунистическо движение се отърсва от сектантския принцип „Който не е с нас, е против нас” и приема много по-резултатния „Който не е против нас, е с нас”, донесъл и най-големите успехи на комунизма в следвоенния свят. И отново съм длъжна да опровергая както онези, които смятат, че истинският учител на Димитров е Сталин и двамата никога не са имали разногласия, така и другите, които отричат заслугите на Димитров за поврата в курса на Комунистическия интернационал. За ролята на Димитров за промяната в Коминтерна говорят тезите от неговото писмо до комисията за подготовка на конгреса от юни 1934 г. В него Димитров заявява необходимостта от промени в три посоки: І. За социалдемокрацията; ІІ. За единния фронт; ІІІ. За ръководството на Коминтерна. А ето как звучат вижданията му: по І посока – „ …”; по ІІ – „1.  ”; по ІІІ – „ …” И кой от толкова многобройните на времето изследователи на международното комунистическо движение може да отрече, че повечето от тези тезиси атакуват сърцевината на сталиновата тактика за постигане на единство на работническото движение „отдолу” – чрез откъсване на масите от социалдемократическите партии? За подобно негласно противопоставяне на позициите на Сталин не само в Съветския съюз, а и в световното комунистическо движение, се иска силен характер и дълбока вяра в неизбежността на тази промяна. А Георги Димитров разполага и с двете. Тактиката на народните антифашистки фронтове, съпроводена от другата идея на Георги Димитров – за народната демокрация, формулирана върху опита на Испанската гражданска война, са в основата на победоносното шествие на комунистическите идеи по време на Втората световна война и в първите следвоенни години. То съвпада и с последните години от живота на Георги Димитров, когато се осъществява триумфалното му завръщане в българската политика. Той е инициатор за създаването на българския антифашистки блок – Отечествения фронт през 1942 г., и е идеолог на „народната демокрация” като нова, различна от съветската форма на управление, в която участват както комунистите, така и други леви и центристки сили. Ще завърша с убедеността си, че Георги Димитров е един от най-великите българи, затова неговото място в българската история трябва да се запази, независимо от трудните условия, в която действа левицата днес. А дали ще успеем да направим това, зависи от съвместните ни усилия.", "date": "2019.03.02", "title": "Георги Димитров – пожарът, процесът и значението на тези събития за световната борба с националсоциализма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393159-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%BF%D0%BE%D0%B8%D1%81%D0%BA%D0%B0-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B7%D0%B0-%D0%B4%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BC%D0%B5-%D0%BC%D0%B8%D1%80%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Соломон Паси разкри голяма опасност, която дебне Балканите. „Това, което най-много ме притеснява, е излизането на Русия от ракетния договор със САЩ, което ще наруши баланса на върха в Европа. Атомни бомби, атомни оръжия, как и къде ще бъде разнесени тези оръжия... Но със сигурност това, което ние на Балканите имаме нужда, не е стратегията на Тодор Живков „Балканите безядрена зона\". Имаме нужда от ядрени оръжия, които гарантират мира, както го гарантираха през цялата студена война\", каза Паси пред bTV.      Визитата на генералния секретар на НАТО Йенс Столтенберг е протоколна и не бива да се шашкаме от нея. Това е рутинна обиколка на държавите-членки на НАТО. Той прави официални посещения по-малко от предшественика си\", посочи бившият външен министър. По време на посещението ще стане дума и за приемането на Македония.      Присъединяването на Македония към НАТО е част от голямото българско усилие за напредъка на Западните Балкани. „Заплаха за енергийните проекти винаги има и най-голямата е зависимостта от Русия. Ние сме монополно зависими от енергетиката на Русия\", отбеляза Паси.      Според него позицията на президента Радев е само на думи, защото служебното правителство не е направило нищо, за отпадането на санкциите срещу Русия. Той коментира и срещата Срещата Тръмп-Ким. „Влакът на Ким Чен-ун два пъти е идвал до България. Ким Ир Сен не пътуваше със самолет. Имат наследствена параноя, че може руснаците да свалят самолета им със ракета. Влакът е брониран и тежък и се движи с не повече от 60 км в час. Оттам той командва. Жестът Ким да се види с Тръмп е добър, но това е непопулярна дипломация. ЕС е големият отсъстващ от темата „Северна Корея\", каза още Соломон Паси.      ", "date": "2019.03.02", "title": "Соломон Паси поиска ядрени оръжия за България, за да гарантираме мира на Балканите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393160-%D0%BD%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%BD%D1%8F%D0%BA%D0%BE%D0%B8-%D0%B7%D0%B0-%D0%B4%D0%B0-%D0%BD%D0%B0%D0%BC%D0%B0%D0%B6%D0%B0%D1%82-%D1%84%D0%B8%D0%BB%D0%B8%D1%8F%D1%82%D0%B0-%D0%B8%D0%BB%D0%B8-%D1%84%D0%B8%D0%BB%D0%BE%D1%81%D0%BE%D1%84%D0%B8%D1%8F%D1%82%D0%B0-%D0%BD%D0%B0-%D1%85%D0%B0%D0%BC%D0%B5%D0%BB%D0%B5%D0%BE%D0%BD%D0%B0", "text": "    Изненадах се, че се вдигна такъв шум,   в София. Листата е само от трима души. Аз съм на първо място, на второ е д-р Георги Боздуганов, автор на документалната книга \"България - военният трофей на Сталин ,след него е историка Мариа Васева от сайта \"desehistory\". Ние не сме параван, за да теглим някого. Това е знакова листа и то от безпартийни! Сега софиянци имат възможност да гласуват мажоритарно. Не виждам резон да не водя листа на ДОСТ, въпреки че съм бил от СДС. Аз съм защитавал винаги правата и свободите на хората, на които им бяха сменени имената по времето на тоталитарния режим. И преди 10ноември 1989 и след това. Никога се съм бил член на БКП\". Още в началото българи и турци, християни и мюсюмани трябваше да бъдат заедно, но сценаристите оа КГБ и ДС създадоха ДПС с лидер Ахмед Доган. Това заяви пред BG on Air журналистът и режисьор Евгений Михайлов. \"Именно СДС защити възстановяването на имената на българските турци и мюсюлмани в България. Името на Лютви Местан излезе като агент Павел. В много от списъците имаше хора, които в началото на 90-те са лежали в затворите, а след това са обявени за агенти. Лютви Местан е бил писар в казармата. Оттогава му е картона, но няма данни да е имал досие. Но името му излезе в списъците на Държавна сигурност. Аз за Лютви Местан не съм чел доноси, които да е писал. Ако е писал, аз си тръгвам. \"Атака\" откриваше кампанията си в Москва. Сега атакистите Слави Бинев и Камен Пенков са кандидат-депутати от ДПС. Аз не се притеснявам от Турция и не виждам връзката между ДОСТ с южните ни съседи. В Турция живеят 300 хил. български граждани. Когато Местан видя, че Доган и Пеевски са кукли на конци на Кремъл, заложи много и направи рязък завой. Имам опасения от националсоциалистическата шизофрения. За ден получих куп обвинения, че съм кандидат на ДОСТ. Когато няма българи, се казва, че партията е етническа. Когато има българи в листата на партия, се пита какво правят при тутрците. Ще понеса упреците, знам в какво участвам\", каза още Михайлов. \"Не ме е страх за имиджа ми. Понасял съм много удари. Наричани сме с Филип Димитров и Желю Желев \"турци с фесове\", защото защитихме нашите съграждани, на които БКП насилствено бе сменила имената. Преди година маските паднаха и ДПС показа лицето си. Издига депутати на \"Атака\". Видя се, че са скачени съдове като продукти на ДС и БКП.. Програмата ни не съвпада само с БСП и ДПС. Обединение ДОСТ предлага обединение на всички, които искат реална промяна и приемане на нова Конституция. БСП и ДПС не искат това. Те искат да ни извадят от НАТО и ЕС. Ще направя всичко за да попреча на диктата на сараите\" и Кремъл, каза още Михайлов. \"Предаването ми \"Минало (не)свършено\" разказва за годините, в които се съгражда сбъркания преход. В него се показа и зачеването на ДПС от БСП и ДС. Много от героите на това предаване, репресирани по време на комунистическия режим, сега са симпатизанти и избиратели на Обединение ДОСТ. Трябва да се разруши монопола на ДПС над тези отрудени и изстрадали хора.  ", "date": "2019.03.02", "title": "На какво не са готови някои за да намажат филията. Или философията на хамелеона...."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393162-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%B0%D1%82%D0%BE-%D0%BF%D0%BE%D0%B4%D1%87%D0%B5%D1%80%D1%82%D0%B0-%D0%B2%D0%B0%D0%B6%D0%BD%D0%B0%D1%82%D0%B0-%D1%80%D0%BE%D0%BB%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BD%D0%B0-%D1%80%D1%83%D1%81%D0%B8%D1%8F", "text": "България играе важна роля спрямо Русия заради общата граница в Черно море и близките връзки в исторически план. Това заяви в интервю за предаването „Панорама\" на БНТ генералният секретар на НАТО Йенс Столтенберг, който беше на двудневно посещение у нас и се срещна с президента Румен Радев и премиера Бойко Борисов. Столтенберг е останал с убеждението, че страната ни подкрепя общия подход на Алианса към Москва - сдържане, отбрана и диалог.     Според генералния секретар влизането на България в НАТО преди 15 години е помогнало за стабилизирането на Европа, а добросъседските ни отношения със Скопие са прокарали и пътя на Северна Македония към алианса.", "date": "2019.03.02", "title": "Шефът на НАТО подчерта важната роля на България по отношения на Русия"}
{"url": "http://www.classa.bg/%D1%81%D0%B2%D1%8F%D1%82/item/393161-%D0%BD%D0%B0%D0%BC%D0%B5%D1%80%D0%B5%D0%BD%D0%B0-%D0%BD%D0%B0-%D1%82%D0%B0%D0%B2%D0%B0%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%BA%D0%B0%D1%80%D0%B0%D0%B2%D0%B0%D0%B4%D0%B6%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D1%80%D1%83%D0%B2%D0%B0-171-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "През 2014 г. френският аукционер Марк Лабарбе получи обаждане от приятел, който му каза, че на тавана на дома му в Тулуза е намерил картина; Въпреки че е покрита с прах и се влошава от действието на водата, работата изглежда има стойност.   Лабарбе наблюдава картината и продължава да почиства едно от лицата, които се появяват в картината с памук и вода. След това изпрати снимка на оценителя на изкуството Ерик Туркуин в Париж и се въоръжи с търпение.   Пет години по-късно експертът идентифицира вече възстановената картина като „Юдит и Холоферн\", загубена работа на италианския майстор Караваджо, за която се смята, че е рисувана през 1607 г., съобщава Daily Mail. На 27 юни Лабарбе ще я продаде на търг в Тулуза, където очаква да получи до 150 милиона евро, което е около 171 милиона долара. Картината представя една история, разказана в Книгата на Джудит, която се появява в римокатолическата и източноправославната версия на Стария Завет. Юдит била вдовица от град Бетулия, обсадена от армията на вавилонския генерал Олоферн. За да спаси града си, тя съблазнила генерала и го обезглавила, сцена, която показва картината на Караваджо.   След 1619 г. съдбата на картината е малко известна. \"Ние не знаем къде е била след 1689 г.\", датата на последната му изложба, каза Туркин. Преди да бъде открит в Тулуза, само печатното копие на „Юдит и Холоферн\", нарисувано от холандския художник Луи Финсън, съвременник на Караваджо, потвърждаваше съществуването на оригинала.", "date": "2019.03.02", "title": "Намерена на тавана картина на Караваджо може да струва 171 милиона долара"}
{"url": "http://www.classa.bg/%D1%81%D0%B2%D1%8F%D1%82/item/393163-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%BD%D0%B0-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D1%81%D0%B8%D0%BD%D0%B0-%D0%BD%D0%B0-%D0%B6%D0%B0%D0%B8%D1%80-%D0%B1%D0%BE%D0%BB%D1%81%D0%BE%D0%BD%D0%B0%D1%80%D0%BE", "text": "На 27 февруари председателят на Върховния федерален съд на Бразилия, Луис Роберто Барозу, разпореди прехвърлянето в обикновените съдилища делото срещу Едуардо Болсонаро, трети син на президента на страната и федерален парламентарист. Бразилското правосъдие преустановява двете дела срещу Болсанаро за извинение за нарушение и обида.   Едуардо Болсонаро бе арестуван през април миналата година от Главна прокуратура за предполагаеми заплахи към журналистката Патрисия Лелис.   В жалбата на прокуратурата бяха представени някои съобщения в Телеграм, изпратени от Болсанаро до Лелис. В едно от тях той заплашил журналистката със смърт: \"Ако кажеш нещо, ще приключа живота ти\". В друго, депутатът написал: \"Ще съжалявате, че сте родени, това е предупреждение, още една дума, и аз ще тръгна след вас лично, не можете да ме притесните.\" През ноември защитата на Болсонаро отхвърли предложението, предложено от главния прокурор. По-рано случаят е бил в самия Върховен съд, тъй като Роберто Болсонаро е член на Камарата на депутатите в Бразилия, долната камара на Националния конгрес.   Мярката на министър Барозу за пренасочване на случая към обикновената правосъдие е мотивирана от решението на пленарната зала на Върховния съд, според което Върховният съд може да разследва само престъпления, извършени по време на мандата и свързани с него.", "date": "2019.03.02", "title": "Изпращат на обикновеното правосъдие обвинението срещу сина на Жаир Болсонаро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393155-1000-%D1%83%D1%87%D0%B8%D0%BB%D0%B8%D1%89%D0%B0-%D1%81%D0%B0-%D0%B7%D0%B0%D0%BA%D1%80%D0%B8%D1%82%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8,-%D0%B7%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D0%BE%D0%B4%D0%B0-%D0%B4%D0%B0-%D0%BD%D0%B5-%D0%B3%D0%BE%D0%B2%D0%BE%D1%80%D0%B8%D0%BC", "text": "СЛАГАЧЕСТВОТО ДНЕС   Свят щеше да ми се завие от безкрайните совалки, срещи, инициативи, Западни и всякакви Балкани, прегръдки за снимки и обикновени снимки на ББ – ако бях журналист „международник“. Слава Богу – не съм. То и почти не останаха екземпляри от тази порода /критично настроените не се броят/. Почти никой, особено в телевизиите, не вниква задълбочено в това, което ББ прави толкова въодушевено/екзалтирано, никой не го осмисля. Освен самият той – като кръжи сам около себе си. Страх ли ги е, например, телевизионните шерпи, не смеят ли, не знаят ли или друга е причината – факт е обаче, че след всяка дипломатическа проява, ББ изнася поредната си, рутинна вече сказка – не особено прецизна, свидят му се вече дори раншните му остроумия, защото няма за кого да се старае, наобиколили са го все същите момичета; и те са му омръзнали, ако му зададат някакво въпросче, то е толкова постно- слагаческо, че дори той се притеснява. Ето, водевила с Македония – накрая змиорката Заев събра кураж да благодари на ББ, дори му отчупи парче от наградата си в Мюнхен. Но никой от нашите шерпи не попита ББ, дали този жест е гаранция, че някак ще изпълни договора си с нас. Захариева, която разбира от всичко, тя не е била само шеф на Пожарната, каза, че за първи път от осемдесет години македонците признали съществуването на средновековната българска държава. Обаче ние искаме да сме наясно за друго: например, Гоце Делчев ще го разчекваме ли все още на две. За бъдещата шефка на Пожарната е достатъчно, че били поднесени венци пред паметниците му тук и в Скопие. Е, и? Това са венци над гроба на Българското, нищо повече. Тия хора си въобразяват, че са сложили кръст/край дори на македонизма, толкова им е акъла, а той сега ще разцъфти както никога. Не очаквайте никакво приличие по отношение на Историята от Натовска Македония. Като изключим неколцина автори от печатните медии, вече нямаме истински международници, а хора, които се препитават като щатни кавалджии. Те ми напомнят за тези отпреди 1989 година, които си бяха банални преписвачи от телекса на БТА, не можеха да коментират по западни източници, а единствено по трохите, които им подхвърляше въпросния телекс. По някое време тогавашният директор на БТА Лозан Стрелков толкова се беше разлютил, та заплаши Славков, че ще спре да подава новини на телевизията, ако тамошните крадци продължават да „коментират“/крадат, без да цитират източника си. Такива бяха повечето от тогавашните международници, ако не са съгласни – да си извадят коментарите от онова време. На тях им беше предостатъчно да кадят тамян за международните срещи, доколкото ги имаше, на другарА ТодАр Живков, както го именуваше един особено усърден слагач. Една друга лепка, която направи кариера като късна „дясна“ пеперуда – Асен Агов, пък написа цяла книга срещу американския „империализъм“, издаде му я издателството на БКП. Как да не го приемеш тогава за седесарски клоун. Ей такива безсрамни типове лигавеха/ослюнчваха международната политика. Да се върнем в наши дни. От безсловесните шерпи, които отегчено изслушват сказките му, и ББ няма полза, никаква. Но той продължава да разтяга някои свои любими теми – като хъб „Балкан“, него го разтяга поне в десетина посоки, сега пък саудитците /те ли бяха?/ проявили интерес. Той упорито обговаря при всеки повод опознавателните си разговори, дори мечтанията си – и гушка сладострастно всеки, който му се изпречи пред очите. Трябва да разберем най-сетне, че гушка мечтите си. Особено интересни са снимките му – заради корпулентността му всеки изглежда безпомощен в прегръдките му, милва ги, целува ги, дори понякога им размахва пръст – има една такава снимка с Орбан, баш на него. Всичко това е хубаво, Българи-Юнаци. Обаче, както питат в „простолюдието“: „Файдата за нас каква е, файдата?“ Ей това трябва да обясни някой напорист слагач. Скромно може да предположим, че ББ вече е влязъл в следващото състезание, в следващата кандидат-президентска кампания, и може би смята, че тогава ще се калкулират прегръдки и целувки с разни юн-кяри, макар че те отдавна ще бъдат забравени – неговите прегръдки срещу тия на Радев. Това ще бъде менюто за „простолюдието“ – международните прегръдки и милвания. Ще бъде ли достатъчно то? Има и големи наглеци/слагачи, които смятат, че сме затрупани от рози – както отрупват един мъртвец, нещо такова. На когото му е все тая, но хайде така да изгризем малко от греховете си към него. Данните за унизителния Български Живот продължават да са все тъй убийствени. Как тогава да не го удариш на международно положение. Един читател – тук, във ФБ вика: „Кево, стига си плакал за бедните. Бедни няма. Има мързеливи“. Ами ония два милиона души, които са се наработили десетилетия, те какви са – мързеливи ли са? Ей такива прости сметки трябва да им правиш – и пак не вдяват някои хора. Тия милиони са направо отписани в Тефтера на Властта, направо са отписани, като ненужна паплач. Да си знаете – видите ли някой прекален оптимист, той направо си е за обесване. Или да го турят пожизнено в някоя пътуваща делегация. При това положение, тези инициативи на ББ трябва да бъдат обяснени, това ще е полезно и за самия него. Например: полагат ли се на малки страни големи инициативи, каква е ползата от тях? На Малките им се полага послушание, смирение, кротуване, снишаване – кога е отменено това? Нали говорехте за снишаването на Живков и все му показвахте клюмналата физиономия на Пленума на 10 ноември 1989-а – великият кадър, който ви даде измамно самочувствие, по-нахалните от вас дори направи активни бойци, който ви измъкна от Нищото. Само че той внушава в наши дни съвсем друго: Новите Властници имаха един избор, прост като боб, каквато е и българската политика: да запазят и да надградят по мъничко, с чаена лъжичка завареното. Но не – те тръгнаха да крадат, изобщо не мислеха за надграждане. Затова днес почти всичко работи на вересия. Газим из Ерата на Закриването: 1000 училища са закрити през последните години, 27 болници са закрити само през последните три години, за закриването на Народа да не говорим. Обаче се очертаваме като важен, преважен международен играч – със слаби карти, но с голям ентусиазъм. Никому не е полезно слагаческото имамбаялдъ, с което е обгрижван ББ. Толкова пари раздадоха, а единственото, което правят хранениците му е да си острят моливите с Нинова или Радев. Никой от въпросните храненици не се нагърбва да агитира за постигнатото или, ако го правят, резултатът е сив, скучен и безполезен, сякаш сами не вярват в онова, което казват. Те не са в състояние да очертаят реалния образ на ББ, сякаш дори се страхуват да го правят. Не вярвам да им е забранил. Слагачи-страхливци. Задоволяват се да щавят дърварски политическите „врагове“, но напълно неефикасно представят усилията на „своя“ човек. Отгоре на всичко, не владеят словото, не са в състояние да привлекат вниманието на публиката.     Днешната слагаческа журналистика съвсем закъса, дори залиня. Водещите й представители по начало се оказаха задръстеняци, които не могат да надхвърлят комплексите си, понеже са позорни превръщенци.     В миналото ругатели на ББ, тяхното днешно слагачество е отвратително за публиката, доколкото тя им обръща изобщо внимание. Комплексари- грешници. И това не е от днес. Най-големите апологети на Костов бяха все мизерни преструванковци, копелета на комунистическата номенклатура, някои и храненици на Москва, преподаватели в партийни школи – и изведнъж те се оказаха адвокатите на „дясното“, и досега се преструват на такива.     Но на публиката не й минават тия номера. Ами тия, които писаха за Симеон Брокера: потурджии с напукани пети, изпаднали в умиление пред фрака му, макар и прояден от молци. Днешното слагачество като цяло е примитивно, без всякакво въображение, без всякаква мярка, единственият плюс пред новите Чорбаджии е предаността, макар че и тя е користна. Имат паспорти за преданост, нищо повече. В „ония“ години Слагачите – тия, които правеха вятър на Властта, все пак спазваха някакво приличие, поне след средата на 80-те години, комунистическите бонзи бяха наясно, че бруталното слагачество произвежда миризлив вятър, нищо повече. Днешните телевизионни шерпи изобщо не подозират мисията си да бъдат някакъв коректив, задоволяват се с лигавене, а най-често с раболепно мълчание. Слагачество чрез мълчание – това е новото. Но на Властниците и то им се услажда: да ги гледат мълчаливо с ококорени очи и отрязани езици. Време е да се напише Историята на Слагачеството – в политиката и в медиите. Сърби ме ръката да го направя, но си изпатих от книгата си за Плевнелиев: толкова унизително е да се занимаваш с превръщенци, със срамните маневри, чрез които те се опитват да се самопредставят за нещо друго. И само си помислете, след толкова слагачество и лигавене, какъв образ на първите ни Властници ще остане за Историята – най-вероятно никакъв…      ", "date": "2019.03.02", "title": "1000 училища са закрити през последните години, за закриването на Народа да не говорим"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393154-%D0%B1%D0%B8%D1%81%D1%82%D1%80%D0%B0-%D0%B2%D0%B8%D0%BD%D0%B0%D1%80%D0%BE%D0%B2%D0%B0,-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0%D1%82%D0%B0-%D0%B4%D0%B0%D0%BC%D0%B0-%D0%BD%D0%B0-%D0%B5%D0%BA%D1%81%D0%BF%D1%80%D0%B5%D1%81%D0%B8%D0%BE%D0%BD%D0%B8%D0%B7%D0%BC%D0%B0", "text": "    Наричат я „забравената дама на експресионизма“. Съпругът й, историкът, публицист и дипломат Симеон Радев е широко известен и до днес за повечето хора основно с труда си „Строители на съвременна България“. Малко се знае обаче за нея – Бистра Винарова, ползвала се с възхищението и уважението на съвременниците си. Получила блестящо образование в Европа, в градове като Дрезден, Мюнхен и Виена, Винарова е следовник на течението на експресионизма и има силен артистичен досег с немските му представители. Познава се с художници като Огюст Роден, Пикасо, Матис.   Най-интензивният период от творческия й път са 20-те и 30-те години на миналия век, когато пътува, изявява се и общува с представители на европейския артистичен елит. Влиза в кръга на експресионисти като Ото Дикс, Оскар Кокошка, Феликсмюлер и др., но поддържа контакт и с български художници. Именно тя прокарва идеите на експресионизма в изобразителното изкуство у нас.     Винарова очевидно не си е поставяла за цел да се изявява интензивно. Единствената й самостоятелна изложба е с графика във Виена през 1922 г., като по това време тя е на 32 години. Експозицията предизвиква положителен отзив от страна на Никос Казандзакис, който говори ласкаво за „българската ръка, създала тия чудеса“. Известно е колко силно е бил впечатлен от художничката и   Райнер Мария Рилке, който й посвещава стихове Те са преведени и отпечатани в списание „Везни“ от Гео Милев. По тези поклонници можем да съдим и за обекта на възхищението им. В България Винарова учи при известната българска художничка Елисавета Консулова-Вазова. През 1906 г. заедно със семейството си се премества във Виена, където специализира графика в Художествената академия за жени (да, имало е такава академия!). След смъртта на баща й през 1908 г. заминава за Германия и следва живопис в Дрезден, след това – в Мюнхен.     Те са преведени и отпечатани в списание „Везни“ от Гео Милев. По тези поклонници можем да съдим и за обекта на възхищението им. В България Винарова учи при известната българска художничка Елисавета Консулова-Вазова. През 1906 г. заедно със семейството си се премества във Виена, където специализира графика в Художествената академия за жени (да, имало е такава академия!). След смъртта на баща й през 1908 г. заминава за Германия и следва живопис в Дрезден, след това – в Мюнхен. Във Виена Винарова среща отново 10 години по-възрастния от нея Симеон Радев, когото познава отпреди. Радев, който впрочем е знаел пет европейски езика, както и турски, арабски и персийски език, успява да завоюва сърцето й завинаги. През 1924 г. се омъжва в Цариград за него, като по това време той е пълномощен министър в Турция. Тя ще бъде негова неизменна спътница в дипломатическия и житейския му път. Несъмнено изящната дама, с блестящите си ерудиция, поведение и харизма, допринася за утвърждаване на имиджа на страната в трудни години, включително Балканските войни. Симеон Радев и Бистра Винарова имат лични и добри контакти с множество държавни глави и дипломатически представители. Заради кариерата на Радев, семейството пребивава в периода от 1925 до 1940 г. в Турция, Франция, Англия, Швейцария, Белгия, както и осем години – в САЩ.   Със сватбата започва нов период от живота на Винарова и за съжаление или не – край на активните й артистични изяви. Артистичната суета, ако въобще я е имало,   отстъпва място на любовта и привързаността.   Въпреки това, Бистра Винарова ще продължи да рисува предимно за себе си. Винаги изискана, с изрядна коса и модерен тоалет на снимките, Винарова безспорно изпълнява идеала за хармония между вътрешния свят и физическата външност. На една от съвместните им снимки с Радев я виждаме с палто с пухена кожена яка и елегантна шапка с иглена брошка. Двамата са нежно обгърнали ръцете си, така, както ще останат през целия си съвместен живот.       След 9 септември дипломатическата кариера на Радев е прекъсната по политически причини, като му се попречва за всякаква по-нататъшна обществена изява. Оттук-нататък двамата живеят в сравнителна изолация. Житейският път на Винарова, с 10 години по-дълъг от този на Радев, приключва през 1977 г.       Забравена или не, Винарова е оставила своята невидима диря в артистичния и исторически живот на България, както и Европа. Независимо, че доброволно прекратява кариерата си, тя достойно изживява своя избор да бъде неизменна спътница на своя съпруг, както и майка. Остава да я преоткрием.   От сп. „ “    ", "date": "2019.03.02", "title": "Бистра Винарова, забравената дама на експресионизма"}
{"url": "http://www.classa.bg/%D1%81%D0%B2%D1%8F%D1%82/item/393151-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B3%D0%B5%D1%80%D0%BC%D0%B0%D0%BD%D1%86%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%BF%D1%80%D0%BE%D0%B5%D0%BA%D1%82%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "  Ако изборите са сега, консерваторите на Меркел и Зьодер биха спечелили 30 на сто от гласовете. Зелените и Алтернатива за Германия са загубили по един процент в рамките на месец Отчетливо мнозинство от германците подкрепят проекта Северен поток 2, на който правителството на Меркел държи, а САЩ искат категорично да спрат. Вашингтон има и подкрепата и на някои страни от Европейския съюз, като например Полша.     56% от гражданите на Германия са заявили подкрепата си за проекта, показват данни от социологически сондаж на RND. Анкетираните смятат, че управляващите трябва да продължат да се придържат към него. Само 16 на сто споделят мнението, че строежът на тръбата, която директно ще донесе газ от Русия, трябва да бъде спрян. 27% са предпочели да не споделят становището си. В същото изследване са сондирани и електоралните нагласи. Ако изборите са сега, ХДС и ХСС биха взели 30% - спад от 2 на сто в сравнение с предния чесец. Социалдемократите, които също са част от управляващия формат, бележат ръст от 3 на сто. По един процент губяг Зелените и „Алтернатива за Германия“, които имат съответно 17% и 13%.  Подкрепата за Левите е без промяна – девет на сто. Същият процент достигат и Свободните либерали.      ", "date": "2019.03.02", "title": "Мнозинството германци подкрепят проекта Северен поток 2"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393152-%D0%BB%D1%8E%D0%B1%D0%BE%D0%B2-%D1%81-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%B1%D1%80%D0%BE%D1%88%D1%83%D1%80%D0%B0%D1%82%D0%B0-%D1%81%D1%8A%D1%81-%D1%81%D0%B5%D0%B4%D0%BC%D0%B8%D1%87%D0%BD%D0%B8%D1%8F-%D0%BE%D0%B1%D0%B7%D0%BE%D1%80", "text": "Оказвайте всякаква помощ на партньора си Промените на управляващите в Изборния кодекс очаквано се сдобиха с вето от президента Румен Радев. Този път обаче държавният глава гарнира своя специалитет с призив към \"волните ездачи\" от БСП да се върнат в парламента за обсъждането и гласуването на ветото.     Призивът може и да е предизборен сценарий в стил попара-уестърн - подкрепеният от социалистите по време на президентската кампания Радев да връща услугата, като се обръща към добрата воля на Столетницата (в ролята: Корнелия Нинова), за да спаси тя окупирания от мнозинството български парламент. А може би президентът просто се надява БСП да проявят здрав разум, преди слизането им сред народа да е довело до предизборна забрава. С годините паметта на избирателите отслабва и това е нещо, с което социалистите определено трябва да се съобразят. ГЕРБ от своя страна успяха да стигнат до прозрението, че ветото може би е \"политическо\". Ти да видиш! Със сигурност не е екологично, културно или образователно. Не е ясно защо управляващите изобщо си правят труда да го коментират - с оглед на съдбата на почти всяко вето на Радев досега по-подходящото определение е \"обречено\". Родната политика и без това е като тенис - парламентът (да се разбира управляващото мнозинство) сервира, президентът моментално връща, но веднага след това губи разиграването. Самтаймс уин, самтайс люн, ноу уърис. И като стана дума за раздавания... Искай и ще получиш Друга от новините на седмицата е, че ТЕЦ \"Варна\", чийто мажоритарен собственик е Ахмед Доган, е откупила Боянските сараи от досегашните им собственици - \"Делта Епсилон\". С други думи, Ахмед Доган е откупил мястото, на което от десетилетия живее Ахмед Доган. И което дори се ползва за заседания на ДПС от типа \"Аз казвам, вие си записвайте\" на по чашка кафе. От тази гледна точка в покупката няма нищо странно - естествено е компания от енергийната индустрия у нас да е собственик на място, което е един от двигателите на политическите процеси в страната. Важното е всичко да става по взаимно съгласие Най-популярният броманс в политиката също се сблъска с криза през последните седем дни. Не говорим за дуото Цветан-Веско, а за Тръмп-Ким. Преговорите между президента на САЩ и севернокорейския лидер във Виетнам секнаха след само една среща. Причината? Ким Чен-ун е поискал смъкване на всички санкции срещу страната си, но това не са дрехите на Сторми, че да бъдат свалени толкова лесно. Последва едно \"Nah, bye!\" ( ) от Доналд Тръмп, който по стара американска традиция си тръгна от Виетнам, без да е постигнал особен успех. Светът чака с нетърпение да види каква ще е следващата глава от тази геополитическа история за приятелството, която започна с мерене на големината на \"ядрения бутон\", но отиде отвъд тези повърхностни заплахи. И ги остави на Индия и Пакистан. Самозадоволяването е нещо естествено Малко по-нагоре се разнесе аромат на европейски избори, а една от предизборните скари е в двора на ВМРО. Партията реши да се яви самостоятелно на вота през май. Това стана след седмици на обсъждания, задочни спорове и противоречиви реплики, с които \"Обединени патриоти\" доказаха, че взаимоотношенията в коалицията им са по-сложни от всеки друг тип връзка. И докато в другите типове третият най-често е излишен, тук всеки изглежда е на мнение, че сам си е достатъчен, напук на класиката \"Колкото повече, толкова по-весело\". Въпросът е дали през май ще има \"хепи енд\" поне за някоя от трите партии? И има ли смисъл в листите им изобщо да има повече от един кандидат? И кога най-накрая ще махнат това абсурдно \"обединени\" от името си?!? Най-важното е да се пазите Всеки сам решава каква информация да поема, макар понякога информационният поток да е същинско цунами. Все пак в седмица, в която най-важната новина сякаш е разпространението на брошура за хомосексуалния секс в училище, положението е ясно - по-добре се отдръпнете рязко, за да не стане гаф.    ", "date": "2019.03.02", "title": "Любов с последствия: Брошурата със седмичния обзор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393153-%D1%80%D0%B0%D0%B4%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B0%D0%BB-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Декларация, която призовава за засилване на военното присъствие на САЩ и Канада в страните от Източния фланг на НАТО от Балтика до Черно море е подписал президентът Румен Радев. Декларацията е на деветима президенти – на България, Румъния, Чехия, Естония, Унгария, Латвия, Литва, Полша и Словакия, и е резултат от срещата им в четвъртък в словашкия град Кошице.     Документът не е отговарял напълно на българските интереси и българският държавен глава е успял да прокара промени в него, похвали се по-рано през деня Радев с прессъобщение. В него обаче държавният глава говори за енергетика, докато декларацията всъщност е насочена към засилване на отбранителните сили на Алианса заради руските действия в Украйна и Черно море, става ясно от  “Ние подкрепяме заселване на военното присъствие на САЩ и Канада в Европа, особено по източния фланг на НАТО”, пише в третата точка на декларацията. “Подчертаваме важността от присъствието на НАТО от Балтика до Черно море, за да се засили отбраната на нашите граждани и територии”, е записано пък петата точка от декларацията на деветимата президенти. Шестата точка пък подчертава безпокойството на деветимата държавни глави от действията на Русия в Керченския проток и незачитането на международното право и безогледното използване на военни и невоенни средства за постигане на геополитически цели. Деветимата президенти са обезпокоени и от нарушаването на Договора за ликвидиране на ракетите с малък и среден обсег. Те настояват и за засилване на подхода на НАТО на отбрана и сдържане спрямо Русия. Подчертава се и подкрепа за териториалната цялост на Украйна, Грузия и Молдова. Виж пълния текст на подписаната от Румен Радев декларация           ", "date": "2019.03.02", "title": "Радев подписал за повече американски войски в региона срещу Русия"}
{"url": "http://www.classa.bg/%D1%81%D0%B2%D1%8F%D1%82/item/393145-%D0%B8%D0%B7%D1%80%D0%B0%D0%B5%D0%BB-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%BE%D1%84%D0%BE%D1%80%D0%BC%D0%B8-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%B8%D1%80%D0%B0%D0%BD", "text": "Русия и Израел вероятно решиха да дадат отговор на внезапната визита, която сирийският президент Башар Асад своеволно направи в Техеран. На такива изводи навежда разпространеното в руската и израелската преса съобщение за създаването от Москва и Ерусалим на съвместна работна група за изтегляне на чуждестранните сили от територията на Сирийската арабска република.     Инициативата бе лансирана на срещата на двамата лидери – Владимир Путин и Бенямин Нетаняху. Както казват експертите, формирането на групата демонстрира най-вече, че разривът между Русия и Иран непрекъснато расте. За идеята да се създаде съвместна група съобщиха както руските, така и израелските медии, позовавайки се на свои източници. Уточнява се, че този механизъм предполага участието и на други държави, които също са заинтересовани от очистването на Сирия от „излишни“ формирования. Не се посочват никакви допълнителни подробности относно плана. Посолството на Израел в Москва отказа да даде на „Независимая газета“ каквито и да са коментари по темата. Така че за целите и задачите на съгласувания между Русия и Израел проект може да се съди само по контекста.     Не е трудно да се досетиш, че краен адресат на тази инициатива са преди всичко Иран и вярната му „Хизбула“. Тяхното изтегляне от Сирия е главното, към което се стреми израелското ръководство в преговорите си с Русия, посветени на следвоенната ситуация в републиката. Москва признава необходимостта от „деиранизация“ на Сирия, но съдейки по последните събития, на нея й е все по-трудно да контролира този процес. Истински имиджов удар за Кремъл стана посещението на Асад в Техеран, където той се срещна не само с президента, но и с върховния лидер Али Хаменей. От срещата отсъстваше външният министър на Иран Мохамад Джавад Зариф, но в залата за преговорите можеше да бъде видяна влиятелната фигура на Корпуса на гвардейците на ислямската революция генерал Касем Сюлеймани. Броени часове след тази среща Зариф написа, че желае да се оттегли от министерския си пост, което източници на западната преса пряко свързаха с визитата на Асад. По-късно стана известно, че президентът Хасан Рохани не е приел оставката. Както и да се погледне, пристигането на сирийския лидер в Техеран свидетелства за желанието му да запази иранското участие в сирийските работи. А това означава, че създаването на руско-израелската група трябва да се разглежда като следствие от тази визита и като резултат от недоволството на онези трезви глави на Смоленския площад (руското външно министерство – бел.ред.), които смятат, че Иран е прекалил с гостоприемството на чуждата страна. „Да, руско-иранските противоречия в Сирия очевидно нарастват“, каза пред „Независимая газета“ директорът на Центъра за ислямски проучвания при Института за иновационно развитие Кирил Семьонов, коментирайки съобщенията за руско-израелската група. Анализаторът дава за пример инцидента в района на сирийския град Шата (провинция Хама), където преди месец се сблъскаха две подразделения на сирийската правителствена армия – четвърта дивизия, командвана от брата на президента – Махер, и пети корпус. Проблемът е в това, че четвърта дивизия е под контрола на Иран, който не би се отказал да укрепи позициите си в стратегически важната равнина Ал Габ (където се намира град Шата). Руската страна разбра това, отбелязва германското списание „Шпигел“, и изразява мнение, че именно Москва е прехвърлила там пети корпус, който по стечение на обстоятелствата се сблъска със силите на Махер Асад. „Вероятно визитата на Асад не е била съгласувана нито със Зариф, нито с Москва, – потвърди Семьонов. – На този фон Иран е готов да предостави на Асад финансиране и да построи 200 000 нови жилища. Тоест, Техеран възнамерява не само да запази, но и да укрепи собствената си „ос“, в която Дамаск е ключов елемент. С оглед на явната антиизраелска насоченост на тази ос, Москва не може да не изпитва безпокойство.“ Коментирайки желанието за създаването на двустранната група, експертът на Руския съвет по международните дела Антон Мардасов заяви: „Остава неясно дали това може да се смята за едностранно желание на Нетаняху, който вече работи по всички въпроси в този формат, или за съвсем нов механизъм за изтегляне на чуждестранните сили. Ако се има предвид последното, за премахването (на чуждестранните военизирани формирования – бел. НГ) е нужна подкрепата поне на част от сирийския военен елит, тъй като в югозападната част на Сирийската арабска република продължават да действат различни опълчения“. Експертът смята, че инициативата на Путин и Нетаняху е конюнктурно решение, тъй като политическото уреждане или неговата имитация така или иначе изискват изтегляне на чуждестранните войски. Освен това Мардасов смята, че такова решение се очаква да има крайно болезнен отзвук в Техеран, защото то показва: Русия, най-малкото декларативно, би искала да спомогне за изтеглянето на различните формирования, които се намират под негов (ирански – бел.ред.) контрол. Не трябва да се изключва и вариантът за предизборен характер на подобни „инициативи“. Външната политика заема не последно място в разгарящата се борба за израелския Кнесет, където партията на премиера – „Ликуд“, рискува след броени дни да изгуби своите позиции заради струпалите се върху главата на нейния лидер корупционни дела. А това означава, че Нетаняху трябва да предприема спешни мерки, за да заработи точки на вътрешнополитическата арена. А досега нито премиерът, нито неговите преговарящи се оказват способни да натрупат такива точки на фронта на борбата с палестинските групировки.   БТА      ", "date": "2019.03.02", "title": "Израел помага на Русия да оформи развода с Иран"}
{"url": "http://www.classa.bg/%D1%81%D0%B2%D1%8F%D1%82/item/393146-s-p-500-%D0%BF%D1%80%D0%B5%D0%BC%D0%B8%D0%BD%D0%B0-%D0%BF%D1%80%D0%B0%D0%B3%D0%B0-%D0%BE%D1%82-2800", "text": "Основните американски индекси започнаха март с повишение, а инвеститорите продължават да се възползват от най-силното начало на годината от близо три десетилетия, съобщава CNBC. Индексът на сините чипове  Dow Jones Industrial Average  прибави над 110 пункта към стойността си и достигна ниво от 26 026, 32 пункта, а  Nike  и  Chevron  се представиха най-добре. Широкият измерител  S&P 500  постигна ръст от 0,69% до ниво от 2803,69 пункта благодарение на повишението в сектора на здравеопазването и енергетиката. Индексът премина границата от 2800 пункта за първи път от 8 ноември миналата година. Технологичният показател  Nasdaq Composite  напредна с 0,83% до ниво от 7595,35 пункта, стимулиран от ръста на  Amazon .     Американските индекси отстъпиха от връхната си точка за деня след обявяването на разочароващи икономически данни. Американското промишлено производство се е разширило с най-бавния си темп от ноември 2016 г. В същото време индексът на настроенията на потребителите на Мичиганския университет остана под очакванията за февруари. Намаляващото търговско напрежение между Китай и САЩ наред с успокояването на страховете от затягане на паричната политика от Федералния резерв тласнаха американските индекси към летящ старт през 2019 г. На корпоративния фронт книжата на  Tesla  поевтиняха с над 8%, след като компанията пусна  , чиято цена започва от 35 хил. долара. Световните продажби ще стават само онлайн - стъпка, предназначена да увеличи търсенето и да свие режийните разходи за производителя на електрически превозни средства, съобщи още компанията. Цената на акциите на  Amazon  се повиши с над 2%, след като Wall Street Journal съобщи, че компанията планира да отвори собствена верига магазини за хранителни стоки на по-ниски цени, отколкото при Whole Foods. След новината книжата на  Kroger  поевтиняха с над 4%. На облигационните пазари доходността по  10-годишните  и по  30-годишните американски държавни ценни книжа  се повиши до съответно 2,766% и 3,135%. На валутните пазари доларът достигна 10-седмичен връх спрямо  йената , след като апетитът към риск се засили на фона на по-оптимистичните перспективи пред някои от големите икономики в света и възможността за търговско споразумение между Китай и САЩ. В късните часове доларът прибавя 0,48% към стойността си спрямо японската валута до 111,92 йени за долар.  Доларовият индекс , който измерва стойността на щатските пари спрямо кошница от шест основни валути, се повишава с 0,31% до 96,46 пункта.  Еврото  поевтинява минимално с 0,08% спрямо долара до 1,1364 долара за евро. На стоковите пазари цените на петрола обърнаха курса и намаляха с 2%, след като слабите данни за американското промишлено производство засилиха притесненията за ръста на търсенето на енергия в света. Американският лек суров петрол  WTI  поевтиня с 1,42 долара до 55,80 долара за барел. Фючърсите върху глобалния бенчмарк  Брент , добиван в Северно море, отписаха 1,32 долара от стойността си до 64,99 долара за барел. Цената на  златото  се понижи с 16,90 долара до 1299,20 долара за тройунция, като достигна най-ниското си ниво от края на януари.      ", "date": "2019.03.02", "title": "S&P 500 премина прага от 2800"}
{"url": "http://www.classa.bg/%D1%81%D0%B2%D1%8F%D1%82/item/393147-%D1%81%D0%B5%D0%BA%D1%81%D1%8A%D1%82-%D0%BF%D1%80%D0%BE%D0%B4%D0%B0%D0%B2%D0%B0", "text": "  През 1995-а телевизионните зрителите бяха хипнотизирани от т.нар. \"феномен Дарси\" - младият Колин Фърт в ролята на арогантния г-н Дарси, излизащ от езеро напълно облечен, но мокър от глава до пети. Зрителите на адаптацията от BBC на \"Гордост и предразсъдъци\" достигнаха 10 млн. след тази повратна сцена. Двадесет години по-късно прозираща бяла риза сама по себе си няма да разпали никакви емоции у публиката. През 2016-а зрителите на radiotimes.com избраха сцената с Ейдън Търнър, който се съблича и се къпе, за най-запомнящ се момент през годината.     После дойде \"Нощният мениджър\" - където показана в детайли секс сцена, включваща голите задни части на Том Хидълстън, предизвика световна истерия в социалните медии. Броят зрители отново беше засенчен от \"Бодигардът\" (2018), който достигна 11-милионна аудитория във Великобритания.     Имаше експлозии и изобилие от сюжетни обрати, но щеше ли този сериал да стане един от най-обсъжданите, ако не включваше пищни секс сцени с участието на носителя на \"Златен глобус\" Ричард Мадън и екранната му партньорка Кийли Хоус? С всички заглавия, фокусиращи се върху голия Мадън, откога мъжкото тяло стана такава жизненоважна съставка за успеха в телевизията? Сексът продава, това не е нещо ново, нито е нова идеята да се продава секс на тв аудиторията в праймтайма, казва Алис Джоунс, културен редактор в i newspaper.  Но \"Нощният мениджър\" и \"Бодигардът\" предизвикаха толкова колосални вълнения и толкова много заглавия, че не можете да вините режисьорите и продуцентите, че искат да уловят същия медиен шум с повече мъжка плът.     Хората зад тази машина за внимание - режисьори, редактори на вестници и така нататък, най-вероятно са предимно мъже и реагират на представата за това какво според тях желаят жените. В ерата на стрийминга, телевизионните \"моменти\", когато нещо колективно завладява общественото въображение и - в този случай - кара всички да се очароват и да туитват като едно цяло, е ценно оръжие във войната за рейтинг. Нецензурираните секс сцени и голотата в масовата телевизия със сигурност датират още от фундаменталния за времето си сериал на HBO \"Сексът и градът\", който се излъчи за първи път точно преди новото хилядолетие. HBO заложиха след него на \"Игра на тронове\", към който момент сериали като \"Рим\" и \"Тюдорите\" също не спираха сцените си на вратата на спалнята. Но като традиционни мишени на медийно обективизиране, актрисите можеха да изискат договори \"без голи сцени\" в момента, в който придобият достатъчно влияние - от Сара Джесика Паркър в \"Сексът и градът\" до Емилия Кларк в \"Игра на тронове\" (въпреки че тя реши по-късно да се появи гола още веднъж). За някои актриси обаче подобни сцени са травматични. \"В сезон 3 на \"Изгубени\" имах кофти изживяване на снимачната площадка като на практика бях заставена да снимам частично гола сцена и усещах, че не ми е оставен избор по този въпрос\", коментира актрисата Еванджелин Лили в подкаста Lost Boys през 2018. \"Плаках изключително много.\" Дали след #MeToo фокусирането върху мъжките тела е по-лесно за ТВ режисьорите? \"Ако някога беше дело на жените да показват плът в шпионски драми и така нататък, през 2019 г. има усещане, че това не е редно, че в най-добрия случай е антифеминистко, а в най-лошия - форма на експлоатация\", обяснява Алис Джоунс. Браншът основателно е още по-нащрек към това как се отнася към актрисите на екрана и извън него. Те обаче знаят, че все още имат нужда от малко секс тук-там, за да задържат аудиторията. Като разсъбличат мъжете, сериалите могат да осигурят нюанса на гола плът и все пак да изглеждат \"осъзнати\". И все пак мъжете актьори като секс-обекти не са нещо, което да се третира с лека ръка, твърди ТВ психологът Холи Лангкастър-Джеймс. \"Да, на това са били подложени жените дълго време, няма спор, но простото обръщане на формулата и обективизирането на мъжете не е най-доброто решение на проблема. Чудя се какъв ефект може да има тази тенденция върху мъжката психика. Вече има сериозен натиск върху мъжете, особено по-младите мъже, да постигнат красиво тяло. Загрижена съм за отражението върху мъжкото самочуствие и представа за себе си, ако мъжете започнат да възприемат някои от тези послания.\" Актьорът от \"Бодигард\" Ричард Мадън (който игра и Роб Старк в \"Игра на тронове\") изглежда незасегнат от обективизирането до момента и наскоро описа вида на секс сцените в \"Игра на тронове\" като \"порно от 70-те\" в интервю за GQ. Том Хидълстън, след като научи, че задните му части са били изрязани от американската тв версия на \"Нощният мениджър\", подметна, че \"има много по-опасни неща, които хората охотно излъчват\". Това изобщо не навреди на кариерите им - и двамата актьори бяха издигнати от пресата до високата чест да бъдат спрягани за ролята на следващия Джеймс Бонд. Премиерата на средновековния епос Outlaw King на Netflix предизвика доста шум, не защо защото актрисата Флорънс Пy демонстрира частична голота в нецензурирана секс сцена с актьора Крис Пайн по време на филма, а защото имаше половинсекундна сцена, в която се виждаше пенисът на Крис Пайн. Получилият се в резултат на това бум в Twitter накара Пайн и режисьора Дейвид Макензи да коментират пред аудитория в Торонто, че \"повече се говореше за фронталната голота в Outlaw King, отколкото за изкормванията и обезглавяванията\". По-малко експлоататорски ли са заглавията, защото се фокусират върху мъже? \"Вероятно не\", коментира Алис Джоунс. \"Истерията около неговите гениталии по никакъв начин не подобри средата. Тя навлезе в плашещи територии и иначе достойни издания писаха материали със заглавия 'Как да видите пениса на Крис Пайн в Outlaw King'.\" Outlaw King беше хибриден продукт и беше филм, правен за домашна стрийминг услуга. Като цяло киното доста изостава от телевизията, когато става дума за секс. \"Студиата се фокусират върху по-утвърдени поредици и франчайзи и се поемат по-малко рискове, за да се постигне максимална печалба в боксофиса\", обяснява журналистът на попкултурна тематика Натали Джеймисън. Има смисъл филмът да е с рейтинг, който да привлече най-широката възможна аудитория, но това изключва каквото и да е твърде крайно или нецензурирано. Има повече телевизионни програми и сериали, които излизат всяка седмица, отколкото реалистично хората могат да гледат, и естествено създателите им имат нужда да накарат хората да обсъждат техния продукт и да обърнат внимание на него, вместо на други. Наличието на нещо особено шокиращо или сексуално, което ще се самоподдържа в социалните медии и ще създаде шум, работи невероятно успешно за неща като \"разходката на срама\" на Церсей в \"Игра на тронове\". Също така вероятно гледате телевизия в нощните часове у дома, така че нещо крайно се тушира от това колко комфортно се чувствате.  Вероятно не е толкова удобно да гледате нещо агресивно нецензурирано или екстремно в сексуален план в претъпкано кино с непознати. Телевизията в момента навлиза още по-надалеч в изследването на секса. Да вземем например Wanderlust на BBC/Netflix, с участието на Тони Колет, който задава въпроса дали доживотната моногамия е възможна, и сериала Pure на британския Channel 4 за жена с обсесивно-компулсивно разстройство на психиката, който се върти около постоянните й сексуални мисли и пориви. Аудиторията трябва да бъде извадена от заблудите за секса, твърди Ейса Бътърфийлд, 21-годишната звезда на Sex Education по Netflix. Бътърфийлд играе Отис, тийнейджър, чиято майка (Джилиън Андерсън) е терапевт-сексолог. Заобиколен от ръководства на тема секс, Отис основава неофициална клиника, за да решава проблемите на съучениците си, и осъзнава, че той самият има немалко такива. Въпреки нецензурното съдържание, което загатва името на сериала, и дори откритата и фронтална мъжка голота, младият актьор наскоро заяви пред Teen Vogue, че смята, че просвещава зрителите за ежедневния секс, а не просто им осигурява фантазии. \"Сериалът го показва във всичката му грозота и неловкост, и забавност, и показва тези герои, които преминават през собствени проблеми, объркани са и всъщност не знаят какво се случва с телата им и какво правят. Той не се опитва да прави това секси или да го прави готино. Просто реалистично го показва така, както е. И понякога то е секси, но през повечето време не е.\" Ако оставим настрана комедиите, несръчните или неловки секс сцени вероятно няма да се доберат до праймтайм слотовете на телевизиите, тъй като телевизионните мрежи се концентрират върху осигуряването на бягство от реалността за зрителите. Но осигуряват ли те истинско отражение на западното общество от XXI век, или просто създават, както го формулира Алис Джоунс, \"равни възможности за разголване\" и за мъжете, и за жените актьори?    ", "date": "2019.03.02", "title": "Сексът продава..."}
{"url": "http://www.classa.bg/%D1%81%D0%B2%D1%8F%D1%82/item/393148-us-%D0%B3%D0%B5%D0%BD%D0%B5%D1%80%D0%B0%D0%BB-%D0%B7%D0%B0-%D0%B4%D0%B0-%D1%81%D1%82%D0%B8%D0%B3%D0%BD%D0%B5%D0%BC-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B8-%D1%82%D1%80%D1%8F%D0%B1%D0%B2%D0%B0%D1%82-1000-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Вашингтон е безсилен пред руските ракети, затова е необходимо да бъде продължен договорът СТАРТ-3 с Москва. Това мнение изрази шефът на Стратегическото командване на Въоръжените сили на САЩ генерал Джон Хайтън, цитиран от “Взгляд”. Той е убеден, че най-голяма опасност представляват новите крилати и хиперзвукови ракети, както и безпилотният дрон “Посейдон”.     “Вече от 10 години съм обезпокоен от това въоръжение, което във всеки един момент може да промени посоката си на движение и ще имаме проблеми с него. Мога да кажа, че днес съм способен да защитя страната, но се тревожа за хората, които ще заемат моя пост в бъдеще”, каза Хайтън. Той уточни, че съществуващите американски системи за въоръжение могат да откриват руските ракети, но след това те “изчезват и не ги виждаме до момента на удара”.     Генералът призова Сената на САЩ да увеличи разходите за модернизация на “ядрената триада”, в която влизат стратегическите бомбардировачи, ракетните системи с наземно базиране и подводниците. За това, според генерала, ще са нужни около $1 трилион.     По-рано Хайтън заяви, че новите руски ударни средства за сдържане не попадат под установения договор за взаимно съкращаване на стратегическото ядрено въоръжение  (СТАРТ-3). Преди това експерти споделиха пред “Взгляд”, че евентуален удар с “Посейдон” от морето плаши САЩ повече, отколкото ракетен удар от Космоса.        ", "date": "2019.03.02", "title": "US генерал: За да стигнем руснаците ни трябват 1000 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/393149-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BE%D1%80%D0%B1%D0%B0%D0%BD-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0%D1%82%D0%B0", "text": "Няколко християндемократически формации искат изключване на партия \"Фидес\" от Европейската народна партия Унгарският премиер Виктор Орбан е изправен пред растяща опозиция от страна на партньорските десноцентристки партии в Европейския парламент, предава бТВ.  Няколко християндемократически партии обявиха, че се противопоставят на продължаването на членството на партията на Орбан \"Фидес\" в Европейската народна партия.    Една люксембургска и две белгийски партии изпратиха писмо до ръководството на ЕНП, в което искат \"Фидес\" да бъде изключена, защото унгарският лидер \"действа в шокиращо противоречие\" с християндемократическите ценности на ЕНП.  Европейската народна партия е твърде важна, \"за да бъдем подкопавани в собствените си редици от това, срещу което сме толкова решени да се борим: популизма, основан на национализъм, и откритата враждебност срещу европейската интеграция\", заявиха те.  Холандски и португалски партии се присъединиха към разрастващото се недоволство, че Орбан е отишъл твърде надясно спрямо традиционните християндемократически ценности.  Португалската Народна партия заяви в писмо до ръководството на ЕНП, че различията с \"Фидес\" са \"твърде съществени\", за да остане партията на Орбан в ЕНП.  Председателят на групата на Европейската народна партия (ЕНП) в европарламента Манфред Вебер заяви, че върви обсъждане какво да бъде решението по отношение на партията на Орбан.  Унгарският премиер Виктор Орбан си навлече сериозни критики, когато преди десет дни стартира кампания срещу председателя на Европейската комисия Жан-Клод Юнкер с твърдението, че Брюксел подкрепя имиграцията.  Преди двудневната среща на върха на ЕС в Брюксел на 21-22 март се очаква висши ръководители на ЕНП да обсъдят позицията на Орбан.       \r\n  ", "date": "2019.03.02", "title": "Бунт срещу Орбан в парламентарната"}
{"url": "http://www.classa.bg/%D1%81%D0%B2%D1%8F%D1%82/item/393150-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D0%B2%D1%81%D0%B8%D1%87%D0%BA%D0%BE-%D0%BE%D1%82-%D1%80%D1%83%D1%81%D0%B8%D1%8F", "text": "  Русия вече е изпратила на Венецуела първата партида медикаменти от 7,5 тона. Доставката е в рамките на вноската на Русия в Световната здравна организация Каракас ще закупува необходимите храни и медикаменти от Русия, заяви днес вицепрезидентката на Венецуела Делси Родригес на съвместна пресконференция след преговорите си с руския външен министър Сергей Лавров, предаде ТАСС.     \"Президентът Николас Мадуро даде много ясни разпореждания в тази връзка: тези храни, които са нужни на нашия народ, медикаменти, които са нужни на нашия народ, ще се набавят от Русия\", съобщи Родригес.  Министър Лавров отбеляза, че Москва вече е получила допълнителен списък с нужните на венецуелската страна лекарства. \"Обсъждаме списъка, уточняваме организационни и логистични подробности\", каза Лавров.  Първият руски дипломат напомни, че Русия вече е изпратила на Венецуела първата партида медикаменти от 7,5 тона. Доставката е в рамките на вноската на Русия в Световната здравна организация и по проект, който се реализира от Панамериканската здравна организация, уточни Лавров.  Лавров добави, че Москва ще продължи \"мащабните доставки на пшеница\" за Венецуела, които \"помагат значително на венецуелското правителство да посрещне настоящите хуманитарни предизвикателства\", предаде Франс прес.  От 2018 година насам Русия е доставила на Венецуела 64 100 тона пшеница, по данни на руската консултантска фирма СовЕкон от 18 февруари, посочва Ройтерс.  Руският външен министър оцени като \"неприемливо политизирането на въпроса за хуманитарната помощ\" и изтъкна, че това трябва да се решава \"чрез международни практики и да не служи като претекст за манипулиране на общественото мнение, за мобилизация на антиправителствените сили и за оправдаване на планове за намеса\".  Миналата седмица Москва вече обвини САЩ, че използват хуманитарната помощ като \"претекст за военни действия\", насочени към сваляне на Николас Мадуро.  Делси Родригес каза още, че Каракас възнамерява с помощта на руската страна да се заеме с развитие на необходимата промишлена база за осигуряване на всичко необходимо за населението на Венецуела. \"Това е добра новина за света, добра новина за Русия и за Венецуела. Ние сме стратегически партньори и работим за благото на народите на нашите страни\", отбеляза тя.  По-рано днес Родригес съобщи, че президентът Мадуро е наредил европейското представителство на венецуeлската държавна петролна компания PDVSA да се премести в Москва, предаде Ройтерс.  \"Президентът Мадуро нареди да затворим офиса на PDVSA в Лисабон и да го преместим в Москва\", каза Родригес.          ", "date": "2019.03.02", "title": "Венецуела ще купува всичко от Русия"}
{"url": "http://www.classa.bg/%D1%81%D0%B2%D1%8F%D1%82/item/393144-%D0%BA%D0%BE%D0%B3%D0%B0%D1%82%D0%BE-%D0%BD%D1%8F%D0%BA%D0%BE%D0%B9-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%83%D1%81%D0%BF%D0%B5%D0%B5-%D0%BD%D1%8F%D0%BA%D1%8A%D0%B4%D0%B5-%D1%82%D0%B0%D0%BC", "text": "Истории като тази с \"нашия\" актьор, излязъл на сцената на Оскарите с българско знаме, помага да разберем какво се случва с националната идентичност през последните три десетилетия.           Няма да обсъждам скромната роля на нашия сънародник в наградения с Оскар филм или пък репликата, с която неговият герой-руснак поръчва водка. Ще пропусна и интервюто, в което актьорът изказва мисли, противоречащи на либерално-хуманистичния смисъл на „Зелената книга“. Затова пък символичното му завръщане в родината беше много трогателно - след перипетиите в годините на комунизма, след мъките на емиграцията, накрая той се завърна с ореола на победител.     По-важно е да разберем какво се случва с националната идентичност през последните три десетилетия. За първи път си дадох сметка за промяната благодарение на прекрасния сръбски филм „Когато порасна, ще стана Кенгуру“. Седят едни хора в забравена от бога кръчма и с необяснимо вълнение очакват мач от английския футболен шампионат. Не, не играе Сърбия, нито пък изходът от срещата може да повлияе някак на класирането.      В английския тим играе съгражданинът им с прякор Кенгуру, който е обещал да им помаха с шапка пред глобалните камери, ретранслиращи към глухата сръбска провинция. Не помня какво направи Кенгуру, но нашият Димитър Маринов излезе на сцената с българско знаме на ревера - и с този жест напълни душите на нашите национални фенове. Нашето мом(и)че По-рано се гордеехме, когато български отбор спечели, когато български филм получи отличие. Междувременно глобализацията така фрагментира света, че започнахме да се идентифицираме с нашето момче или момиче, успяло някъде там, в чуждия отбор. По-просто е в индивидуалните спортове, където успехите на Гришо или на удивителната 15-годишна шахматистка Исмаилова могат да се припишат едновременно и на човека, и на страната. Но в колективните проекти сме раздвоени - за тях ли играе Кенгуру (Стоичков, Балъков...) или за своето сръбско/българско Аз? Проф. Ивайло Дичев Да припомня радостта, с която в Кения празнуваха избирането на Обама, чийто баща (напуснал семейството, когато синът му бил на една година) имал корен там. Вълнението, с което българи и специално габровци посрещнаха Дилма Русеф. А да припомням ли гордостта, че наше момче е измислило компютъра, че един наш човек е открил Америка заедно с Колумб? Ако отидем отвъд медийните емоции, ще си дадем сметка, че съвременният човек никога не се интегрира докрай, живее с няколко идентичности. В Америка, където този процес е най-напреднал, хората отдавна се самоопределят с тиренца - афро-американец, латино-евреин, китайско-арабски... Ние тук още упорстваме, като наричаме успелите ни сънародници в чужбина българи. Но те са „наши“ само емоционално. Именно емоционалният момент на връзката обяснява защо гордостите са най-често свързани с някакво състезание, класация, светска сцена, осеяна със звезди, признание на висша инстанция от типа на книгата „Гинес“. По-малко се гордеем с влиятелната колонка на Иван Кръстев в „Ню Йорк таймс“ или с излезлия току-що детски бестелър на англо-българската писателка Сабина Радева, с авторитетни политици като Сергей Станишев или Кристалина Георгиева. Виж, нашият ослепителен топ-модел, заснет на благотворителното парти на Елтън Джон, веднага ни кара да се почувстваме българи, особено ако ни помаха през камерите. Думите разделят, а тя просто мълчи и е прекрасна. Няма да преобърнем този процес, колкото и да го иронизираме. Страни като нашата са твърде малки, за да имат сериозно участие в световните неща - нито голям филм ще направим, нито скоро ще спечелим футболен шампионат. От друга страна ни се иска, защото живеем пред глобалната сцена, борим се за признание. И на всеки му е приятно да се идентифицира с успелия някъде там сънародник. България днес Трябва обаче да си дадем сметка, че националната идентичност вече не се основава на територия, оградена с идеологическа бодлива тел. България днес има сложна геометрия - някои остават, други заминават, някои скъсват, други удържат връзката, та дори опитват да участват в делата на загубената си родина. За национал-популистите тези последните „се пречкат“, особено когато опитат да проявят политическа инициатива. Мисля си обаче, че колкото по-бързо измислим такава форма на държавата, която да ги привлече за сериозно участие в нашите дела, толкова по-скоро България от провинция ще стане глобален играч.    ", "date": "2019.03.02", "title": "Когато някой българин успее някъде там"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393139-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Джулиана Гани взвири социалната мрежа фейсбук. За пореден път плеймейтката реши да сподели свои голи фотоси.     Този път тя втрещи всички като показа как полугола тренира във фитнес залата. И не само това. „И в летните жеги все намирам начин да тренирам“, написа Гани над снимките си от фитнеса.           Интересен момент е, че банският, с който Джулиана дефилира е дело на певицата Есил Дюран.    Гани скандализира и са фотос, на който се вижда как мъжът й, който подобно на нея е гол до кръст,а е награбил огромните й гърди в шепи.            ", "date": "2019.03.02", "title": "Джулиана Гани полугола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393140-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BC%D0%B0%D1%80%D1%82", "text": "ОВЕН ( 21 март - 20 април ) Днес сериозно преразгледайте личния си живот. Ако е време да обърнете страница във взаимоотношенията си, направете го. Не се придържайте към чувствата, те могат да бъдат измамни. На работа, трябва да избягвате конфликтите с началници. Особено, ако въпросите се отнасят до документи. Във финансовата област, има още какво да се желае. ТЕЛЕЦ ( 21 април - 21 май )  Трябва да се движите уверено към вашата цел. Ако внимателно слушате сърцето си, може да направите правилен избор. Особено ако се става дума, за финанси или нова работа. Ако връзката ви с децата, се основава повече на обещания, опитайте се да бъдете по-честни и откровени с тях, за да не ви обвиняват в безотговорно поведение. БЛИЗНАЦИ ( 22 май - 21 Юни ) Препоръчително е да говорите открито с човека, когото обичате. Или пътищата ви, се разделят или сте заедно в радост и скръб, трето не е дадено. На работното място е време да разпределите приоритетите си, за да не се изгубите в подробности. С по-възрастните колеги, трябва да се държите с уважение. Деловите въпроси решавайте заедно, не бъдете безотговорни.   РАК ( 22 юни - 23 юли ) Има голяма вероятност, за големи разходи и загуби. Дръжте всичко под контрол, не пръскайте пари на ляво и дясно. В личния си живот, се дръжте предпазливо. В противен случай, ще се сблъскате с проблеми. Не се опитвайте да правите всичко наведнъж, в домашните задължения. Не трябва да тръгвате на път, ако здравословното ви състояние не е добро. ЛЪВ ( 24 юли - 23 август ) Очаква ви, отлична ситуация във финансите. Вярно е, че парите ще трябва да изразходвате за битови нужди, но сумите ще са незначителни. Не претоварвайте сърцето и бъбреците и бъдете внимателни с храната. Има възможност за натравяне и влизане в болница. Планираните козметични процедури, е по-добре да отложите за края на месеца. ДЕВА ( 24-ти август - 23 септември ) Препоръчително е да укрепите организма си, като започнете да пиете витамини. Имунната ви система доста е отслабнала, погрижете се за нея. Ефективно ще се развиват събития, насочени към намиране на нова работа. Ще получите точно такова предложение, за което сте мечтали. Само не бързайте веднага, да подписвате договор. ВЕЗНИ( 24 септември - 23 октомври) Днес не планирайте нещо важно и дългосрочно. Има вероятност да се объркате. В работата идва период на разнообразие, креативни решения и нови проекти. Ако направите всичко правилно, ще получите заслужена награда. Пътуване по лични въпроси, ще премине перфектно. Само бъдете внимателни при шофиране. СКОРПИОН ( 24 октомври - 22 Ноември ) Ще получите награда и отличие за работата, която сте извършили по-рано. Най-накрая, ще ви забележат и оценят. Активните действия в сферата на любовта, ще ви помогнат да намерите изход от трудна ситуация. Връзката с любимия, може да бъде укрепена чрез романтика и сюрпризи, стига да не започнат да ви \"притискат\" финансите.   СТРЕЛЕЦ ( 23 Ноември - 21 Декември ) Очаква ви радостен и топъл пролетен ден. Приятните събития ще бъдат толкова много, че ще искате да запеете от щастие. Основното нещо е да не е прекалено силно, в противен случай шефовете ще изпаднат в шок. На преден план нека да е работата, а след това личните дела. В семейния живот, ще трябва да се заемете с решаването на проблемите. Само не се ядосвайте. КОЗИРОГ (22 Декември - 20 януари ) Предстои ви да преживеете, един сложен психологически ден. Дори и прекрасното време, няма да помогне да се отклоните от нахлуващите чувства и проблеми. Възможна е интересна следобедна среща. Човекът, с когото ще общувате, ще се окаже единомишленик и приятел. Оптимистично настроение, се очаква в личната сфера.  ВОДОЛЕЙ ( 21 януари -  19  февруари ) Очакват ви истински страсти, в личния живот. Основното нещо е да не ги ескалирате, в противен случай ще избухне скандал. Дръжте се в ръце и следете за думите си. Дългогодишен приятел, ще ви помогне да се справите с финансовите проблеми. Той ще ви обясни с примера си, как да съхраните натрупаните средства.   РИБИ ( 20 февруари - 20 март ) Трябва да бъдете максимално великодушни, за да съхраните връзката с любимия човек. Ако това е любов, тогава отстъпете пред капризите на избраника си. В трудни ситуации, винаги има изход, само ако сами не се откажете. Вечерта ще се зарадвате от срещата с човек, който някога ви е предлагал сътрудничество. Всичко което направите, ще е за добро.", "date": "2019.03.02", "title": "Дневен хороскоп 2 март"}
{"url": "http://www.classa.bg/%D1%81%D0%B2%D1%8F%D1%82/item/393141-%D0%B7%D0%B0%D1%89%D0%BE-%D0%BD%D0%B8-%D0%B5-%D1%81%D1%82%D1%80%D0%B0%D1%85-%D0%B4%D0%B0-%D1%81%D0%B8-%D0%B8%D0%B3%D1%80%D0%B0%D0%B5%D0%BC-%D0%BD%D0%B0-%D0%B3%D0%BE%D1%81%D0%BF%D0%BE%D0%B4", "text": "През ноември китайски учен на име Хе Джанкуи шокира света като обяви, че е създал първите бебета с редактирани гени - близнаци на име Лулу и Нана. Според мнозина подобно нещо е в състояние да предизвика глобална катастрофа. Дженифър Доунда, специалист и пионер в областта на работата с CRISPR, който прави промените в генома възможни, казва, че е отвратена и ужасена от делото на Джанкуи.   Дори най-оптимистично настроените учени критикуват експеримента на китаеца. Според тях това е възможно най-лошият начин да представиш пред света първите бебета с променени гени. Специалистите посочват куп пропуски в опита на Джанкуи - от предполагаема липса на информирано съгласие от родителите до съмнения дали новите генетични мутации, които са с цел да се минимизира шансът близнаците да се заразят с ХИВ, няма да се отразят на здравето на бебетата.     Негативните реакции не са изненадващи. От години публичното съзнание се занимава с идеята за създаване на \"дизайнерски бебета\". Но подобно нещо не бива да се случва по начина, по който се опита да го направи Джанкуи. То трябва да е резултат от общ научен консенсус, а не от самостоятелна инициатива.     Както с много научни открития от последните десетилетия, и това предизвиква смесени чувства у повечето хора. Мисълта, че ще предотвратим фатални заболявания, е изкушаваща. Но с нея винаги върви и предупреждението, че човечеството ще съжалява горчиво, ако изкорени всички болести. В същото време са налице и първите опити да се въведат регулации в областта на генетиката. Този февруари месец Световната здравна организация създаде специална комисия, която ще контролира бъдещите опити за редактиране на геномите. Сега надеждата е въпросната комисия да върши дейността си съвестно. В последните дни един кратък разказ на писателя Носифо Думиса - \"Мпендуло: Отговорът\" - отново показа сюжет, в който учените успяват да създадат ембриони с перфектна имунна система. Плашещата уловка в разказа е, че ембрионите са създадени от синтетични стволови клетки и съответно родените от тях бебета не могат да бъдат определени като \"истински хора\". Произведението за пореден път показва, че откакто съществува, човечеството се опитва да напредне в медицината и до огромна степен успява. Победили сме полиомиелита, научили сме се да трансплантираме органи, дори вече ги принтираме на 3D принтери. Но генетиката си остава слабото звено. Все още не можем да променим достатъчно успешно гените си. Твърдението доказват и героите на Думиса - 13-годишните Мпендуло и Томас. Те са родени тайно, след като програмата за създаване на перфектни ембриони е спряна. Въпреки не-човешкия си произход близнаците показват изключителна човечност. Мпендуло е нещастно влюбена в свой съученик. Тя умее да плаче, да се смее и да се радва. Повече въпроси повдига брат й Томас - добър и смел, но и с характер който крие тъмна страна. Той кара читателят да се замисли дали именно намесата в гените не е причината за тази тъмна страна. Историята не е нова и е разказвана по един или друг начин вече десетки пъти дори и на голям екран във филми като \"Гатака\". Тя само илюстрира силния дискомфорт, който новите открития в биологията причиняват на мнозина. Те носят страх - да не станем нехуманни, да не станем жертва на селекция, която ще дискриминира по гени, да не бъдем изключени от обществото заради тази селекция. Един поглед към историята на репродуктивните технологии показва, че вече сме минавали през такива страхове. През 1978-а раждането на първото ин-витро бебе - Луис Хей Браун - носи на лекарите куп обвинения, че се опитват да \"си играят на Господ\" и че с това могат да нарушат необратимо човешките взаимоотношения. Бебетата ще бъдат правени в лабораториите, а не в спалните. Някои се опасяват, че родителите, чиито бебета са заченати от донорски яйцеклетки или сперма, няма да обичат достатъчно децата си. Ако сте достатъчно възрастни, най-вероятно помните съмненията, че нарастващият брой донори на сперма ще създаде армия от неомъжени майки, които не искат мъже в живота си. През 1996-а около клонирането на овцата Доли дойдоха спекулациите, че мъжете вече няма да имат нужда от жени, защото ще могат да си купят свои умалени копия клонинги. След това замразяването на яйцеклетки започна да става популярно и донесе паниката, че жените ще се решават да имат деца, чак когато са катастрофално остарели да стават майки. Сега се притесняваме, че благодарение на сурогатното майчинство богатите ще експлоатират бедни жени да износват и раждат децата им. Повечето от тези \"предсказания\" така и не се сбъдват. Учените са на мнение, че съвременната медицина по-скоро укрепва емоционалните връзки като дава възможност на все повече двойки да изпитат радостта от това да станат родители. Колкото до Доли - над 20 години по-късно никой все още не е успял да клонира човек. С поредния напредък в генетичните изследвания се очаква и нова вълна страх около ДНК технологиите. Въпреки че се увеличава способността за откриване на заболявания и предвиждането на бъдещ риск от такива, потребителите на здравни услуги продължават да изпитват силни притеснения. Свидетели сме как науката около ДНК може да бъде използвана с лоша умисъл. Китайските власти вече използват такава технология, за да държат под око и контролират мюсюлманските малцинства в страната. Но също така знаем как генетичният материал може да бъде използван за разкриването на престъпления. Един от последните примери води до задържането на 73-годишен мъж, който през 1973-а е убил 11-годишно момиченце. С други думи, научният прогрес трябва да помага да живеем по-добре, по-дълго и по-здравословно. Да, с него трябва да се внимава, но и да се гледа с надежда. Можем да се фокусираме единствено върху лошото. Можем да се фокусираме само върху плашещото. Но е по-добре да си напомним, че живеем в ера на чудеса и че сме късметлии да живеем в нея.    ", "date": "2019.03.02", "title": "Защо ни е страх \"да си играем на Господ\""}
{"url": "http://www.classa.bg/%D1%81%D0%B2%D1%8F%D1%82/item/393142-%D0%BC%D1%8A%D0%B6%D0%B5%D1%82%D0%B5-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B5-%D0%BE%D0%B6%D0%B5%D0%BD%D1%8F%D1%82-%D0%B7%D0%B0-%D0%BC%D0%B5%D0%BD,-%D0%B7%D0%B0%D1%89%D0%BE%D1%82%D0%BE-%D0%B3%D0%BE%D0%B2%D0%BE%D1%80%D1%8F", "text": "Бурки, ИДИЛ и ислям - за Садия Азмат противоречията около тези думи в Европа не са нещо, от което може да се избяга. На фона на надигащата се по целия континент ксенофобия, тези думи се превръщат в нещо като тежко клеймо. Но не и за нея. За нея те са просто източник на някои от най-добрите й шеги. \r\n \"Удобно ми е да прикривам косата си по същия начин, по който вие се чувствате удобно да прикривате ц*ците си. И не мисля, че ми е работа да казвам, че вие сте потискани и експлоатирани от сутиените си... Разбира се, слагам границата с покриването на лицето си. Все пак съм комик и трябва да е ясно къде да слагам микрофона, докато говоря\", изстрелва тя в едно от своите шоута. \r\n   \r\n   Нейната работа, казва 29-годишната Садия със своя плътен глас и акцент от Източен Лондон, \"е да се забавлява\". Тя носи джинси, светло розова забрадка и фин грим. \"Но ако това, което казвам, може да отвори умовете на хората, това е страхотно.\" \r\n   \r\n   Все по-голям брой жени като нея, която има шоута повечето вечери от седмицата, а освен това има и свой подкаст, озаглавен \"Няма място за младите жени\", използват хумора, за да се противопоставят на предразсъдъците и да хвърлят светлина върху това какво е да бъдеш млада жена и мюсюлманка в днешна Европа. \r\n   \r\n   В момент, в който популистките партии и правителства на континента излизат с гръмки ислямофобски или антиимигрантски послания, мнозина застават усещат все по-голяма нужда от това да намерят своя глас и да разкажат своите истории като контрапункт на гръмката пропаганда. \r\n             \"Някои хора си мислят, че родителите ми ме карат да нося забрадка, но това не е вярно. Никой в моето семейство не носи забрадка и дори на тях не им допада особено, че аз нося. Понякога, когато излизам от вкъщи ми казват: Защо си я сложила тази забрадка? Хората ще си помислят, че искаш да взривиш автобуса...\", казва тя пред публиката. \r\n Когато тя излиза на сцената, основната й цел е просто да поеме наратива в своите ръце - нещо, което много хора като нея усещат все по-рядко. \r\n             \"Мюсюлманските жени, живеещи в Европа, са изправени пред тройна заплаха от дискриминация: предубеденост срещу етническата им принадлежност, религия и пол. В една такава вече враждебна среда, в която за мюсюлманите изначално се смята, че \"не споделят европейските ценности, жените са особено уязвими\", казва Георгина Сиклоси, говорител на Европейската мрежа срещу расизма. \r\n Подобна е и ситуацията с Шазия Мирза - също комик във Великобритания. Тя не е част от голямата вълна на мигранти, заляла Европа в последните години.  \r\n Тя е родена и отраснала в Бирмингам, а семейството и е с пакистански произход. Въпреки това спрямо нея се прилагат същите стереотипи, каквито и за бежанците от Близкия изток и Северна Африка. Съответно тя не пропуска да си прави шеги с това. \r\n \"Когато за пръв път дойдох в Америка, жената, която трябваше да седне до мен в самолета, отказа. Бях си сложила забрадката. Погледнах я и й казах: Ще седна в този самолет, ще го взривя и ти си мислиш, че ще си на по-сигурно място, ако седиш три седалки по назад?!\" \r\n В скечовете си тя се шегува и със собствената си култура и със стереотипното мислене на семейството й: \"Родителите ми много искат да ме видят омъжена. Проблемът е там, че мъжете мюсюлмани не искат да се женят за мен, защото... говоря. Изглежда това е проблем за тях.\" \r\n \"Но родителите ми така и не ме научиха нищо за мъжете. И до днес не знам нищо за мъжете. За пръв път целунах мъж на 25. Вторият път бях на 30. До 40-годишна възраст може и да получа пръстче... А за 50-ия си рожден смятам да подаря химена си на Палестина, за да го ползват за противоракетна отбрана... Понякога се притеснявам, че ще умра девствена и заедно с още 71 такива жени като мен ще трябва да съм награда за някой взривил се терорист...\" \r\n В този контекст мюсюлмански творци, комици и активисти говорят за сложността на собствената си идентичност и опит като жени, имигранти, мюсюлмани в Европа.  \r\n Единственото оръжие, което могат да използват, е хуморът. Чрез него те директно могат да хвърлят светлина върху несъответствията и ирониите на антиимигрантската реторика. \r\n \"Обичам с комедията си да разтърсвам нещата\", казва родената в Иран датска комедиантка Ели Джокар. Тя представя части от двата свята, в които живее - от една страна, са гъстата й черна коса и дълбоките зелени очи, фино подчертани с типичен за Близкия изток грим, а от другата - татуировките по ръцете й. \r\n Нейното комедийно шоу е първото в страната, водено от мюсюлманка, а най-общата мишена за нейните шеги са екстремистки настроените, анти-мюсюлмански политици. \r\n Така например в една от шегите си започва да се преструва на майка си - дълбоко религиозна и традиционалистки настроена жена - и през нейния образ започва да обяснява действията на датската министърка на интеграцията Ингер Стьойберг, известна с острите си антиимигрантски позиции и с това, че още не си е намерила мъж. \r\n \"Горката Игнер... тя така и не се омъжи. Ако я огряваше малко по-често, едва ли щеше да е толкова ядосана на света...\" \r\n \"Когато се преместих в Дания през 80-те години, тук приемаха бежанците с отворени обятия. Всичко това се промени през 2015 г., когато правителството влезе в коалиция с Датската народна партия и започна да прокарва имиграционните реформи, които представят мюсюлманите като заплаха за европейските ценности\", казва Джокар. \r\n Оттогава страната издаде забрана за бурките и изсипа купища пари за кампании, подтикващи жените мюсюлманки \"да се присъединят към датското общество\" и да свалят забрадките си. \r\n Правителството въведе и противоречиви политики спрямо онези квартали, определяни като гета, където масово живеят имигрантските общности. Така за тях езиковите курсове по датски са задължителни, а често присъдите за престъпления са по-строги. Мнозина критици на правителството определиха мерките като асимилация и принудителна интеграция. \r\n С комедийното си шоу Джокар казва, че цели да отклони хората от създаваните стереотипи и лесни обобщения за мигрантите, породени от страх, и да предефинира това какво е да си мюсюлманин в Дания. \r\n \"Много хора смятат, че на мюсюлманските момичета не им е позволено да говорят\", казва Джокар и допълва, че иска да им покаже, че това съвсем не е така и че има примери за силни жени в мюсюлманския свят. \r\n Разбира се, всичко това не остава без последствия. Тя публично е била атакувана от италиански политици от популистката партия \"Лигата\", а в един момент е принудена да си наеме бодигард заради получени заплахи от хора от самата мюсюлманска общност в страната, които са недоволни от начина, по който тя представя исляма. \r\n Но хуморът, настоява тя, може да премахне бариерите и нещата вече са започнали да се променят. Самата тя вярва, че дори вече има поставено начало на истински и смислен дебат за бъдещето на мюсюлманите в Европа. \r\n За мюсюлманските жени, един от начините да се направи това е да разкажат собствените си истории, казва тунизийската карикатуристка Такуа Бен Мохамед, която живее в Италия. \r\n Нейните карикатури са силно повлияни от живота й в Европа. Така например в една от тях тя се шегува, че не на всеки му отива да носи черно. На нея например черното би й седяло като на булка от \"Ислямска държава\". В друга рисува разтревожените погледи на пътниците в автобус, вперени в основната й героиня, която просто казва молитва, завършваща с \"Аллах Акбар\" - \"Слава на Бога\" - фраза, която за немюсюлманите се свързва преди всичко с терористични нападения. \r\n Нейната надежда е, че в едно поляризирано от темата за мигрантите общество, комедията ще е решаващият фактор, който ще снеме напрежението. \r\n", "date": "2019.03.02", "title": "\"Мъжете мюсюлмани не искат да се оженят за мен, защото... говоря\""}
{"url": "http://www.classa.bg/%D1%81%D0%B2%D1%8F%D1%82/item/393143-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D1%82%D1%80%D1%8A%D0%BC%D0%BF-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%BF%D1%80%D0%B0%D0%B2%D0%BE%D1%82%D0%BE-%D0%BD%D0%B0-%D0%BA%D0%BD%D0%B4%D1%80-%D0%BD%D0%B0-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": " на Института за войната, революцията и мира „Хувър” Майкъл Ослин изрази мнението, че американският президент Доналд Тръмп „е трябвало да приеме наличието на ядрени оръжия в Северна Корея”, въпреки че продължава да заявява необходимостта от пълното ядрено разоръжаване на Северна Корея. Според Ослин, срещата на Тръмп с лидера на КНДР Ким Чен-ун в Ханой показва, че Вашингтон променя подхода си към проблема за ядреното оръжие на Корейския полуостров и може да нормализира отношенията с Пхенян.     Според автора на статия, публикувана в The Wall Street Journal, Тръмп прави „революционни промени” в политиката на САЩ по отношение на КНДР, защото, продължавайки да заявява необходимостта от пълно ядрено разоръжаване, той „изглежда принуден да приеме наличието на ядрени оръжия в Северна Корея”.     Ослин вярва, че вместо към пълно ядрено разоръжаване, Белият дом „всъщност се стреми да нормализира отношенията, за да намали възможността за въоръжен конфликт”. Президентът Тръмп смята, че такава стратегия ще осигури по-голяма сигурност за Съединените щати, но в същото време позицията на САЩ в Азия може да пострада, предупреждава авторът.     „Повечето политически наблюдатели са съгласни, че Тръмп е наследил лоша политика по отношение на КНДР”, се казва в статията. „Сега той може да признае само това, което всеки друг ще признае: Пхенян ще бъде лишен от ядрени оръжия само с използване на военни средства.”     „Вместо да настъпваме един и същи ръжен отново и отново, а именно дипломатическите опити, които бяха направени по-рано, Тръмп сякаш се съсредоточи върху работните отношения със севернокорейския лидер, който ще осигури отворени канали за комуникация и ще намали напрежението”, посочено е в материала. Алтернатива на това, според него, ще бъде „безкраен кръг от преговори” без реален шанс за успех. Статията отбелязва, че предприетите от Тръмп стъпки могат да дадат „неочаквани резултати”, въпреки че те са изпълнени с риск. В същото време, авторът на материала съветва Тръмп по време на преговорите в Ханой „да види дали няма да бъде възможно да се забие клин между Пхенян и Пекин”.    ", "date": "2019.03.02", "title": "Заподозряха Тръмп в готовност да признае правото на КНДР на ядрено оръжие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393135-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%B4%D0%BE%D1%82-%D0%BA%D0%B8%D1%80%D0%B8%D0%BD%D0%B5%D0%B9%D1%81%D0%BA%D0%B8", "text": "  Св. Теодот, родом от Галатия  (Мала Азия) , дошъл в края на третия век на остров Кипър да проповядва Христа. Неговите думи и добродетелен живот силно действали на езичниците. Мнозина повярвали и като се обърнали към Господа, поставили Теодота епископ в град Киринея. Теодот много години управлявал църквата и, без да се бои от мъчения и смърт, проповядвал Иисуса Христа. В царуването на император Ликиний, жесток гонител на християните, областният управител Савин заповядал да повикат епископа на съд. Теодот, като узнал заповедта, не дочакал пратените за него и сам се явил при управителя. - Аз съм тоя, когото ти търсиш – казал му той. – Не се крия, но сам дойдох да изповядам истинския Бог.     Управителят заповядал да бият епископа с ремъци и след това му казал: \"Виждаш ли какво ти докара твоята дързост?\" Епископът отговорил: \"Да бяха духовните ти очи отворени, ти щеше да разбереш какво ще ми донесе моето мъжество, което ти наричаш дързост. Но понеже си сляп, аз не чувствам мъченията, защото душевната радост превъзмогва телесната болка...\" - Ти не можеш да ме измамиш – казал управителят. – Аз ще те мъча дотогава, докогато признаеш силата на нашите богове, защото аз имам власт над тебе. - Тия заплахи не ме смущават – отговорил светият епископ, - защото служа на Бога, Който може да ми помогне сред страданията. Управителят заповядал да стържат страдалеца с остри железни куки. Св. Теодот търпеливо понасял мъченията и се молел. След дълги изтезания той бил отведен в тъмницата. Подир няколко дни управителят отново го повикал. \"Аз мисля – казал му той, - че първите страдания ти доказаха пустотата на твоя Бог и че не трябва да прибягвам до нови изтезания. Сега ти ще се поклониш на нашите богове.\" - Аз съм готов да страдам още – отговорил св. Мъченик, - понеже моето упование на Господа е непоколебимо. Управителят заповядал още повече да засилят мъченията, като все се надявал да сломи твърдостта на св. Теодот. Но епископът продължавал спокойно да се моли. Забравяйки собствените си страдания, той молел Бог да дарува мир на Църквата и тъэрпение на гонените християни. Мнозина от присъстващите като видели неговата твърдост, разбрали истниския Бог. Тогава управителят заповядал да отведат Теодот в тъмницата. Скоро след това   като победил Ликиния, заповядал да се прекрати гонението и да се освободят християните, затворени в тъмници заради вярата си в Христа. Св. Теодот бил освободен. Като поживял още две години като епископ киринейски, той се поминал.    ", "date": "2019.03.02", "title": "Св. свещеномъченик Теодот Киринейски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393136-%D0%B3%D0%B5%D0%BE%D1%80%D0%B3%D0%B8-%D0%B2%D0%B0%D0%BB%D0%B5%D0%BD%D1%82%D0%B8%D0%BD%D0%BE%D0%B2-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE", "text": "След като се раздели със Златка Райкова преди по-малко от година, Георги Валентинов е буквално като отвързан. В оборотните нощни клубове, където често е забелязван, той не само води активен нощен живот, но и сменя жените една след друга със завидна скорост.   По всичко изглежда, че ММА боецът все пак преживява доста трудно раздялата си с плеймейтката, въпреки че твърди обратното. В някои от интервютата, които даде след края на отношенията си със Златка Райкова, Валентинов упорито се мъчи да убеди, че вече му е далеч по-добре, отколкото, когато плеймейтката бе до него.      Действията и поведението му обаче, съвсем не издават това. В същото време пък Златка Райкова не спира да демонстрира щастието, което изживява в момента с Благой Георгиев, когото отдавна нарича \"голямата ми любов\". Известно е, че Благой и Георги бяха приятели преди обаче да си разменят жената.     „Не излиза от заведенията той. Напива се. И всеки път е с различна бръмчалка”, коментират някои от присъстващите в клуба, където най-често може да бъде забелязан Георги Валентинов. И добавят: „Момичетата, които се въртят около него, приличат досущ на проститутки. Паднал е много ниско!”     Припомняме, че още, докато имаха връзка Златка Райкова и Жоро Валентинов са имали не една или две раздели във времето. Последната обаче, както добре се видя, се оказа и окончателна, при това тя дойде малко след предложението за брак, което ММА боецът отправи на Злати в миналия сезон на „Като две капки вода”, където тя участва. Въпреки че плеймейтката каза \"ДА\", впоследствие романтичната приказка приключи с пълно фиаско.      ", "date": "2019.03.02", "title": "Георги Валентинов удари дъното!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393137-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D1%84%D1%83%D1%87%D0%B8%D0%BF%D0%BE%D0%BA%D1%80%D0%B0%D0%B9-%D0%BD%D0%B0%D1%88%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F", "text": "Певецът Веселин Маринов хвърчи покрай полицията из софийските улици, пише \"Телеграф\". Изпълнителят се фука с лъскав автомобил, преминавайки покрай хората, чийто труд възпя. Виждайки това, пешеходци веднага се запитаха риторично:      \"А пее ли си \"Нашата полиция ни пази\", когато преминава покрай нея?\" Според запознати Веселин Маринов винаги държи колите му да са комфортни и икономични и затова преди около 2 години отново заложи на автомобил от марката \"Волво\".      Предното возила на певеца беше червен джип от същата марка, но по-нисък клас. По-новият модел той закупи през 2016 г. за 140 бона. Сегашната кола на певеца харчи по 4 литра гориво на 100км.      Джипът разполага с лазерно оборудване, което разпознава пътните знаци, \"вижда\" пешеходци на пътя и намалява риска от катастрофи. Volvo XC90 Сред екстрите са и система за защита при камшичен и страничен удар, против преобръщане на колата и за контрол на качеството на въздуха в купето.      ", "date": "2019.03.02", "title": "Веско Маринов фучи покрай \"нашата полиция\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393138-%D0%B6%D0%B8%D0%B2%D0%BE%D1%82-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0", "text": "Има ли живот след смъртта? Въпрос, който съществува от самото основаване на човечеството, нали? Но отговорът не е окончателен, той постоянно се променя и един учен от Северна Каролина твърди, че съществува. Според теорията на доктор Робърт Ланса смъртта е само илюзия, която създава нашето съзнание.      „Мислим, че живеем живот, голям биохимичен процес и че след като умрем, нашето съществуване се разпада,\" обяснява д-р. Робърт. Според неговата биоцентрична теория, хората вярват в смъртта, защото така са научени. Това обучение произтича от факта, че ние придаваме живот на нашето физическо тяло и е доказано, че това тяло умира.      „Нашето съзнание създава вселената, а не обратното. Работата е в това как възприемаме света около нас. Ако видим небето като синьо, то е така, защото някой ни е научил, че цветът на небето е син, но връзките в мозъка могат да бъдат променени, за да можем да изживеем небето като червено или зелено, \" добавя д-р. Ланса. Др. Робърт Ланса не е единственият, който подкрепя тази теория.      Има и други учени, които са съгласни с него. Именно те твърдят, че всичко, което виждаме, не съществува без нашето съзнание, тоест, съзнанието определя кое ще бъде нещата извън нас. Накратко, вселената е инструмент на ума. Животът е приключение, което надхвърля линейното мислене.      След като умрем, ние оживяваме отново, както е видно от квантовата механика и многобройни доказателства от квантовата физика, казва Д-р Д-р. Робърт. Но има такива учени, които се противопоставят на това разбиране и твърдят, че познаването на квантовата физика не може да бъде разбрано по такъв начин и да отрече теорията на Дарвин. Критиката, получена от биоцентричната теория:      „Днешната наука отхвърля теориите, които не са съгласни с теорията на Дарвин. Тя е основата на съвременната наука, а Ланса се занимава с някои странни понятия, които са просто неприемливи. Неговият биоцентризъм не предлага подробно обяснение на съзнанието и игнорира всички изследвания, които са именно за човешкото съзнание.    ", "date": "2019.03.02", "title": "Живот след смъртта съществува"}
