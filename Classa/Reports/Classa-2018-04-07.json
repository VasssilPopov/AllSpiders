{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380606-%D0%BD%D0%BE%D0%B2-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%BC%D0%BE%D1%81%D0%BA%D0%B2%D0%B0", "text": "Правителството е одобрило в сряда назначаването на Атанас Кръстин, външнополитическия секретар на президента Румен Радев, за нов посланик на България в Русия. В петък то бе потвърдено от стенограмата на заседанието на министрите. Това е станало на закрито заседание близо 2 месеца след като премиерът Бойко Борисов обяви, че държавният глава е предложил Кръстин за мястото на Бойко Коцев. Решението на правителството бе забавено, докато се получи съгласие на руското правителство, че ще приеме Кръстин за нов посланик. След решението на кабинета трябва президентът Румен Радев да издаде указ за назначаването на секретаря си като посланик. След това ще дойде и официалният агреман от Русия за приемането на Кръстин като посланик. Решението на Москва да приеме новия посланик е дошло, след като България се отказа да гони руски дипломати заради случая \"Скрипал\". Българският посланик в Русия Бойко Коцев обаче бе извикан в София за консултации. Той трябва да се завърне в Москва след Великден, за да открие изложба на художника Светлин Русев в столицата на Русия. Атанас Кръстин, който ще смени Коцев като посланик, е 60-годишен. Бил е генерален консул на България в Бавария и в Баден-Вюртемберг. Преди да стане външнополитически секретар на президента Румен Радев, пък е заемал поста на български консул в Ниш. Кръстин е завършил прочутия МГИМО в Москва. Той ще е първото посланическо назначение от т.нар. политическа квота на президента Румен Радев.", "date": "2018.04.07", "title": "Нов посланик в Москва"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380608-%D0%BC%D0%B0%D0%B9%D0%BA%D1%80%D0%BE%D1%81%D0%BE%D1%84%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-iot", "text": "Перспективният пазар на технологии за „интернет на нещата\" (IoT) привлича все повече инвестиции от големите играчи в ИТ индустрията. Пример за това е Microsoft, която в близките четири години планира да вложи 5 млрд. долара в тази сфера, става ясно от официално съобщение на компанията. Microsoft работи в IoT направлението още преди то да стане гореща тема в публичното пространство и пазар, към който се стремят водещите играчи не само от ИТ сектора, но и от други индустрии. В прессъобщение от централата на Microsoft в Редмънд се посочва, че компанията иска да даде на всеки свой клиент възможност да трансформира своя бизнес и да промени света като цяло с помощта на свързаните решения. Към момента липсва каквато и да конкретика за плановете на Microsoft, освен че компанията планира инвестиция в IoT на стойност 5 млрд. долара през следващите четири години. Големите анонси от компанията в сферата на IoT предстоят. „Интернет на нещата\" е едно от онези направления, които остават незабележими, но същевременно бързо променят света около нас. Големите ИТ компании, които обикновено зависят силно от един продукт, се опитват да диверсифицират дейността си и перспективният IoT пазар е възможност за това.", "date": "2018.04.07", "title": "Майкрософт инвестира в IoT"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380607-%D0%BE%D1%82%D0%BD%D0%BE%D0%B2%D0%BE-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Отново започва процедура за купуване на нова техника в армията. След провала на търга за боен кораб и рестарта на процедурата за самолетите, която беше проверявана от парламента проектите отново ще бъдат внесени след съгласуване за одобрение от правителството до края на месеца. Кръгът от оферти за нов многоцеливи самолет се разширява освен с трите оферти от така наречения шорт лист F16, JAS Gripen и Eurofighter Thypoon с нови възможности. Интерес са проявили от френската държава за доставка на Dassault Rafale, чиито възможности бяха тествани миналата година лично от президента Румен Радев, но и с американския палубен изтребител F18 версии Hornet и Super Hornet, които преди десетилетие бяха предложени на България за първи път. Освен нови самолети ще се търсят и употребявани подобно на португалската оферта с американски логистичен пакет, оферти за Eurofighter Thypoon ще събираме не само от Италия, но и от Германия. Освен Швеция като ненатовска държава ще търсим изтребители и от Израел, съобщи пред бТВ ресорният заместник-министърът на отбраната Анатолий Величков. Той посочи, че очакванията са Съединените щати да представят оферта за F16 и F18 версии Hornet и Super Hornet, очакваме не само една оферта за Eurofighter Thypoon не само от Италия, но и от Германия , Франция с Dassault Rafale, ще бъдат поканени и ненатовски държави това са държавата Израел и Швеция. Португалия ще остане като участник с логистичен пакет от САЩ. Променят се изискванията и за бойната машина на пехотата. От 238 в началото на 198 и в после беше намалена на 150. 90 бойни машини и 60 спомагателни – за електронно противодействие разузнавателни инженерни и т.н. Доставката е 6 години и плащането за 12 години, защото финансовата рамка не може да се разшири и се съобразява и с парите за многоцелевите самолети така, че двата проекта да вървят успоредно. Цената е 1,220 млрд. лева. В офертата е заложено изискването – при харчене на парите на българския данъкоплатец да се създават стимули за българската икономика. Там разчитаме на индустриален трансфер – български компании да се включат в доставката и сглобяването на машините, припомни заместник-министърът на отбраната", "date": "2018.04.07", "title": "Отново оферти за изтребители"}
{"url": "http://www.classa.bg/%D1%81%D0%B2%D1%8F%D1%82/item/380599-%D1%80%D0%B0%D0%B6%D0%B4%D0%B0-%D0%BB%D0%B8-%D1%81%D0%B5-%D0%BD%D0%BE%D0%B2-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82", "text": "Появата на огромна пукнатина по пътя в окръг Нарок (Кения) на 19 март разтревожи научната общност, която не е единодушна за произхода на този феномен.   Тази пукнатина е дълга няколко километра, широка повече от 20 метра и дълбока около 15 метра. Нейното появяване не бе предшествано от някаква сеизмична дейност и \"по всяка вероятност се е образувала хиляди или стотици хиляди години\", според CBS и Бен Ендрюс, геолог в Смитсониан институт (САЩ).   Той изчислява, че пукнатината се е разкрила поради дъжда, но вярва, че трябва да търсим причините за образуването й в тектониката на плочите, участъци от земната кора, които се движат с около 2,5 см годишно.   Други учени смятат, че разривът е настъпил в един миг: \"Мислим, че това е една пукнатина на земята, каквато можете да видите в Аризона, в резултат на проливните дъждове, които премахват големи парчета от кал, така че това не е тектоничен резултат, а метеорологичен резултат\".   Според други геоложки проучвания, четири страни в региона на Африканския рог - Сомалия, половината от Етиопия, Кения и Танзания, ще се разделят и ще образуват нов континент, базиран на така наречената \"сомалийска плоча\" в рамките на 10 до 50 милиона години.   Този процес започна през 2005 г., когато изригването на вулкана Даббаху провокира появата на пукнатина на повече от 60 км в Етиопия, която не спира да расте, а друга дузина разломи се появиха през следващите четири години. Оттогава насам теорията за разделението на Африка придобива популярност сред специалистите в областта.", "date": "2018.04.07", "title": "Ражда ли се нов континент?"}
{"url": "http://www.classa.bg/%D1%81%D0%B2%D1%8F%D1%82/item/380600-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BF%D0%BE%D0%B4-%D0%B3%D0%B0%D1%80%D0%B0%D0%BD%D1%86%D0%B8%D1%8F", "text": "Окръжният съд на Шлезвиг-Холщайн се произнесе по екстрадирането на Карлес Пучдемон в Испания, като реши да освободи под гаранция бившия президент на Генералитат на Каталуния, след като изключи престъплението за „бунт\", в което наскоро го обвини германски прокурор, според агенцията Ефе. Това прави невъзможно Испания да го съди за това престъпление след евентуалното му екстрадиране.   Според изявление на съда, вменяването на престъплението „бунт\" е \"недопустимо\" в този случай, като остава допустимо престъплението „незаконно присвояване на публични средства\", поради което процесът за екстрадиране продължава.   Немският териториален съд твърди, че \"обвиненията срещу него не биха били наказуеми в Германия съгласно действащото законодателство тук\" и по тази причина не може да бъде присъдено исканото екстрадиране за бунт според испанския Наказателен кодекс. В Германия има престъпление „висша измяна\", но съдът не го счита за съвместимо с тази причина, като се има предвид, че не е изпълнено едно от необходимите изисквания за неговото прилагане: \"насилие\".   Гаранцията, наложена на Пучдемон възлиза на 75 000 евро. Изглежда, че защитата му все още не я е събрала и не е сигурно, че тойще може да напусне затвора в Нюмюнстер.   След решението на германските съдебни власти, ако Пучдемон най-накрая бъде екстрадиран в Испания за другите нарушения, като например присвояване на публични средства, той не може да бъде съден за престъпленията, които са били отхвърлени, каквото е бунтът.   Тази ситуация би била парадоксална, тъй като подчинените му в уволненото правителство, след прилагане на член 155 от Конституцията на Испания, които в момента са в затвора в Испания, може да бъдат съдени за това престъпление, което носи риск от лишаване от свобода до 30 години   Този следобед са били призовани също да свидетелстват трима от съветниците, напуснали Испания с Пучдемон на 30 октомври и останали в Брюксел: Салуд Антони, Мериксел Серрет и Луис Пуиг.   Белгийският съдия е постановил свобода с ограничителни мерки и за тримата.", "date": "2018.04.07", "title": "Германското правосъдие освободи Пучдемон под гаранция"}
{"url": "http://www.classa.bg/%D1%81%D0%B2%D1%8F%D1%82/item/380601-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%81%D0%BF%D0%BE%D1%80-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Цените на бразилската соя нараснаха с 37% на 4 април, което е най-голямото увеличение за един ден от януари 2017 г., съобщава Ройтерс.   Ако Китай санкционира вноса на някои продукти в САЩ, ще трябва да намери нови продавачи и една от основните техни нужди е соята. От това могат да се възползват бразилските износители на този продукт в търговския спор между Вашингтон и Пекин.   Във всеки случай, експертите предупреждават, че Латинска Америка не може да замести изцяло производството на САЩ. Досега Бразилия вече изнася около 75% от нейната соя в Китай, но с растящото вътрешно търсене на този продукт, малко е вероятно да могат да продават по-голямо количество.   \"Дори ако Бразилия продаде целият си обем на износ на Китай, то Китай пак ще има недостиг от 30 милиона тона\", посочи бразилски анализатор.", "date": "2018.04.07", "title": "Бразилия може да се възползва от търговския спор между САЩ и Китай"}
{"url": "http://www.classa.bg/%D1%81%D0%B2%D1%8F%D1%82/item/380602-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81%D0%B0-%D1%83%D0%BC%D0%BE%D1%80%D0%B5%D0%BD%D0%B8-%D0%BE%D1%82-%D0%B4%D0%BE%D0%BB%D0%B0%D1%80%D0%B0-%D0%BA%D0%B0%D1%82%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%80%D0%B5%D0%B7%D0%B5%D1%80%D0%B2%D0%BD%D0%B0-%D0%B2%D0%B0%D0%BB%D1%83%D1%82%D0%B0", "text": "Анализаторът Макс Кайзер разгледа кандидатурата на Китай за петролен фючърсен пазар, търгуван в юани и бъдещето на американския долар.   Макс Кайзер подчертава, че \"страните са уморени доларът да бъде световна резервна валута и да финансира американските войни\". Той обяснява, че \"сега за да купувате суров петрол, първо трябва да придобиете долари, което означава, че Съединените щати вземат комисионна, пари, които се използват за финансиране на войните им по целия свят. Хората вече са сити до гуша от това\". Според него \"Китай е разбрал, че слабата точка е в долара и затова реши да въведе петроюан, за да получи властта да установява цената на петрола\".   \"Сега Китай стартира пазара на петролни фючърси, търгувани в юани, което мнозина смятат за края на петродоларите, както и на статута на долара като световна резервна валута\", казва Макс.   \"Страните от БРИКС (Бразилия, Русия, Индия, Китай и Южна Африка) основаха преди четири години Азиатската банка за инвестиции в инфраструктурата, като се оттеглиха от системата СУИФТ и се изолираха от финансова гледна точка от евентуална колапс на долара\", добавя той. Специалистът счита, че банките на БРИКС \"продължават да купуват актива, на който човечеството се доверява от хиляди години: златото, защото те не вярват на долара\".", "date": "2018.04.07", "title": "Страните са уморени от долара като световна резервна валута"}
{"url": "http://www.classa.bg/%D1%81%D0%B2%D1%8F%D1%82/item/380603-%D1%82%D1%80%D1%8A%D0%BC%D0%BF-%D0%BE%D0%B1%D0%BC%D0%B8%D1%81%D0%BB%D1%8F-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9-%D0%B7%D0%B0-100-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Президентът на САЩ Доналд Тръмп нареди на служителите от администрацията да предложат още мита за китайски продукти от внос, за допълнителни 100 милиарда долара, съобщава Ройтерс.   \"В светлината на несправедливата ответна реакция от страна на Китай, поръчах Службата на търговския представител на САЩ да прецени дали би било подходящо да се наложат допълнителни тарифи от 100 милиарда в раздел 301 и ако е така, да идентифицират онези продукти, на които трябва да се наложат\", казва изявлението на Тръмп, публикувано от Белия дом.   Освен това, президентът на САЩ реши да инструктира \"министъра на земеделието, с подкрепата на други членове на моя кабинет, да използва своята широка власт и да приложи план за защита на нашите фермери и земеделски интереси\".   Службата на американския търговски представител (USTR) публикува във вторник списък с приблизително 1300 продукти от Китай, които ще бъдат обмитявани в отговор на това, което САЩ счита \"нелоялни бизнес практики\". Обемът на засегнатото китайско производство се оценява на 50 милиарда долара.   Списъкът със санкционираните продукти, от 45 страници, включва лекарства и стоки от различни индустрии като космическите изследвания, роботика, машиностроенето и информационните технологии и комуникациите.   По-малко от 24 часа след това изявление, и в отговор на мерките, предприети от Вашингтон, Пекин обяви налагането 25% мита на 106 американски продукти, като например соя, автомобили и химикали. Сред стоките, засегнати от китайските мита, са и уиски, тютюн, някои видове говеждо месо, царевица и пшеница. Мярката също така засяга самолети, камиони и спортни превозни средства.", "date": "2018.04.07", "title": "Тръмп обмисля нови мита за Китай за 100 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/380604-%D0%BA%D0%B8%D1%82%D0%B0%D0%B9-%D0%B8%D0%BC%D0%B0-%D1%8F%D0%B4%D1%80%D0%B5%D0%BD-%D0%B2%D0%B0%D1%80%D0%B8%D0%B0%D0%BD%D1%82-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89", "text": "Китай е най-големият чуждестранен държател на американски дълг и втория в света собственик на държавни облигации, след Федералния резерв на САЩ. През януари портфолиото му от активи на Щатската хазна възлиза на приблизително 19% от всички държавни ценни книжа на САЩ, които са в чуждестранни ръце.   В случай, че Пекин реши да намали своя портфейл от ценни книжа, това ще има значително въздействие върху финансите на Вашингтон и глобалните инвеститори, защото ще увеличи доходността на облигациите и ще стане по-скъпо финансирането на федералното правителство на САЩ, съобщава Ройтерс.   \"Ако те решат да натиснат \"ядрения бутон\", ако се ангажират да се отърват книжата на Министерството на финансите, това ще има незабавен и бурен ефект върху финансовите пазари в САЩ, но ще бъде и голям удар за устойчивостта на това, което те се опитват да постигнат \", казва Джеф Клингелхофер, мениджър на портфолио в Thornburg Investment Management.   Той вярва, че Китай може да се възползва от това въздействие, ако се възползва от възможността да се разпорежда с тези американски съкровищни ценни книжа.   Всъщност войната едва сега започва.", "date": "2018.04.07", "title": "Китай има \"ядрен вариант\" в търговската война със САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380605-%D1%84%D0%B1-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D1%81-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%BD%D0%B0-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B5%D1%81", "text": "С писмо до Европейската комисия Фейсбук потвърждава, че до 2,7 милиона потребители в ЕС са били засегнати от злоупотребата с лични данни покрай случая с „Кембридж Аналитика\", съобщи говорител на комисията. Следващата седмица предстои представители на ЕК и на социалната мрежа да продължат диалога по тази тема. Разговорите ще засегнат новите правила за личните данни в ЕС и по-общо теми, свързани с демокрацията, поясни говорителят. Той добави, че от 25 май в ЕС влизат в сила допълнителни правила, според които при нарушение на изискванията за съхранение на лични данни дружествата може да бъдат глобени с до четири процента от техния световен годишен оборот. При нарушение дружествата ще трябва да уведомяват потребителите до 72 часа. От следващия месец дружествата, обработващи лични данни в ЕС, ще трябва да получават изричното съгласие на своите клиенти да събират тези данни и то с ясно посочена цел, включително ако данните биват предоставени другиму.", "date": "2018.04.07", "title": "ФБ потвърди злоупотребата с лични данни на жители на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380595-%D0%BA%D0%B0%D0%BA-%D0%B1%D0%BE%D0%B9%D0%BA%D0%BE-%D0%B8%D0%B7%D0%BE%D0%B1%D1%80%D0%B5%D1%82%D0%B8-%E2%80%9E%D0%BD%D0%BE%D0%B2%D0%B8%D1%87%D0%BE%D0%BA%E2%80%9C-5-%D0%B8-%D1%81%D0%B5-%D0%BD%D0%B0%D1%80%D0%B5%D0%B4%D0%B8-%D0%B4%D0%BE-%D1%85%D1%80%D0%B8%D1%81%D1%82%D0%BE-%D0%B8-%D0%BC%D0%B0%D1%80%D1%83%D1%86%D0%B0-%D0%B6%D0%B8%D0%B2%D0%BA%D0%BE%D0%B2%D0%B8", "text": "Говорят ли ви нещо имената Христо и Маруца? Не? Това са бащата и майката на Тодор Живков. Учени смятат, че те са изобретили едно от най-големите чудеса – говореща тиква. Така ударили в земята съветския зеленчуко-плоден колос Мичурин…     Изобретението на бай Христо и стрина Маруца дава плодове и днес, ако разбирате накъде бия. Следвайки традицията, сегашният премиер д-р Борисов изобрети „Новичок“ пето поколение. Руснаците стигнали само до 4-то поколение, а Борисов добавил следващо – революционен скок, няма съмнение.     Преди да ви запозная със същността на гениалното Борисово откритие, което бихме могли справедливо да наречем „НовичокоБор“, е редно да хвърлим един поглед към предисторията.       На руски името „Новичок“ означава новодошъл, новичък, „заек“.  „Новичок“ е кръстена група нерво-паралитични вещества, наричани агенти. Разработени са в СССР през 70-те и 80-те години на м.в. с цел да бъде избиван врагът на неговата територия. Това е химическо оръжие от четвърто поколение, а съветската програма е известна като „Фолиант“. Учени смятат, че един от химикалите в „Новичок“ – А-230, е  около 8 пъти по-токсичен от нервно-паралитичното вещество „Ви Екс“. Което е световен рекорд в тази област.   „Новичок“ може да е течен, а може да е и в твърда форма. Съставките се смесват лесно и се получава  . Лесен за пренасяне, съхраняване и използване. Някои тунинговани версии действат буквално за 30 секунди до 2 минути.   „Новичок“ блокира импулсите от нервите към мускулите, причинявайки колапс на цялото тяло, очите побеляват. Блокира дишането, предизвиква конвулси, кома и смърт.   Ако човек бъде изложен на „Новичок“, трябва да бъде съблечен, а кожата да се измие със сапун и вода. Очите да се изплакнат и да му се даде кислород. Така че, когато излизате си носете туба, сапун и водолазна бутилка с кислород. Ще сте интересна гледка, но пък ще сте защитени, ако… нали… недай Боже...   Дова е руският принос. На сцената излиза обаче наш Бойко - премиер, лидер на ГЕРБ, международник. И не просто излиза, а изобретява ново поколение „Новичок“ – политически „Новичок“. Но не просто \"политически\" \"Новичок\", а говорещ \"Новичок\". Досега се гордеехме с говореща тиква, вече и с говорещ \"Новичок\". Пред това откритие Нютон, Едисотн, Тесла и да Винчи са просто мравки.   След многобройни изпитания на българския политически полигон през първите два мандата, при кабинета „Борисов 3“ откритието вече е патентовано и в пуснато в денонощна експлоатация. „Борисов 3“ = „Новичок 5“ – подходящ слоган. Или: „Говореща тиква и „Новичок“ 5 – една наистина   комбинация“.   Как действа новото изобретение можете да видите в правителството, парламента, общините, във ведомства и институции. Да вземем например шефа на правната комисия в НС Данаил Кирилов. Когато го атакуваха с въпроси за избягалите убийци от Централния софийски затвор, той отвърна, че бягства е имало и преди - граф Монте Кристо, влакът-беглец… Ефектът бе светкавичен, токсичен и нервно-паралитичен. Попадналите под облъчването на Кирилов почнаха да се задушават, мускулите им блокираха; изгубиха ума и дума. Последвалите опити да се отмие под душа полепналия данаилокирилов прах, засега не дават резултат.   Разклонения на Бойковия „Новичок“ 5-то поколение като Цецка Цачева и Валентин Радев също бяха хвърлени в боя. Пораженията върху населението надминаха и тези от братски \"Чернобил\". Само от София 300 000 се евакуираха по празниците…   За радост на статуквото политическата лаборатория на Борисов разполага с големи количества разнообразни по своето въздействие и убийствен ефект материали. Почнете с Цецо, минете през Антон, Тома и паркирайте при Катето, Румито, Лилито, Томи, Краси, Валерката и Волният вятър. Последните трима са вещества отвън, но миксирани в колбата ГЕРБ бързо влязоха в реакция и усилиха леталния ефект на „Новичок“ 5.    За катализа се използва веществото „поразяваща цацаратура“. Нещо като барбитуровата киселина за Н О . За да се избегнат и най-малките шансове за оцеляване, прибавете самостоятелното БОВД – бойно отровно вещество „Делян“. И сбогом, Гергино.   Ето как Бойко Борисов се нареди до бай Христо и стрина Маруца, а Банкя стана новият Правец. Несъмнено комбинацията „говореща тиква - „Новичок 5““ е най-ефективното оръжие за масово поразяване в нашето съвремие. 100% унищожителен ефект. Доказано: 2,5 млн българи ги няма.   Напоследък изпитанията се интернационализират. Първо Западните Балкани, след тях Европа. Вгледайте се в Жан-Клод и Туск. А?", "date": "2018.04.07", "title": "Как Бойко изобрети „Новичок“ 5 и се нареди до Христо и Маруца Живкови"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380596-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-made-in", "text": "Агнешкото идва от Нова Зеландия, Гърция, Македония или Аржентина, яйцата - от Полша, боята за тях -от Китай, салатата - от Испания, доматите - от Сърбия, шоколадът - от Германия. Забравете за добрия стар български козунак - днес той се меси в Италия. Но пък е траен - може да го хапнете и за Коледа. В същото време търговските вериги бълват с тонове и от немския сладък хляб „щолен”, който си е нещо като козунак, ама германска му работа - стои с дни и нито старее, нито съхне.      „Българският Великден” от няколко години насам е made in... някъде по света. Все още не сме се интернационализирали напълно и празнуваме Възкресение Христово с източните църкви, но нищо чудно скоро някоя умна глава да реши, че трябва да честваме празника заедно с католиците, за да сме „по-европейци”. Комай само благодатният огън си остана оригинален, сиреч - от Йерусалим. Великден бавно, но славно се превръща в комерсиален празник на хапването, пийването и промоциите в хипермаркетите, които всъщност в много от случаите са заблуждаващи и дерат от клиента по няколко кожи.       Да не забравяме, че за някои празникът се изразява и в селфитата от някое екзотично кътче на планетата или на градус в съседна Сърбия. И тук-там за поддържане на националното самочувствие идва някое блудкаво послание от телевизиите за патаклама. Празникът вече няма почти нищо общо с тази Пасха, която бабите и дядовците ни са празнували преди години.    Агнешкото също се отличава по вкус от онова благоуханно месце, което помним от вълшебната печка на баба. Освен всичко, търговците предпразнично потриват ръце и бичат цени, с които мръвката се превръща в истински деликатес. Как човек да не заложи на свинското, което е в пъти по-евтино. Все ще свърши работа да се облажим след дългите пости. Затова и на големия християнски празник отдавна вече Агнецът Божий не е централна тема, а агнецът с дроб сърма.    Пък и страхотиите валят отвсякъде. Диетолозите съветват - не преяждайте, особено ако сте постили! Лекарите отчитат - еди колко си са се отровили с алкохол или със стари яйца. Полицаите предупреждават - шофирайте внимателно и тръгнете по-рано, за да избегнете задръстванията. Хотелиери и ресторантьори напомнят - резервирайте отрано! Домакините споделят - изкисвайте и мийте обилно с вода салатата, за да й „паднат нитратите”.    Но и това няма да ни помогне особено, защото зелената салата, с която си въобразяваме, че си набавяме витамини, се оказа бъкана от нитрати, установи експеримент, направен специално за в. „Телеграф”, от Сергей Иванов, молекулярен биолог и управител на Центъра по биология на храните и експерт по качество и безопасност на храните (виж вляво).Ами светите дарове? Днес това е да намериш бели яйца под 30 стотинки за парче и що-годе читава боя, която да не пропие с химия чак жълтъка. Разбира се, няма нищо лошо в цялата комерсиална и консуматорска суетня около Великден. Самият Христос също си е хапнал агнешко с учениците си на Тайната вечеря. Хубаво е да седнеш на трапеза с близките или да зарадваш детето с шоколадово зайче.    Лошото е, че комерсиалното с марка „made in...някъде по света” взема връх над традиционното и българското.Всеки решава дали да вярва във Възкресението или не. Когато обаче ни пълнят ушите с откровени глупости като „който се подстриже на Велики Петък няма да го боли глава”, или „на Велики Четвъртък не се перат чаршафи”, тогава трябва да кажем:    Стига! Когато ни пробутват залежали яйца на цена, сякаш са излезли от ръцете на Фаберже, трябва да оставим наглите търговци сами да си ги ядат. И когато агнешкото, което ни сервират за „българско”, е с цвета и аромата на египетска мумия, също сериозно трябва да се позамислим. Защото Великден не е велик ден за търгашите или пък затова, че можеш да ощавиш половин пенсия от горкия пенсионер, пробутвайки му некачествени храни точно за празника.    Що се отнася до това дали няма да се подлъжем и тази година да си купим замразено румънско или новозенландско агнешко по Великден, специалистите предупреждават - гледайте цвета и помиришете месото.    Нашенското трябва да е свежо, с по-розов цвят и мирис на прясно месо. Замразеното си личи - то е покафеняло и с по-тежък дъх, а ако бутнем кожичката му тя остава отворена, не се връща на място.Това не значи непременно, че такова месо не е годно за консумация, но при всички случаи се отразява на вкусовите му качества. Другият вкусен сътрапезник на агнешкото е козунакът. И ако месце повечето българи все пак хапват често, то негово величество сладкият хляб си остава неизменен класически продукт именно за Великден. Затова твърде често недобросъвестни търговци злоупотребяват с него.    От „Активни потребители” (които традиционно правят проучване на пазара преди Великден) заявиха пред БТА, че в най-разпространените индустриално приготвени козунаци в търговските вериги тази година не са открити синтетични багрила. Те обаче изобилствали от т. нар. Е-та, стигащи до 6-7 на брой, и множество заместители на традиционните продукти.    Това са предимно емулгатори, ензими, антиоксиданти, консерванти, киселинни регулатори, оцветители, сухи яйца на прах и други вещества от таблицата на Менделев, каквито няма в нито една домашна рецепта за козунак. В 11 от 16 козунакоподобни продукти вместо мляко бил открит друг заместител, а при една марка са спестени дори и яйцата или друг техен заместител като яйчения меланж. В проучването са включени 16 марки козунаци, закупени от търговски вериги и от Женския пазар в София през март, информираха от „Активни потребители”.    Най-неприятно е, когато на етикетите на продукта отсъства задължителната хранителна информация, което е нарушение на националното и европейското законодателство, както това се е случило при една от марките козунак. Не на последно място преди Великден - търговците ни лъжат с великденските намаления. За това предупредиха от инициативния Комитет за защита на потребителите, който е новосформиран орган за борба с нелоялните практики на търговците. Трябва да бъдем внимателни с подобни намаления, особено при храните, предупреждават от Комитета.    В търговската мрежа вече се появяват бомбастични анонси на витрините, че всички стоки са с голям процент намаление. Но някъде с много дребен шрифт се отбелязва, че всъщност има изключения и понякога те могат да бъдат само за групи стоки, и то - при определени условия. В по-малките търговски обекти, когато има намалени стоки или такива в промоция, не се посочва старата цена, което затруднява потребителя да прецени дали наистина е налице такова намаление и в какъв процент се изразява. В интернет също има случаи, при които търговецът непосредствено преди началото на кампанията вдига цената за ден-два и след това от нея прави някаква „отстъпка”.    Дори може да се стигне до там, че „намалената” цена е по-висока, отколкото стоката се е продавала преди 2-3 седмици.Затова, ако за вас Великден е празник на агнешкото, козунака и красивите боядисани яйца, то поне не отивайте на пазара или в магазина като жертвен агнец.    Пък и къде-къде по-хубаво е да се оцапотите до лактите с тесто, за да покажете на децата вкъщи как се прави козунака, вместо да платите солена цена за двуседмичен „козунак” с химически елементи, в който производителят си е спестил и млякото, и яйцата. Но най-важното е поне на този светъл празник да се сетим, че сме българи, както и какви са българските традиции, свързани с него. Нека сме здрави, и Великден да си остане... made in Bulgaria.", "date": "2018.04.07", "title": "Великден made in..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380597-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-%D0%B5-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%B4%D0%B0%D0%BB%D0%B8-%D0%B4%D0%BD%D0%B5%D1%88%D0%BD%D0%B0%D1%82%D0%B0-%D1%81%D1%8A%D0%B1%D0%BE%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B4%D0%B5%D0%BD-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Великата събота последният ден от Страстната седмица, предшестваща Великден. В този ден се възпоменава погребението на Христос, пребиваването на Неговото тяло в гроба, слизането Му в ада за възвестяване на победата над смъртта и за избавлението на душите.          Според българските обичай това е вторият ден, в който е разрешено боядисването на яйца и разточването на козунаци. През целия ден в храмовете се освещават яйца, козунаци, ястия, хлябове, предназначени за празничната трапеза. Църквата позволява и ходенето на гробища, където жените поливат и прекадяват. Раздават се боядисани яйца и обредни хлябове. Традицията идва от Библията, където майката на Иисус Христос Св. Богородица оплаква тялото на Сина си именно на този ден.      Тленните останки са свалени от кръста и пренесени далеч от Голгота в Йосифовата градина, където са положени в каменна пещера, пред която е поставена стража. Фарисеите се страхували от предсказанието на Иисус, според което Той ще възкръсне на третия ден. Църковното богослужение на Велика събота започва рано през деня и продължава до самия му край. Така съботните песнопения се сливат с тези за Възкресение. Храмът се обикаля със свещ, която трябва да се донесе мълчешком в къщи, като се внимава да не угасне. Свещите се палят с огън донесен от Ерусалим малко по-рано.      Огънят е най-великото чудо, което се случва в параклиса на Божи гроб. За да се избегне и най-малкото подозрение, че огънят се запалва след човешка намеса, параклисът на Божи гроб се проверява за всякакви запалителни средства. След това вратите на Божи гроб се запечатват с голяма пита пчелен восък. Върху него слагат печатите си духовниците от католическата, арменската и коптската църкви, които имат параклиси в големия храм при Божи гроб. След това арабските младежи на висок глас обявяват на всички в храма, че няма друга вяра, освен православната, и че месията Христос е единствеият Бог. Час по-късно в църквата идва и православният патриарх на Ерусалим, който влиза в параклиса.      Всички са в напрегнато очакване, тъй като според старо поверие, ако благодатният огън не слезе на Велика събота, това ще е последният ден за човечеството, храмът на Божи гроб ще бъде разрушен и ще настъпи Второто пришествие. Какво става в параклиса на Божи гроб вижда само ерусалимският патриарх - според поверията едно от кандилата над Божи гроб се запалва от само себе си. Известно време пламъкът не топли и не пари. С него патриархът запалва снопчетата от по 33 свещи, които държи в ръцете си и ги изнася на поклонниците в храма.      От там свещеният огън тръгва по целия свят. Всяка година и българска делегация донася огъня със специален полет. Малко преди полунощ във всички храмове по света свещенникът отслужва песнопение, което завършва с думите: „Христос Възкресе!\" и възвестяването на светлия празник. Миряните отговарят на поздрава: „Воистина Воскресе!\". По традиция Възкресението се обявява три пъти и е последвано от трикратно обикаляне на храма със запалена свещ в ръка. Следва разменяне на боядисани яйца и козунаци.", "date": "2018.04.07", "title": "Целият свят е в очакване дали днешната събота няма да е последният ден в историята на човечеството!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380598-%D0%B4%D0%B0%D0%B9%D0%BD%D0%BE%D0%B2-%D1%80%D1%83%D1%81%D0%B8%D1%8F-%D0%BB%D1%8A%D0%B6%D0%B5,-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B3%D0%BB%D0%B5%D0%B4%D0%B0-%D1%81-%D0%BF%D1%80%D0%B8%D1%81%D0%BC%D0%B5%D1%85", "text": "  Тезите на официална Русия са предимно лъжи в последните години. Така политологът проф. Евгений Дайнов коментира пред „Фокус“ твърдението на Москва, че отравянето на Сергей Скрипал е провокация на Великобритания.   „Те лъжат до доказване на противното. Например, правиха се, че нямат нищо общо с отравянето на Литвиненко, оказа се, че са те. Правеха се, че тези военни в Крим, които осигуриха прехвърлянето му към Русия, не са техни, след което Путин ги награди с ордени в Кремъл, и каза: „Естествено, че бяха наши хора“. Свалиха пътнически самолет и казаха, че не са те. Зад цялата тази поредица на путиновата власт ние трябва да си дадем сметка, че всяко руско нещо, което чуем да излиза от Кремъл, трябва три пъти да го проверим преди да приемем, че може би този път казват нещо приближаващо се до истината“,  заяви Дайнов.   Той допълни, че „този тип власт, особено ако е руска, винаги има списък хора, които трябва да бъдат неутрализирани по някакъв начин“.   „Невинаги го прави пряко режимът. Например Анна Политковская не беше убита от КГБ или от ГРУ, Анна Политковская и Немцов бяха очевидно убити по поръчка на властта, но от други хора, от самите изпълнители. Изпълнителите бяха други хора, не бяха пряко агенти на властта  – това го знаем. Въпросът е, че руската теза, че англичаните са отровили Скрипал, след като руснаците имат цяла поредица от отравяния, с които между другото се гордеят, когато си говорят помежду си, тази руска теза не издържа. Сега, англичаните ще отровят някакъв човек на своя територия – за какво? За какво им е? Нямат си други неща“,  попита Дайнов.   Той обясни, че западните демокрации винаги реагират късно на агресивни действия на диктатори.   „Втората световна война, знаем как преди 30-те години как е било – отстъпки пред Хитлер и Мусолини, отстъпки, отстъпки, отстъпки, дано да се кротнат, чак накрая западните демокрации разбират, че работата е сериозна и се мобилизират за отпор. А този път виждаме същото – руската армия влезе 2008 година в Грузия, отхапа едно парче, влезе в Украйна – отхапа три парчета и т.н. да не изреждаме всичкото. И тази постоянна провокативност на руския режим към демократичния Запад доведе до резултата, че най-сетне западните демокрации се мобилизираха за отпор. Слава Богу, този път преди да се стигне до европейска война. Миналият път толкова се туткаха, че се стигна до Втората световна война, но този път реагираха навреме, и се мобилизираха за отпор“,  каза Дайнов.   Той определи българската позиция по случая като „нелепа, тъжна, печална и унизителна“   „Нашите хора управниците се опитват да се правят, че не знаят какво се случва: че започва решително противопоставяне на западните демокрации срещу натиска от страна на Путин. И тук е много трудно да играеш балансьор. А освен това сме членове на Европейския съюз и НАТО… Това решение се подрежда с цяла поредица от български действия, които отнемат достойнството на българската външна политика, следователно карат хората да я гледат с присмех“,  изтъкна Дайнов.   Той обясни, че западните страни не гонят дипломати, а шпиони, които са действали под прикритието на дипломатическия статут.   „Но по-важно, което тревожи мен и нашите западни партньори е друго – обосновката, която се дава в България на тази българска уж балансираност. Обосновката е следната: да бъдем мост между Запада и Русия. Чакайте сега. Я да върнем малко филма назад. Ние откога сме членове на НАТО и Европейския съюз, откога нашата икономика е свързана с Европейския съюз? Откога децата на българите са в Европейския съюз? Ние сме част от Запада. А казвайки: Ние ще бъдем мост, посредник между Запада и Русия, ние казваме следното: Хайде да излизаме от Европейския съюз и НАТО. Това ни съобщава Корнелия Нинова например, и някои хора в ГЕРБ. Да излезем, за да сме си по средата между двете, което е крайно глупаво. Изумително глупаво“,  заяви Дайнов.   Според него правителството има слаба и недостойна външна политика. Според него всички политически сили в парламента са дали да се разбере, че не искат България да бъда западна страна.   „Не всички, дори в сегашната продажническа партия, които са в парламента, не всички са навити да напуснем Запада, да отидем в Русия. Вижте как и Цветанов, и Томислав Дончев в ГЕРБ се опитват да напомнят на всички, че ние сме членове на западните съюзи и сме западна страна, макар и бедна и корумпирана. Тоест, прекалено силовото потегляне на Изток провокира отпор вътре в самите партии, да не говоря в обществото, срещу това да ни върнат там“,  поясни Дайнов.   Според него премиерът Бойко Борисов няма нито воля, нито безстрашие.   „Ситуацията външнополитическа ще става все по-тъжна, най-вероятно и лишена от достойнство, докато вътрешната политика, вътре не се получи така, че мнозинството българи, които искат да са част от Европа, не намерят начин това тяхно искане да бъде представено в политиката“,  смята Дайнов.   Според него в момента партиите вече се позиционират за периода след Борисов.   „Очевидно е, че в ГЕРБ върви позициониране за след Бойко Борисов, някакво крило да се разкрие като проевропейско, тоест, представляващо българския интерес, очевидно начело с Цветанов и Томислав Дончев – засега те са се обявили. Очевидно и идейната платформа, която Слави Трифонов се опитва да направи за бъдещата си партия, и тя ще е някаква, макар популистка, проевропейска платформа. В традиционното т.нар. „дясно“ петте партии се обединяват. Върви здравословен опит политически лидери и политически партии да започват да изразяват българското желание да сме част от Европа, което е добре, което динамизира вътрешната политика и представа да я прави да изглежда като зловонно блато“,  обясни Дайнов.   Той е категоричен, че правителството няма да изкара мандата си.", "date": "2018.04.07", "title": "Дайнов: Русия лъже, на България се гледа с присмех"}
{"url": "http://www.classa.bg/%D1%81%D0%B2%D1%8F%D1%82/item/380589-%D1%81%D0%B0%D1%89-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "САЩ обявиха нови санкции срещу 38 руски физически и юридически лица, обвинени в участие в “атаките на Русия срещу западните демокрации”, предадоха Франс прес и ДПА.   “Руското правителство действа в диспропорционална облага на олигарси и управляващи елити”, заяви финансовият министър Стивън Мнучин. Той обвини руското правителство в “злонамерени действия по цял свят, включително с продължаващата окупация на Крим и подстрекаване на насилието в Източна Украйна”.     Освен това Русия снабдява правителството на сирийския президент Башар Асад, “което бомбардира собствените си цивилни, с оборудване и въоръжение” Русия също така “се опитва да подкопава западните демокрации и извършва злонамерена кибердейност”, каза Мнучин.     Седем олигарси, представени като близки на Кремъл и 12 фирми, които те притежават или контролират, са сред санкционираните. Сред тях са собственикът на алуминиевия гигант “Русал” Олег Дерипаска, Игор Ротенберг, Виктор Векселберг и Кирил Шамалов, които са важни играчи в енергийния сектор, както и милиардерът и сенатор Сулейман Керимов.       Санкции са наложени и на 17 високопоставени руски правителствени представители, сред които шефът на “Газпром” Алексей Милер, и шефът на втората по големина руска банка ВТБ Андрей Костин. В списъка са и вътрешният министър Владимир Колоколцев, командващият Националната гвардия Виктор Золотов и генералният секретар на руския Съвет за сигурност Николай Патрушев.", "date": "2018.04.07", "title": "САЩ санкционират най-близките на Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380590-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B3%D0%B5%D0%BE%D1%80%D0%B3%D0%B8-%D0%BC%D0%B8%D1%82%D0%B8%D0%BB%D0%B8%D0%BD%D1%81%D0%BA%D0%B8", "text": "    Преподобни Георги още от малък възлюбил Христа и приел монашеско пострижение. Водел смирен и добродетелен живот. През време на гонението срещу почитателите на светите икони, предприето от император Лъв ІІІ Исаврянин (717-741 г.), той се проявил като непоколебим защитник на иконопочитанието.     По-късно, през времето на император Константин Порфирородни (780-802 г.), когато гонението било прекратено, той бил възведен в архиерейски сан и станал митрополит в гр. Митилин на о-в Лесбос.   Когато на императорския престол се възкачил Лъв Армянин, преподобни Георги бил вече твърде стар. Лъв възобновил гонението срещу почитателите на светите икони с още по-голяма сила. През 815 година той свикал в Цариград много епископи и ги убеждавал да приемат иконоборческата ерес. Повикан бил и преподобния Митилински епископ Георги. Той се проявил като смел войн Христов и пред всички изобличил императора и патриарха – иконоборец за техните еретически заблуждения.   Като не се засрамил от побелелите коси и дълбоката старост на светителя, Лъв Армянин заповядал да го изпратят на заточение в Херсон , където светият старец починал в изгнание. Той предпочел да пожертва временния живот на земята, но да остане верен изповедник на православната вяра и да получи вечен блажен живот.", "date": "2018.04.07", "title": "Св. преподобни Георги Митилински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380591-7-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1348 г. - Карл IV основава Пражкия университет - първият в Централна Европа.   1498 г. - Експедицията на португалския мореплавател Вашко да Гама стига до Кения.   1795 г. - Франция приема метричната система.   1805 г. - Състои се първото публично изпълнение на Симфония No.3 на Лудвиг ван Бетховен (Ероика).   1880 г. - Съставено е третото правителство на България, начело с Драган Цанков.     1905 г. - При с. Кашина, Мелнишко, четата на Яне Сандански разбива четата на офицерските братства начело с кап. Йордан Стоянов, която дава 9 жертви.   1906 г. - Вулканът Везувий изригва и разрушава Неапол.   1908 г. - Учредена е СЗО.   1909 г. - Русия, Сърбия и Черна гора признават Независимостта на България.   1926 г. - Англичанката Вайълет Гибсън извършва неуспешен опит за покушение срещу италианския диктатор Бенито Мусолини.   1927 г. - В САЩ е демонстриран първият видеотелефон.   1933 г. - „Сухият\" режим в САЩ е отменен за бира с алкохолно съдържание под 3,3%.   1939 г. - Втора световна война: Италия напада Албания.   1943 г. - Швейцарецът Алберт Хофман синтезира наркотика ЛСД.     1946 г. - Официално е призната независимостта на Сирия от Франция.   1956 г. - Основана е Австрийската партия на свободата.   1957 г. - Открит е Държавният сатиричен театър в София.   1963 г. - Създадена е Социалистическата федеративна република Югославия с маршал Йосип Броз Тито като неин пожизнен президент.   1964 г. - За първи път денят започва да се празнува като Ден на здравния работник.   1969 г. - Символичен рожден ден на Интернет: публикуван е RFC 1.   1979 г. - Създаден е Атлантическият съвет по образование (АЕК) под егидата на Асоциацията на атлантическия договор (АТА).   1989 г. - В Норвежко море потъва съветската атомна подводница Комсомолец, загиват 42 моряци от екипажа.   1992 г. - Република Сръбска обявява независимостта си.   1994 г. - Начало на кланетата на тутси в Руанда.   1999 г. - По време на войната в Косово границите на бившата югославска републиката са затворени от сръбската армия, за да се спрат етническите албанци да напускат страната.   2003 г. - Американски войници превземат Багдад; режимът на Саддам Хюсеин пада два дни по-късно.      ", "date": "2018.04.07", "title": "7 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380592-%D0%BD%D0%BE%D0%B2%D0%BE-%D0%B4%D1%80%D0%B0%D0%BD%D0%B5-%E2%80%93-%D0%B2%D0%B4%D0%B8%D0%B3%D0%B0%D1%82-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B2%D1%8A%D1%80%D1%85%D1%83-%D0%BA%D0%BE%D0%BB%D0%B8%D1%82%D0%B5%E2%80%A6-1000-%D0%B5%D0%B2%D1%80%D0%BE-%D0%B3%D0%BE%D0%B4%D0%B8%D1%88%D0%BD%D0%BE-%D0%B7%D0%B0-15-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D1%80%D0%B8%D1%87%D0%BA%D0%B0%E2%80%A6", "text": "България трябва да преразгледа начина, по който облага автомобилите, и то бързо, заяви министърът на финансите Владислав Горанов в специално интервю за списание Investor DIGEST.   Министерството вече прави анализи как да въведе екологичен принцип на облагане, като работи съвместно с Националното сдружение на общините.   “Моделът, по който се облагат леките автомобили, е свързан най-вече със стойността им, без в достатъчна степен да отчита замърсяването и екологичната следа, която всеки автомобил оставя”, обяснява министър Горанов.   “Сигурни сме, че това е проблем, който ще се задълбочава, защото в доста европейски страни в момента се обмисля или вече налага политика за пълно премахване на дизеловите леки автомобили.   Това автоматично ще увеличи естествения натиск България да се превърне още веднъж в гробница на автомобили втора ръка от Европа, в случая – дизелови. Така че със сигурност нямаме много време за реакция”.   България е от съвсем малкото останали страни в Европейския съюз, в които данъкът върху автомобила се определя от стойността му и, като допълнителен компонент, от мощността. Реалният резултат от тази политика е, че годишният данък за 20-годишен дизелов автомобил е десетина пъти по-нисък от този за нова кола с малък бензинов мотор или с хибридно задвижване.   Всички тези аргументи обаче прикриват истината, че просто ще се вдигне данъкът на замърсяващите, без да се намали този на новите коли. Винаги така правят – измислят някакъв аргумент, само и само да съдерат нови кожици от народа.   В София например за 15-годишен дизелов автомобил с мощност 95 конски сили данъкът е 24.50 лева годишно. За чисто нов автомобил със сертификат Евро 6 и 120 коня мощност ще трябва да плащате по 340 лева на година. И ето тук крадливите гербери веднага поглеждат към някакъв външен пример, та да оправдаят дрането.   “За сравнение съседна Румъния въведе допълнителна екологична такса върху автомобилите още през 2013 година. Тя отчита възрастта, какъв стандарт покрива автомобилът (от Евро 1 до Евро 6) и колко са емисиите СО2 на километър.”   Новите автомобили със сертификати Евро 5 и Евро 6 са освободени от този данък. За 7-годишен бензинов автомобил с 1.6-литров мотор се плащат 260 евро, а за 15-годишен със сертификат Евро 2 – между 640 и 1300 евро, според калкулатора на румънската агенция по приходите.   Сумата от 1000 евро данък на година за кола обаче ще бъде абсолютен терор над 99% от населението.     “Трябва да засилим ролята на екологичния компонент”, казва Владислав Горанов. “Освен това не би трябвало да е толкова лесно да имаш лек автомобил. На практика сега с една средна работна заплата в София можеш да отидеш до Дупница, да си купиш един автомобил и пак в рамките на тази заплата да го регистрираш и да започнеш да участваш в движението. Нещо, което го няма никъде – поне в Европа”.", "date": "2018.04.07", "title": "Ново дране – вдигат данъците върху колите… 1000 евро годишно за 15 годишна бричка…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380593-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%B2%D0%B5%D0%BB%D0%B8%D0%BA-%D0%B3%D1%80%D0%B0%D0%B1%D0%B5%D0%B6", "text": "Това се случи в навечерието на Страстната седмица и официалното съобщение на сайта на централата гласи, че Агенция ядрено регулиране (АЯР) е одобрила преминаването на блок №6 към продължителна експлоатация на повишена топлинна мощност от 104%. Но всъщност вижте сами цялото съобщение,         Преди всичко трябва дебело да подчертая, че понятие като ТОПЛИННА МОЩНОСТ НА БЛОК НЯ-МА!!! Има топлинна мощност на ядрения реактор и електрическа мощност на изхода от блока. Така “великите професионалисти” от АЕЦ-а се изхрачват в лицето на жертвите си още в началото на декларацията за извършеното престъпление. На второ място трябва да отбележим, че изпитанията, за които се говори горе, бяха проведени още преди края на миналата (2017-та) година, което означава, че още от тогава блок №6 вече работи на повишените нива на мощност.   На трето място последното обстоятелство ни дава законно право да направим елементарно сравнение между нивата на натоварване на блок №6 през последните три месеца с нивата на натоварването му през едни други, аналогични, три месеца. Какво и кой ни пречи? И нека това да бъдат първите три месеца на 2011-та г.? Избрах точно тях, защото през въпросната година АЕЦ “Козлодуй” постига абсолютния си рекорд по производство на електроенергия, само с двата работещи блока, 5 и 6. Плюс това периодът е достатъчно отдалечен от момента на получаване на разрешението за работа на повишена мощност. За пълнота на сравнението реших да добавя аналогично сравнение и за блок №5, за който се говори в горното съобщение, но е още далеч от разрешение за надуване на мощността. Полученото сравнение впечатлява:         Числата за произведените количества електроенергия са взети от периодичното издание на АЕЦ-а “Първа атомна”, чиито броеве можете да намерите и проверите тяхната вярност от следния адрес: //www.kznpp.org/index.php?lang=bg&p=info_center&p1=publications Числата за март 2018-та още не са публикувани в “Първа атомна”, но са откриваеми на сайта на централата. Потърсете си ги сами.   За да се получат сумите в червените числа разликата в продукцията в кило-Ват-часа се трансформира в Мега-Ват-часа (МВт.ч), като се раздели на 1000, а полученият резултат се умножи на числото 65. Последното число представлява средната борсова цена на електроенергията у нас (в лева/МВт.ч), от началото на 2018-та г. Край на поясненията за съдържанието и формирането на таблицата.   А сега пак погледнете най-последното изречение от горното съобщение на АЕЦ-а. Там се говори за “собствени средства”, което означава наши средства, защото ще ги плащаме всички ние през сметките си за ток. В същото време не е спомената окончателната сума на далаверата? Крият, колко пари са ни олекотили? Нека тогава сами си помогнем и предположим, че мероприятието е струвало минимум 300 000 000 (триста милиона) наши левчета. Сега остава да разберем дали някога тази “инвестиция” ще се изплати и ще започне да работи в наша полза?   Съдейки по червените числа за блок №6, от горната таблица, допълнителния приход от продажба на ток, след повишаване на мощността е около 1 000 000 000 (един милион) лева, на месец. С такива темпове въпросната “инвестиция” ще се изплаща минимум 25 (ДВАДЕСЕТ И ПЕТ !!!) години. И това е само в случай, че не взема под внимание пропуснатите ползи от инвестиране на същите пари в други мероприятия, които биха донесли по-бърза и по-висока печалба, вместо в повишаване “мощността на блока”. Така на практика годините стават доста над 30? Да, но през това време цената на тока от ВЕИ (възобновяеми енергийни източници) ще падне до такива нива, че нищо чудно АЕЦ “Козлодуй” да затвори предсрочно, за да не продава на загуба. Последното от години и все по-масово се случва в САЩ.   Нямам повече какво до добавя. Всъщност може и да имам, но нали вие празнувате?  ", "date": "2018.04.07", "title": "За Великден АЕЦ “Козлодуй” се похвали с велик грабеж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380594-%D1%81%D0%BA%D0%BE%D1%80%D0%BE%D1%81%D1%82%D1%82%D0%B0-%D0%BF%D0%BE-%D1%87%D0%B0%D1%81%D1%82-%D0%BE%D1%82-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-%D1%81%D1%82%D0%B0%D0%B2%D0%B0-90-%D0%BA%D0%BC-%D1%87-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BF%D0%BA%D0%B8%D1%82%D0%B5", "text": "Агенция пътна инфраструктура (АПИ) реши да ограничи от днес скоростта по част от магистрала “Тракия” до 90 км/ч – колкото е лимитът по двулентов междуградски път.   Причината: участъкът между 134-ти и 156-ти километър е в тежко състояние и представлява опасност за автомобилите, ако се движат със стандартната скорост от 140 км/ч.     В официално съобщение до медиите АПИ казва, че участъкът не е ремонтиран основно от построяването му през 1995 г. Не се съобщава обаче защо досега той не е бил ремонтиран, а се стига до ситуация, в която съществуването на магистрала се обезсмисля за неопределено време.   От пътната агенция съобщават, че през тази година предстоят ремонтни дейности в отсечката. Предвидено е обновяване на пътната настилка, полагане на хоризонтална маркировка, ремонт на пътни съоръжения, подмяна на ограничителните системи и пътни знаци и др.   От пресцентъра на АПИ коментираха за Еconomic.bg, че засега не се знае кога ще приключат ремонтите и съответно не се знае кога скоростта отново ще бъде вдигната до 140 км/ч.   АПИ не за първи път въвежда тези ограничения заради лошото състояние на магистралите в страната. Същата бе ситуацията в началото на 2015 г., като тогава правителството отпусна извънредно 100 млн. лв. за ремонт на участъка край Пазарджик.", "date": "2018.04.07", "title": "Скоростта по част от „Тракия“ става 90 км/ч заради дупките"}
{"url": "http://www.classa.bg/%D1%81%D0%B2%D1%8F%D1%82/item/380584-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B5-%D1%83%D0%BC%D0%B5%D0%B5-%D0%B4%D0%B0-%D0%BC%D0%B8%D1%81%D0%BB%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8", "text": "          Френският президент Еманюел Макрон ще посрещне идната седмица в Париж саудитския престолонаследник Мохамед бин Салман – и това е много умен ход на международната шахматна дъска.     Под влиянието на този млад модернизатор Саудитска Арабия може отново да се превърне в ценен съюзник на Запада в Близкия изток. Както е известно, Салман иска да обнови кралството в политическо и икономическо отношение, а не на последно място – и в религиозно. Е, в резултат на това още няма да се получи перфектна представителна демокрация, но поне може да бъде изместен вредоносният уахабизъм, на който се дължат толкова много язви в арабския свят. Париж избра. А Германия?     Ако всичко това стане, Саудитска Арабия ще бъде далеч по-интересен партньор от Иран, който непрекъснато е на вълна „революция\" и в момента провежда настъпление в арабския свят, довело до сегашната нестабилност. Така, след САЩ и Израел, сега и Франция застава на страната на саудитците.   А Германия? Страната не умее да мисли стратегически, поради което и днес седи между два стола. И няма никакво влияние.", "date": "2018.04.07", "title": "Германия не умее да мисли стратегически"}
{"url": "http://www.classa.bg/%D1%81%D0%B2%D1%8F%D1%82/item/380585-%D1%83%D0%BD%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4-%D0%B8%D0%B7%D0%B1%D0%BE%D1%80%D0%B8-%D0%BE%D1%80%D0%B1%D0%B0%D0%BD-%D0%B8-%D1%84%D0%B8%D0%B4%D0%B5%D1%81-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D1%8A%D1%82", "text": "        От 1989 година насам изборите в Унгария винаги протичат в изострена атмосфера. Сегашната атмосфера обаче, преди парламентарните избори в неделя, е нажежена, както никога досега. Премиерът Виктор Орбан и неговата партия Фидес говорят за \"най-важните избори за Унгария\", при които било заложено на карта съществуването на унгарската нация, застрашена от \"мигранти\" и \"чужди сили\".      За левите и десни опозиционни партии пък става дума за спасяването на демокрацията и правовата държава. Все пак става дума за много сериозни неща, дори да приемем, че това е само изборна реторика. Както за Унгария, така и за Европа. Защото Виктор Орбан е един вид европейски пионер в много отношения. Той беше първият премиер на страна членка на ЕС, който създаде т.нар. либерална държава, в която редица юридически и демократични механизми и принципи функционират само формално. Затова парламентарните избори в малката десетмилионна Унгария имат голямо значение и за ЕС.     Промяната в Унгария се забелязва веднага и в избирателната система. Ще бъдат избрани 199 депутати. 106 от тях ще бъдат избрани в един тур на мажоритарен принцип. А 93-ма ще бъдат излъчени от партийни листи, на пропорционален принцип. Още преди миналите избори избирателните окръзи в Унгария бяха прекроени по вкуса на Фидес. Членовете на унгарското малцинство в чужбина, които имат унгарско гражданство могат да гласуват за партийните листи и по пощата. А унгарските граждини, работещи в чужбина, могат да гласуват само лично в посолствата и консулските отдели. Именно поради тези рамкови условия, независими наблюдатели на изборите и експерти говорят за \"свободни, но нечестни\" избори, тъй като партията на Орбан предварително си е осигурила по-изгодни позиции.   На последните парламентарни избори на Фидес бяха достатъчни и 44 процента от гласовете, за да спечели две трети мнозинство в парламента. Под въпрос е дали Орбан и партията Фидес ще потворят успеха си от 2014 година. Понастоящем нито един изследовател на изборите не смее да даде сигурна прогноза. Резултатите от анкетите се разминават отчасти коренно.    Най-вероятният сценарий е партията Фидес да постигне абсолютно мнозинство, но да не спечели две-трети мнозинство. Всичко ще зависи от това, в колко избирателни окръзи опозиционните партии ще се обединят около един общ кандидат. Ако те не го сторят, победата на Фидес е в кърпа вързана. Защото партията на Орбан е толкова силна, колкото всички опозиционни партии, взети заедно. Фидес разполага не само с най-голям, но и с най-дисциплиниран електорат.     Спечелването на две трети мнозинство би било преди всичко въпрос на престиж за Виктор Орбан. То ще бъде от голямо символично значение във вътрешно и външнополитически план. Защото през последните осем години от своето управление Орбан прекрои почти напълно страната, използвайки именно мнозинството си от две трети. Обществено-правните и частните медии в голяма степен са под контрола на правителството или са собственост на приближени до Орбан лица. В държавната администрация беше извършена пълна смяна на елитите, а на възлови постове в правосъдието бяха назначени верни на Орбан изпълнители.   Дори унгарският парламент е \"празна черупка\", тъй като вече почти не заседава, казва философът Гашпар Миклош Тамаш. Той твърди, че властта на Орбан е така дългосрочно циментирана, че дори и в опозиция той ще си остане най-силният мъж в Унгария. Въпреки това запазването на властта е от екзистенциално значение за Орбан. Защото става дума за оцеляването на една \"държава на мафията\", както се изразяват опозиционерите. Това е плакативен израз за това, че през последните години близки до Орбан бизнесмени и партийни функционери натрупаха несметни богатства, много често чрез съмнителни и непрозрачни методи.     Независими експерти намират израза \"държава на мафията\" за пресилен и неточен. Консервативният икономист Ласло Чаба от централноевропейския университет в Будапеща казва, че Виктор Орбан управлява чрез \"свърхрегулация\" и атакува мощно икономиката на средното съсловие. А това, че \"олигарсите на Орбан\" са натрупали богатства по този начин, е феномен, който е характерен за целия регион.    Либералният икономист Андраш Инотай пък говори за една \"васална държава\", в която богатството на фирмите е зависимо от Орбан. През последните месеци нарасна и общественото възмущение от безбройните корупционни афери в Унгария. Корупцията е една от основните изборни теми на опозицията. Виктор Орбан пък се противопоставя, като се опитва да поляризира унгарското общество. Ако не останел на власт, унгарщината щяла да бъде съсипана и Унгария щяла да пропадне.    Подобна реторика може да означава само едно: в случай на нова победа на Орбан и Фидес, никой не бива да се надява на успокояване на положението. Още след спечелените през 2014 година избори, Орбан отхвърли идеята на съпартийците си за провеждане на по-прагматичен политически курс. Сега унгарците и Европа трябва пак да се готвят за нова конфронтация.", "date": "2018.04.07", "title": "Унгария пред избори: Орбан и Фидес за трети път?"}
{"url": "http://www.classa.bg/%D1%81%D0%B2%D1%8F%D1%82/item/380586-%D0%BC%D0%B5%D1%80%D0%BA%D0%B5%D0%BB-%D0%B3%D1%83%D0%B1%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "          Ангела Меркел ли е най-подходящият избор за канцлерския пост? Половин година след изборите за Бундестаг през 2013 година положително на този въпрос отговориха трима от всеки четирима германци. Днес, половин година след изборите за Бундестаг през 2017 година, утвърдителен отговор дават вече само 57 процента от германците. Това сочи актуалното изследване за рейтинга на германските политици, проведено по-рано тази седмица от социологическия институт Инфратест Димап. Анкетирани по телефона са били 1003-ма представителни гласоподаватели.     Ангела Меркел ще трябва да положи повече усилия, ако иска да възвърне изгубеното доверие на гражданите. Две трети, т.е. 65 на сто, от германците не са доволни с досегашната работа на широката коалиция. Да не забравяме обаче, че след най-дълго продължилото в историята на Федералната република съставяне на правителство мандатът ѝ започна чак в средата на март. Интересно е, че недоволство изразяват не само привържениците на опозиционните партии, а и две трети от избирателите на социалдемократите. По-скоро доволни от работата на новия кабинет са 55 на сто от привържениците на ХДС и ХСС.     Ако тази неделя се провеждаха избори за Бундестаг, ХДС/ХСС и социалдемократите щяха да спечелят крехко мнозинство. Социалдемократите нямаше да увеличат резултата си - одобрението за тях си остава на 18%. За момента и министрите от тази партия не печелят симпатиите на избирателите. Но същото се отнася и до колегите им от ХДС/ХСС.   Особено нисък е рейтингът на политиците от ХСС и на бившия баварски министър-председател Хорст Зеехофер. Едва 39 на сто от германците смятат, че той е подходящ за министър на вътрешните работи, строителството и родината, а 51 процента твърдят обратното. Лоши оценки получава също и министърката на отбраната Урсула фон дер Лайен.     В първата си правителствена декларация канцлерката Меркел заяви, че една от целите на нейния кабинет до края на мандата му е да бъде преодоляно разделението в германското общество. Самите избиратели определят пропастта между бедните и богатите като най-сериозния проблем - осем от всеки 10 германци мислят така. Сравнително същият дял германски граждани смятат, че много сериозен или сериозен проблем е недостатъчната толерантност към чуждите мнения.   Две трети от участниците в допитването смятат за сериозен, или дори много сериозен, проблем съществуващите различия между исляма и другите религии. Така мислят най-вече привържениците на \"Алтернатива за Германия\" (87%), но също и около 3/4 от избирателите на свободните демократи (СвДП) и консерваторите от ХДС/ХСС.   Според 62 на сто от германците, много голям, респективно голям проблем за съвместното съществуване са културните различия между хората с различен произход. На това мнение са 81 на сто от привържениците на \"Алтернатива за Германия\" (АзГ) и 82 на сто от привържениците на СвДП.     А на кого от партньорите на Германия избирателите могат да се доверят? Франция е сред най-надеждните партньори на Германия, сочи изследването. Не толкова ласкаво германците се изказват за САЩ, Русия и Турция. Прави впечатление, че високото одобрение за Франция е устойчив показател през последните 12 години. Друг извод гласи, че след лизането на Доналд Тръмп в Белия дом одобрението на германците за САЩ силно е спаднало. Русия пък никога не е била смятана за надежден партньор от мнозинството германци. А одобрението за Турция се измерва едва от април 2016 г. и оценките са неизменно лоши.   Особено внимание в актуалното изследване се отделя този път на Русия. 61 процента от германците се тревожат заради последната ескалация на напрежението - след експулсирането на руски дипломати от западни страни. Това се споделя от избирателите на всички партии и повече в източните провинции, отколкото в западните. В същото време 86 на сто от германските граждани се обявяват за поддържането на диалог с Русия и посочват, че западните държави трябва да полагат повече усилия за това.", "date": "2018.04.07", "title": "Меркел губи подкрепа"}
{"url": "http://www.classa.bg/%D1%81%D0%B2%D1%8F%D1%82/item/380587-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%93-3,-%D0%B4%D0%BE%D0%BA%D0%B0%D1%82%D0%BE-%D0%BD%D0%B8%D0%B5-%D0%B2%D0%BE%D0%B4%D0%B8%D0%BC-%D1%85%D0%B8%D0%B1%D1%80%D0%B8%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-%D1%81-%D1%80%D1%83%D1%81%D0%B8%D1%8F%E2%80%A6", "text": "Докато част от натовците и атлантиците водим хибридни войни с Русия, Германия отвори процедура за… Северен Поток-3.   Да, не е майтап. №2 все още не е построен, но формалностите пред него са към края си, и няма какво да го спре. Вчера Финландия даде разрешение да минава през териториалните и води, сега остават само Швеция и Дания.     Но германците не спят. Вече готвят трета тръба, която този път ще е за суров петрол.   Потоци 1 и 2 са за природен газ, и целта им е да заобиколят Полша и Прибалтика през морето.   Сега очевидно швабите искат и петрол да си карат така и да не плащат за посредници.   В същото време, ние се готвим да внасяме газ от Турция, при това не е сигурно изобщо ще има ли такъв газ, защото тръбите между Русия и Ердоган покриват само нуждите на турската икономика.   И разбира се – най-запалени сме в битките с Русия и с разгрома на Путиновата диктатура.", "date": "2018.04.07", "title": "Германия стартира и Северен Поток – 3, докато ние водим хибридни войни с Русия…"}
{"url": "http://www.classa.bg/%D1%81%D0%B2%D1%8F%D1%82/item/380588-%D1%81%D0%B5%D1%80%D0%B3%D0%B5%D0%B9-%D1%81%D0%BA%D1%80%D0%B8%D0%BF%D0%B0%D0%BB-%D0%B8-%D0%B4%D1%8A%D1%89%D0%B5%D1%80%D1%8F-%D0%BC%D1%83-%D1%8E%D0%BB%D0%B8%D1%8F-%D0%BE%D1%82%D0%B4%D0%B0%D0%B2%D0%BD%D0%B0-%D1%81%D0%B0-%D0%BC%D1%8A%D1%80%D1%82%D0%B2%D0%B8", "text": "    Радиолюбителят Валентин Дегтярев разказва с кого всъщност разговаряла по телефона племенницата на Скрипал. Според Дегтярев Сергей и Юлия отдавна са мъртви. Защото според него Сергей Скрипал се занимавал с контрабанда на оръжие и се отровил случайно поради    Британските власти отдавна търсели повод, за да разпалят санкционна война срещу Русия и го открили в лицето на Скрипал, за отравянето на когото веднага обвиниха Москва.  Валентин твърди, че гласът, който звънил на Виктория, е на 40-годишна жена, която отдавна живее в чужбина и поради това не говори чисто на руски.  „Всичките думи звучат на английски. Много е странна тази оперативност. Позвъняването се случи веднага след молбата на роднините. При това лицето, което позвънило, веднага казало, че няма да получат визи…“  Дегтярев очаква, че историята ще завърши с това, че Лондон ще обяви смъртта на семейство Скрипал като последица от „Новичок“. След това телата им ще бъдат кремирани, за да не могат руските специалисти да направят експертиза.  Племенницата на Скрипал твърди, че е общувала с Юлия.  „Тя е здрава. Това е нейната нормална интонация…“  Виктория пояснява, че отровените живеели съвсем обикновен живот и не се намесвали в политическите и икономическите дела в страната.  Версията на Дегтярев за случайно заразяване споделя и племенницата на Сергей. Тя смята, че това било битов случай.  „Никой не видял сметките им от пъба, от ресторанта. Никой не показа, че те са яли и пили…“ – добавя тя.  Виктория планира скоро да посети британското посолство в Москва, за да получи виза и да отлети за Лондон.    ", "date": "2018.04.07", "title": "Сергей Скрипал и дъщеря му Юлия отдавна са мъртви"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380579-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%B0%D0%BF%D1%80%D0%B8%D0%BB", "text": "Очаква ви лесен във всяко отношение ден, в който може просто да се отпуснете и да се насладите на живота. Не започвайте отношения само от скука, дори ако сте все още сами. Пари ще имате, но няма да са това което желаете. Подарете си повече време за хобито, общувайте с приятели и ако е възможно, отидете на кино или театър. ТЕЛЕЦ ( 21 април - 21 май )  Ще вземете някакво нестандартно решение, от което ще зависи резултатът от работата ви. Включете логиката, ако ситуацията влезе в задънена улица. Може смело да промените работата си, да учите и подобрявате уменията си. В случай на болест, по-добре не рискувайте, а отидете на лекар. БЛИЗНАЦИ ( 22 май - 21 Юни ) Възможно е, да ви е доста тъжно на душата, от което дори близките хора, няма да могат да ви отвлекат. Може би, това е грешка на безразсъдството ви в любовта, за която толкова силно сте копнеели. Възможно е също влошаване на здравето, дължащо се на нервна свръхвъзбуда, затова си почивайте повече. Днес не е желателно да ходите на тренировки във фитнес залата.   РАК ( 22 юни - 23 юли ) Обстоятелствата в живота ви, ще се развият така, че няма да може да ги промените дори и с големи усилия. Борете се с мързела и приемете достойно, това което сте заслужили. В любовта, дръжте емоциите си под контрол. С финансите ви, всичко е наред и вече сте заделили пари за \"черни дни\". Не планирайте покупки за вечерта. ЛЪВ ( 24 юли - 23 август ) Трябва да бъдете по-уверени в себе си, за да не се окажете сред слабите и мързеливите. Обърнете внимание, че шефът ви, ще даде премия, само на най-изпъкващите. Талантите си, може да разкриете в творчеството, дори и това да не е основната ви област на дейност. Един добър ден за спорт и физическа активност. Здравето ви, ще е добро. ДЕВА ( 24-ти август - 23 септември ) Няма да се чувствате спокойни, когато чувате критики от страна на шефа. Вие толкова искахте да докажете професионализма си и сега такива остри забележки. Необходимо е да вземете важно решение в личния живот, от което ще зависи много. Вечерта се отпуснете и излезте с приятели. Отидете в кафене или ресторант. ВЕЗНИ( 24 септември - 23 октомври) Възможни са промени в семейния живот, както и нов етап в развитието на бизнеса. Ако всичко това се пресича, тогава бъдете по-внимателни. В противен случай, преследвайки едно, може да загубите друго. Ако предприемате дълго пътуване, трябва да подготвите всичко необходимо - от багажа, до документите. Всяко погрешно действие, ще доведе до голяма грешка. Днес, работата ще ви спори, което вече предоставя възможности за кариерно развитие. Не пренебрегвайте онези, които са ви помагали по много начини. Тези хора, ще продължат да ви подкрепят. В любовта, ще търсите пълна свобода, което вече може да навреди на отношенията с избраника. Време е, да се замислите сериозно за семейство и за продължаване на рода.   СТРЕЛЕЦ ( 23 Ноември - 21 Декември ) Очаква ви прекрасен ден, когато и на душата ви, ще бъде уютно и спокойно. Вие сте мечтали за това толкова дълго, че усмивката няма да слезе от лицето ви цял ден. Нови срещи с хора, ще открият пред вас ярки перспективи в работата и ще помогнат за увеличаване на потенциала. Ако сте мениджър или търговец, тогава вечерта чакайте печалба. КОЗИРОГ (22 Декември - 20 януари ) Днес не е ден, за отпускане и почивка, защото ще имате много нова и мащабна работа. Ако забележимо вървите напред, тогава и шефът ви, ще ви оцени по заслуги. Основното нещо е, да не споделяте вътрешните си чувства и идеи с колегите. Отличен ден за преглед на ценностите в семейството, лечение и промени на имиджа.  ВОДОЛЕЙ ( 21 януари -  19  февруари ) Очаква ви благоприятен ден, когато всичките ви дела, ще се реализират успешно. Не се паникьосвайте, ако любимия човек, ви каже цялата истина в очите ви. Възможно е вие самите, да го провокирате към подобни действия. Може да възобновите отдавна загубени контакти, но сами трябва да решите дали са ви нужни. Слушайте интуицията си.   РИБИ ( 20 февруари - 20 март ) С лекота, ще постигнете това, което искате. Няма да бъдете възпрепятствани от колеги и завистливи хора, което вече е добре. Вярвайте повече в себе си, не на интуицията, ако започнете да анализирате подробно ситуацията в любовта. Възможна е среща със стари приятели, благоприятни предложения и пътувания. Вечерта е по-добре да посветите на хобито си.", "date": "2018.04.07", "title": "Дневен хороскоп 7 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380580-%D1%81%D0%BC%D0%B5%D0%BD%D1%8F-%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%83%D1%80%D1%81%D0%B0", "text": "          Позицията на българското правителство по случая „Скрипал\" беше продадена безболезнено на хората в страната – „снишаваме се\", избягваме „ескалация\", „ще си говорим и с едните, и с другите\", „избягваме нова Студена война\". Тази позиция обаче може да има трайни, негативни последици за страната.      Накратко – тя руши доверието на основните ни партньори от ЕС и НАТО, и ни превръща в удобна мишена за провокации от страна на Русия. С неясното си поведение ние се самоизолираме в Европа и създаваме впечатление, че се стремим към непълноценен, половинчат статут в евроатлантическите организации.     Факт 1:  Великобритания – ключова страна от ЕС и НАТО - счита, че е жертва на руска провокация. Тя споделя безпрецедентно количество разузнавателна информация с партньорите си и очаква от тях подкрепа чрез съвместни дипломатически действия. ЕС и НАТО - и над 20 страни членки, между които всички основни партньори - считат, че дадената информация е достатъчна за експулсиране на руски дипломати. Това се прави като сигнал към света, че подобно поведение няма да се толерира в ЕС. България – заедно с периферно малцинство от държави - решава да не експулсира руски дипломати.   Факт 2:  Причините, които правителството на Борисов изтъква за решението си, се свеждат до „липса на достатъчно доказателства\". Това е руската теза по случая „Скрипал\". Австрия, която също не експулсира руски дипломат, споделя напълно позицията на Великобритания и не оспорва представените доказателства. Тя изтъква, че ще се въздържи от експулсиране, защото е неутрална държава (не е членка на НАТО) и Виена е седалище на ОССЕ, което може да се използва като платформа за преговори с Русия. Т.е. България не само не се солидаризира с останалите основни свои партньори, но и възприема руската гледна точка към скандала едно към едно.   Факт 3: Вместо да експулсира дипломати, България привиква своя посланик в Москва за консултации. Той обаче ще бъде върнат след Великден обратно, защото трябвало да открие изложба в руската столица. С този аргумент българската позиция придобива и леко абсурден характер.   Факт 4: През цялото време София твърди, че решението ѝ следва от факта на ротационното председателство на Съвета на ЕС. Това просто не е вярно. Като председател имаме ангажимент да работим за постигането на обща европейска позиция по въпроса. Заставайки на страната на периферно малцинство, всъщност ние пречим на постигането на консенсус.     Вредите от тази позиция са ясни – спад на доверие у партньорите и засилени подозрения, че страната може да играе ролята на Троянски кон на Русия. Дали този спад на доверие ще е трайна тенденция зависи и от поведението ни оттук нататък. Но не може да се спори, че с решението си не сме подобрили имиджа си на Запад – напротив, влошихме го. В тази ситуация, когато очакваме да ни приемат в еврозоната, Шенген, банков съюз и т.н., позицията ни по „Скрипал\" очевидно не работи за нас.   На фона на тези реални щети се изтъкват евентуални бъдещи ползи от два вида. Първо, твърди се, че България по този начин би могла да посредничи между ЕС и Русия. Самото понятие „посредник\" обаче говори, че се самоизключваме от ЕС. Нещо повече, как бихме могли да сме „посредник\", когато защитаваме руската теза за липсата на „достатъчно доказателства\"? България помогна на ЕС в преговорите с Ердоган, защото бяхме на същите позиции като партньорите си. В отношенията с Русия по казуса „Скрипал\" ще сме безполезни, ако не вредни за ЕС, защото съдържателно сме в другия отбор.   Второ, твърди се, че не трябва да гоним руски дипломати, защото искаме да реализираме съвместни енергийни проекти. Това са обаче различни неща – ако тези проекти са съобразени с правилата и са взаимноизгодни, те могат да се реализират със или без „Скрипал\". Проблемът е, че е спорна тяхната рентабилност. Те със сигурност ще донесат ползи за определени местни лобита, но е вероятно да се окажат неизгодни за страната. Особено проблематичен е АЕЦ „Белене\", за който дори БАН – срещу два милиона от правителството - не успя да произведе убедителен доклад, че централата някога ще е на печалба. А и да не забравяме, че такива мащабни руски проекти най-вероятно ще упражняват дългосрочно, сериозно (корупционно) влияние върху българските правителства.     Тази външнополитическа каша е всъщност плод на вътрешнополитически сметки. От една страна Борисов не иска да загуби потенциални русофилски гласове, чиято мобилизация го изплаши по повод на Истанбулската конвенция. От друга страна той свикна да „балансира\" и взе да го прави дори по въпроси, по които не може и не бива да се балансира. Тъй като БСП се измести силно в антиевропейска, проруска посока, Борисов ги последва, за да остане в „центъра\" на политическата сцена. Така обаче той поставя под въпрос нещо досега устойчиво в ГЕРБ – следването на ясна проевропейска линия. Промяната уплаши Цветан Цветанов, който правилно осъзна, че с нея ГЕРБ няма да спечели нови гласове, но със сигурност ще загуби симпатизанти.   Като цяло казусът „Скрипал\" показа вътрешните ограничения на политиката на „балансиране\", водена от Борисов. Този, който балансира, всъщност няма собствен курс, а се влияе силно от позицията на другите. Затова към момента външната политика на България изглежда така, все едно е дело на Волен Сидеров. Балансьорът рискува да стигне само до средата на избрания маршрут обаче. А в повечето случаи това е равносилно на „доникъде\".", "date": "2018.04.07", "title": "Сменя ли Борисов курса?"}
{"url": "http://www.classa.bg/%D1%81%D0%B2%D1%8F%D1%82/item/380581-%D0%B4%D1%8A%D0%BB%D0%B3%D0%B0%D1%82%D0%B0-%D1%80%D1%8A%D0%BA%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Дългата ръка на Ердоган стига надалеч: шестима предполагаеми привърженици на Гюлен са били прехвърлени от Косово в Турция. И те не са изолиран случай. Повтаря се сюжетът с Бююк,  когото София предаде на Анкара през 2016 .           След опита за преврат през юли 2016 година турското правителство вече преследва предполагаемите последователи на проповедника Фетхуллах Гюлен не само в страната, но и в чужбина. Правителственият говорител Бекир Боздаг заяви пред телевизия „Хабертюрк\", че междувременно 18 различни държави са предали на Турция общо 80 души. Както цветисто се изрази Боздаг: „Пакетирани и доставени в Турция\". Говорителят добави, че операцията на турските тайни служби в чужбина била „голям удар\" срещу движението на Гюлен.     Как точно е била проведена „операцията\" в различните страни говорителят не обясни. В отговор на журналистическо запитване говорителят на президента Ердоган, Ибрахим Калин, само добави, че Турция не е била замесена в никакви незаконни действия. Той даде пример с Косово, където предаването на предполагаемите гюленисти било извършено в координация с местните власти.   Движението на Гюлен има свои училища и общежития в Косово. В края на март шестима учители от тези училища бяха предадени на Турция – при това, без знанието на косовския премиер. Тогавашният вътрешен министър Фламур Сефай, чието ведомство се беше разпоредило за операцията, впоследствие беше уволнен. Същата съдба сполетя и шефа на тайните служби в Косово.     Сходен беше сюжетът и в България през 2016 година. Тогава турският гражданин Абдуллах Бююк беше принудително предаден на турските власти. Бююк се смята за финансист на \"ФЕТО\" – организацията на ислямския проповедник Фетхуллах Гюлен. През февруари 2016 година Анадолската главна прокуратура изпрати до София искане за предаването на Абдуллах Бююк. Софийският градски съд го отхвърли, но 20 дни по-късно Апелативният съд разреши предаването на Бююк.   Турското правителство твърди, че живеещият в изгнание в САЩ проповедник Фетхуллах Гюлен носи отговорност за опита за преврат през 2016 година. До 2013 г. Ердоган и Гюлен бяха съюзници, след което обаче публично скъсаха отношения. След опита за преврат в Турция под ударите на репресивните органи попадат не само неговите привърженици, но и различни други опозиционери, правозащитници и журналисти. Извънредното положение в страната продължава вече година и половина и изтича на 19 април. Правителственият говорител Боздаг каза по телевизията, че очевидно се налага извънредното положение да бъде продължено.", "date": "2018.04.07", "title": "Дългата ръка на Ердоган"}
{"url": "http://www.classa.bg/%D1%81%D0%B2%D1%8F%D1%82/item/380582-%D1%81%D0%B1%D0%BE%D0%B3%D0%BE%D0%BC,-%D1%80%D1%83%D0%BC%D1%8A%D0%BD%D0%B8%D1%8F-%D0%B8%D0%BB%D0%B8-%D0%BA%D0%B0%D0%BA-%D1%81%D0%B5-%D0%B1%D1%8F%D0%B3%D0%B0-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5", "text": "          Най-известният случай е Себастиан Гита. 40-годишният бивш депутат от социалдемократическата партия и \"ужасното дете\" на информационната индустрия набързо напуска Букурещ през декември 2016 година, само няколко часа преди да му бъде издадена заповед за арест. В деня на бягството си той участва в коледното тържество на румънското вътрешно разузнаване, заедно с висикопоставени представители от полицията, политици и магистрати.     Румънската прокуратура води разследване срещу него за пране на пари, корупция, даване на подкупи и изнудване. Румънските власти издават международна заповед за арест и той е заловен през април 2017 година в Белград. Под фалшиво име и със словенски паспорт, Гита се чувства сигурен в сръбската столица. След шест седмици предварителен арест сръбските власти го освобождат под гаранция от 200 000 евро и го поставят под домашен арест. Сърбия и Румъния не са подписали споразумение за реадмисия. И преди да стане дума за евентуалното му предаване на Румъния, сръбското правосъдие трябва да изясни обвинението за нелегалното му влизане в страната. А това очевидно изисква доста време.     Богатството на бившия депутат се изчислява на 100 милиона евро. Голяма част от състоянието си Гита е натрупал от компютърното оборудване на държавни институции. Още като студент в южния румънски град Плоещ Себастиан Гита попада в полезрението на правосъдието. Неговата новооснована компютърна фирма \"Асесофт\" е била замесена в съмнителни сделки с горива и е укривала данъци. Един негов бивш бизнес-партньор с добри връзки в румънските тайни служби е бил замесен през 1990-те години в скандал с нелегални румънски доставки на петрол в бивша Югославия по време на ембаргото. Благодарение на близостта си със социалдемократическата партия, Себестиан Гита се пръвръща от местен в национален олигарх. Приятелството му с председателя на социалдемократическата партия и сетнешен премиер Виктор Понта му осигурява апетитни държавни поръчки в сферата на информационните технологии.   Румънската прокуратура подозира Себастиан Гита и във финансирането на изявата на бившия британски премиер Тони Блеър по време на предизборен митинг на социалдемократическата партия през пролетта на 2012 година. Твърди се, че Гита е платил 200 000 евро. В замяна на това е бил включен на едно от първите места в избирателната листа на социалдемократическата партия, за да стане депутат в румънския парламент. Причината: като депутат Гита са ползва с парламентарен имунитет.    А той спешно се нуждае от такъв имунитет -заради многото съдебни процедури срещу него. Съгласно румънското законодателство, съдебните дела срещу депутати трябва да бъдат подновени пред по-висша инстанция. Въпреки проблемите си с правосъдието, през 2012 година Себестиан Гита става секретар на контролната парламентарна комисия за тайните служби. Междувременно вече е навлязъл в медийния бизнес и е закупил една телевизия.     През декември 2016 година Гита не успява да влезе в парламента. Междувременно националната дирекция за борба с корупцията (ДНА) открива и други нередности. Една контролирана от Гита фирма е получила поръчка за милиони от Белград за подсигуряване на сръбските граници. Тогава премиер в Белград е сегашният президент Александър Вучич. Същият този Вучич, който преди няколко седмици назначи своя приятел и бивш румънски премиер Виктор Понта за личен съветник и му даде сръбско гражданство. Също както Гита, Понта е замесен в много корупционни скандали. Виктор Понта обаче все още е в Румъния, за разлика от много други високопоставени политици, избягали от правосъдието.     Бившата министърка Елена Удреа избяга в Коста Рика. Пикантното в този случай е, че заедно с нея замина и една бивша прокурорка. Бившият кмет на черноморския курортен град Констанца, Раду Мазаре, който е осъден за корупция и пране на пари, се оттегли като \"инвеститор\" в Мадагаскар. Общото за всички тези и други лица е, че всички те са имали пряк достъп до държавни средства. И всички обвиняват румънската антикорупционна агенция, че води политически мотивирани процеси срещу тях. Но нека да се върнем на случая Себастиан Гита.    Чрез своята телевизия той редовно излиза с нови \"разкрития\" от белградското си изгнание и атакува всички държавни институции, които водят разследвания срещу него. Това вече се е превърнало в \"национален спорт\" сред корумпираните румънски политици и олигарси. Наблюдателите не изключват и продължение на историята. След като белградското правосъдие може да предпазва Гита от румънските власти, Виктор Понта също лесно би могъл да чака евентуалната си присъда на другия бряг на Дунава, тоест в Сърбия.", "date": "2018.04.07", "title": "Сбогом, Румъния! Или как се бяга от правосъдие"}
{"url": "http://www.classa.bg/%D1%81%D0%B2%D1%8F%D1%82/item/380583-%D1%81%D0%BB%D1%83%D1%87%D0%B0%D1%8F%D1%82-%D1%81%D0%BA%D1%80%D0%B8%D0%BF%D0%B0%D0%BB-%D0%BA%D0%B0%D0%BA-%D0%B7%D0%B0%D0%BF%D0%B0%D0%B4%D1%8A%D1%82-%D1%81%D0%B0%D0%BC-%D0%BF%D0%BE%D0%B3%D0%B0%D0%B7%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5-%D1%81%D0%B8", "text": "          Да, използван беше „Новичок\". Това поне е сигурно. Но откъде точно се е взело веществото, с което бяха отровени бившият шпионин Сергей Скрипал и неговата дъщеря – това досега никой не може официално да потвърди. Въртят се само различни твърдения. Русия е виновна?Възможно е, дори много вероятно, ако си припомним различни случаи от миналото. Но досега никой не го е доказал еднозначно.     И тъкмо това е проблемът: докато не е намерен виновникът, цялата история ще се носи по течението на предположенията. Неоспорими доказателства досега не могат да представят нито научните лаборатории, нито Организацията за забрана на химическите оръжия. Това са все химици, а не следователи. За да излезе истината на бял свят, тайните служби трябва да огласят своите информации. Ако изобщо имат такива.   След такъв атентат с бойно отровно вещество правовата държава първо събира фактите и провежда разследване, което завършва с някакъв окончателен резултат. Когато имаш доказателства в ръцете си, тогава без проблем можеш да наложиш санкции на Русия. Но държавите от ЕС, както и НАТО, прибързано изгониха руските дипломати и по този начин потъпкаха собствените си основни принципи и ценности. Защото в Европейската конвенция за човешките права е вписана презумцията за невиновност, според която всеки се смята за невинен до доказване на обратното.     С прибързаното изгонване на руски дипломати ЕС сам се вкара в конфузна ситуация. Евросъюзът пусна в ход спиралата на дипломатическите конфликти, което пък даде възможност на руското правителство да се представи като невинен агнец. От това Владимир Путин трупа вътрешнополитически точки, защото убедително представи изгонването на руските дипломати като „враждебен акт\" срещу Русия.   Да, ясно е, че Великобритания бързаше да намери виновника. За министър-председателката Тереза Мей случаят Скрипал беше добре дошла възможност да загърби многобройните лоши новини, свързани с Брекзита, и за пръв път от много време да се покаже в положителна светлина и демонстрира сила. Германия и други държави от ЕС също продължават да твърдят, че за деянието сигурно са виновни руснаците, защото всичко останало би означавало дипломатически да си плюят в лицето. В Берлин и в други европейски столици очевидно предпочитат да запазят солидарността с Лондон и да не допуснат разцепление в Европа – нищо, че еднозначни доказателства няма.   Който има доказателства – нека ги сложи на масата. Така че в мистериозния случай Скрипал предположенията най-сетне да останат на заден план, а истината да излезе наяве.", "date": "2018.04.07", "title": "Случаят Скрипал: как Западът сам погази ценностите си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380575-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%87%D0%BA%D0%B0", "text": "Фитнес звезда на Инстаграм е арестувана по подозрение за трафик на наркотици. 25-годишният модел Мери Молой и нейният приятел, 32-годишният Джейсън Аткинс, са заподозрени, че са част от престъпен синдикат, пише The Sun. Двойката беше арестувана в Австралия.  \r\n   \r\n   Те са обвинени в доставки, търговия и съхранение на забранени вещества. Мери Молой е звезда на Инстаграм, тя има повече от 70 000 абонати. Момичето се изявява като фитнес специалист и редовно публикува видеоклипове от тренировките си, както и много снимки в бикини на плажа. \r\n    ", "date": "2018.04.07", "title": "Най-сексапилната престъпничка!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380576-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D1%89%D0%B5-%D1%81%D1%82%D0%B0%D0%B2%D0%B0-%D0%BC%D0%B0%D0%B9%D0%BA%D0%B0", "text": "Прословутото Малко коте на футболиста Валери Божинов – Ива Стаменова, е бременна, разкриват източници за „Галерия\". Силиконката, която стана известна покрай скандалния си чат с ритнитопковеца, вече дебютирала с наедрялото си коремче в елитно столично заведение.    Полът и името на бебето все още не са известни, а според запознати таткото е популярен магнат в българската кулинария и ресторантьорство. Едно е сигурно, кълнат се нейни близки – Валери Божинов няма нищо общо с бременните форми на Ивето.      Силиконката вече неколкократно е забелязвана от столични клюкари да пазарува бебешки дрешки по моловете заедно с най-добрата си приятелка. Последно Стаменова бе свързвана с волейболния ни национал Чоно Пенчев и не се е чувало да се навърта около ресторантьор. Припомняме, че Ива си спечели прякора Малко коте благодарение на Валери Божинов. В медиите бе публикуван скандален чат, в който футболистът увещава студентката по „Арабистика\" да си легне с него.    „Малко коте, секс има ли? Да дойда в София или ти до Белград? Много те искам? Какво предлагаш? Секс услуги?\", директно подхваща Божинката. „Всичко ще ти правя, само да има желание\", отговаря Малкото коте.", "date": "2018.04.07", "title": "Малкото коте на Божинов ще става майка!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380577-%D1%81%D0%B5%D0%BA%D1%81%D0%B8-%D0%BF%D0%B8%D0%BB%D0%BE%D1%82-%D0%B2%D0%BB%D1%83%D0%B4%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Пилот от Пуерто Рико публикува почти всеки ден свои снимки в Инстаграм. Той има стотици хиляди последователи и, когато човек разгледа снимките му, ще разбере защо.      Исай Ортиз буквално побърква жените по целия свят с горещата си визия и атлетично тяло. На повечето от фотосите той е гол до кръста, дори само по бельо, и това изобщо не личи да го притеснява.      Исай работи в компанията „Делта Еърлайнс\" и пътува по целия свят. Споделя снимки както с униформа, така и без – как отмаря на екзотичен плаж.      До момента има над 180 000 последователи в социалната мрежа. Впечатлени от стегнатото му тяло иплочките по корема, с него се снимали световноизвестни красавици като Кендъл Дженър, Парис Хилтън и Ирина Шейк.            ", "date": "2018.04.07", "title": "Секси пилот влуди мрежата с...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380578-%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%B5-%D0%BB%D1%83%D0%B4%D0%B0-%D0%BF%D0%BE-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5", "text": "Peвнивият Toдop Дaвидoв – Гpингo мoжe cпoĸoйнo дa бъдe пoдлyдeн oт Coфи Mapинoвa. He cтигa, чe пocтoяннo я peвнyвa, дopи и oт зaтвopa, a ceгa cтaвa яcнo, чe тя cи пaдa и пo дpyг мъж.    Mитьo Oчитe   Coфи Mapинoвa    Toвa e бypгacĸият мaфиoт Mитьo Oчитe. Πeвицaтa oт дocтa вpeмe билa мнoгo близĸa c нeгo и имaлa чyвcтвa ĸъм нeгo, нo зaceгa вcичĸo билo caмo нa плaтoничнa ocнoвa, пишe НоtАrеnа.nеt.   Coфĸa щe пee нa cвaтбaтa мy, ĸoятo щe e cъвceм cĸopo. Ocвeн тoвa, тoй я e aнгaжиpaл и зa cвaтбeнoтo тъpжecтвo нa cвoятa щepĸa, ĸoятo e бpeмeннa.   „Toй мe oбичa ĸaтo чoвeĸ и xapecвa мyзиĸaтa ми. Πялa cъм мy нa yшeнцe и e бил щeдъp c мeн oтĸъм xoнopap. Toй e cyпep пич.\", ĸaзвa пeвицaтa.   Mитьo Oчитe пo пpинцип бил гoлям ĸyпoнджия. Умeeл дa paзпycĸa ĸaтo зa пocлeднo, a Coфи Mapинoвa тoчнo тaĸивa xopa xapecвaлa.   Eдинcтвeният пo-гoлям ĸyпoнджия oт нeгo бил Гeopги Илиeв, ĸoйтo oбaчe вeчe e пoĸoйниĸ. Coфĸa нe ĸpиe, чe нaвpeмeтo e пpипeчeлвaлa дocтa oт нeгoвитe зaпoи.   „Имaм пapичĸи и блaгoдapeниe нa мyтpитe. Te зa мeн щe cи ocтaнaт джeнтълмeнитe c възбyждaщи пapфюми. Caмo xyбaви нeщa мoгa дa ĸaжa зa Жopo Илиeв и Πoли Πaнтeв. Te мe пoзлaтиxa! Бяx им любимĸa.\", oтĸpoвeничи Coфи.", "date": "2018.04.07", "title": "Софи Маринова е луда по Митьо Очите!"}
