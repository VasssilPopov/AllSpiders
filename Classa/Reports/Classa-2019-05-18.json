{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395648-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%BE%D0%B2%D0%B0-%D0%B5-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5", "text": "Радан Кънев е водач на листата за изборите за европарламента на коалиция „Демократична България“, обединяваща партиите ДСБ, „Да България“ и „Зелените“. На 43 години е, роден в София, завършил е право в Софийския университет, работил е като адвокат. През 2013 го избират за председател на ДСБ,  до 2017 г., когато го сменя о. р. ген. Атанас Атанасов.     – Г-н Кънев, за много хора, дори и в средите на демократичната общност, това че оглавихте обединената листа на „Демократична България“ в последния момент, бе изненада. Спонтанно ли стана това или ходът все пак бе замислен предварително? – Това се случи след отказа на г-н (Светослав) Малинов да води листата, заради медийната и политическа атака срещу него и „Демократична България“. Решението беше наистина изненадващо, но той самият предложи моето име и ръководството на коалицията взе бързо решение. – Определени медии разпространиха новина, в която ви обвиняват, че водаческото място в листата е „врътка“ и ще преотстъпите мандата на Стефан Тафров? Вярно ли е това? – Категорично не. Освен това вярвам, че „Демократична България“ ще има двама депутати в ЕП. – Смятате ли, че след сагата „Апартаментгейт“ много десни избиратели ще свалят доверието си от ГЕРБ и ще подкрепят вас? – Със сигурност ние търсим подкрепата на всички демократи в центъра и дясното. И тези, които са гласували за СДС, и тези, които са подкрепяли ГЕРБ през годините. Действително, „Апартаментгейт“ много ясно отличи кандидатите на „Демократична България“ като почтени хора, които нямат никакви притеснения около имотното си състояние. – Корнелия Нинова заговори за предсрочни избори. Мислите ли, че евентуален провал на ГЕРБ и управляващата коалиция би ги предизвикал? – Не мога да предвидя как ще реагира Борисов на очертаващата се изборна загуба. Нашата задача е друга – да не допуснем провала на ГЕРБ да се превърне в триумф на БСП и други антиевропейски формации. Важно е хората да знаят, че има разумна алтернатива в център-дясното пространство. – Какви ще са целите ви в Европарламента, ако бъдете избран? – Моите приоритети ще бъдат тези политики, чрез които европейските институции могат да помогнат на българските семейства, граждани и бизнес. Които могат да подобрят живота на българите. Според мен това е на първо място ускореното развитие на общото европейско правосъдие, европейски енергиен съюз, европейска отбрана. Това са теми, които и ГЕРБ, и БСП се страхуват да зачекнат, защото такива общи политики ще нанесат тежък удар на мафията и корупцията у нас. – В България нарастват страховете от „Европа на две скорости“. Какво мислите по въпроса? – Европа трябва да се консолидира, трябва да бъде силна и единна. Това противоречи на идеята за много скорости, противоречи на двойните стандарти за храни и други масови продукти. Силна Европа е единна. Трябва обаче да е ясно и друго – ако някое правителство отказва да се интегрира, ако не желае да приема общите политики и стандарти, не може всички да го чакат. Затова нашата цел трябва да е България да се интегрира, да влезе в еврозоната, да влезе в Шнеген, Банковия съюз, енергийния съюз, в общата отбрана… Ако Европа се развива на повече скорости, то нека поне сме в първата. – Не мога да не ви попитам и за още една идея, която звучи силно примамливо за множество хора. Други биха я нарекли популистка. Идеята на френския президент за социален щит, който да осигурява еднакво заплащане на едно и също работно място и минимална европейска заплата – възможна ли е? – Възможна е, но не рязко, не ударно. Европа изобщо не се развива бързо. Логично е българите, които работят в Западна Европа, да получават съответните заплати. Но най-важната ни цел са доходите тук, в България. Единният пазар на ЕС дава огромни неизползвани възможности за икономиката ни. Корупцията и бюрокрацията на ГЕРБ и ДПС ни задушават, пречат ни да осъществим потенциала си. Това е важното. А иначе, одобрявам идеята на Макрон за обща европейска търговска политика, за да може Европа да се защити от търговските войни на САЩ и Китай. Това е много важно. Не одобрявам идеите му за множество нови администрации и институции – и сега ЕС е твърде сложен за гражданите си. – Темата за корупцията се превръща в една от водещите в тази кампания за избор на евродепутати не само в България. Какво е вашето мнение за скандалите у нас? – Нищо ново не се случва. Корупцията в България е постоянен проблем, необяснимото забогатяване на политиците – също. Нова е ролята на медиите. Явно те вече събират сили да се противопоставят на постоянния рекет и диктат. Това не са „скандали“, а медийни разкрития за известни и тревожни факти. Надявам се, че медиите скоро ще разгърнат и много по-тежки корупционни теми, като енергетиката, ТЕЦ Варна, ЧЕЗ, Пристанище Варна и Езерово, БТК и Булгартабак… Досегашните медийни разкрития са важни, защото много ясно показват, че не всички политици са крадливи. Има хора с необяснимо имущество и сделки, има обаче и хора, които живеят скромно и излизат от политиката по-бедни, отколкото са влезли – като повечето политици в Европа. – Защо в България толкова се страхуват от възможността Лаура Кьовеши да оглави европейската прокуратура? – Не е само българското правителство. Много политици в Европа се страхуват от г-жа Кьовеши, защото тя доказа, че може да повдига обосновани обвинения срещу корумпирани политици. А такива има и у нас, и в Румъния, Унгария, Италия… Къде ли не. – ЕС продължава да бъде прекалено далеч – и пространствено, и мисловно за хората от „малкия град“? Как бихте ги мотивирали да гласуват на 26 май? – Бих казал много неща, но не искам да изнасям лекция. Но нека се замислим – в страните, които не влязоха в ЕС, навсякъде има конфликти, има насилие, има окупирани територии. И без съмнение, европейските държави са по-свободни и по-богати. Дори ние, които – заради лошо и корумпирано управление – имаме най-ниските доходи в ЕС, сме значително по-добре икономически от бивша Югославия. А те бяха далеч пред нас преди 30 години… Европа е преди всичко мир, свобода, шанс за богатство.   – – –", "date": "2019.05.18", "title": "Корупцията в България е постоянен проблем. Нова е ролята на медиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395644-%D0%B5%D0%B4%D0%B8%D0%BD-%D0%B4%D0%B5%D0%BD-%D0%BF%D0%BE-%D0%B0%D0%BC-%D1%85%D0%B5%D0%BC%D1%83%D1%81-%D0%BA%D1%8A%D1%81%D0%B8-%D0%BF%D0%B0%D1%81%D0%BE%D0%B2%D0%B5-%D1%81-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "      Главни действащи лица:   Бойко Борисов - премиер, водач на МПС, главен пътен инспектор; Николай Нанков - бивш регионален министър, уволнен след тежката катастрофа край Своге през 2018 г., но запазен като ценен кадър в МРРБ заради въвеждането в експлоатация на тол-системата, родом от Априлци, Ловешко; Владислав Горанов - министър на финансите, възпитаник на Математичеката гимназия в Плевен; Томислав Дончев - вицепремиер по европейските фондове, бивш кмет на Габрово; Агент от НСО Оператор Строители Журналисти   Сцена първа: БОРИСОВ: Виждаш ли как го отнемат? Буквално ядат камъка. БОРИСОВ: Виждаш ли как става магистралата? Так, так, так, так! За да стане магистралата. Но те са стигнали до Правец и са спрели. Тук, както го гледаш, август месец ще го свършат. Денонощно. Това ще спестява половин час в трафика лятно време... Не е ли приятно така? Планина, ливади и след това гледаш как се ражда и как пораства. БОРИСОВ: А в същото време държавният дълг намалява. А? БОРИСОВ: Ей тука дояждат. А оттук скалата си я чукат, подготвят, и заминава за новото трасе... Цяла фабрика, виждаш ли? Път през скалата. Колко лесно изглежда, а после като отида в някое студио, ми викат \"Абе стига с тия магистрали, дай да си говорим за фугата на \"Граф Игнатиев\". Стига, ама хиляди българи работят на тези участъци. Сцена втора:  СТРОИТЕЛИ: Хумусният слой е почистен, изпълняваме насипи, депонираме материал, караме към кариерите... Срокът е 18 месеца, за да можем да го приключим. При зададени 36 месеца от Агенция \"Пътна инфраструктура\". И смятаме, че ще се справим наполовина на срока. БОРИСОВ: Давайте. Каквото е необходимо, да помагаме. Сцена трета: БОРИСОВ: Айде по-бързо! БОРИСОВ: Шшшт, тихо, ей. Тихо, тихо. Не се занимавайте с партийна работа. БОРИСОВ: Така, къде е Нанков? Добър ден. БОРИСОВ: А, Вие какво правите тука? КМЕТ НА ЛОВЕЧ: По важен повод, да Ви посрещна, г-н Борисов. СТРОИТЕЛ: Само пътища трябва да откривате! ЖУРНАЛИСТИ: Е, не може само пътища.. НАНКОВ: Таз' гора е краят на отсечката, която стартирахме преди две седмици. Дето на Торос правихме символичното откриване. Краят на 56-километровия участък и по посока Ябланица. Три участъка, шест подучастъка,... минахме сутринта през Торос, вече за две седмици има видим напредък... Тук започват с изваждане на хумуса. Да сме живи и здрави, 2020-та година до края, дотук ще има автомагистрала. Колегите от Народното събрание... НАНКОВ: Който между другото е рехабилитиран! НАНКОВ: Оттука започваме за Търново. Северно от Летница, южно от Павликени и завършваме на 3 км от Велико Търново. БОРИСОВ: Целта е да направим проекта необратим. Догодина дотук, а до 22-ра година максимум да се съединим с Търговище. НАНКОВ: До две седмици, г-н премиер, имаме възможност да стартираме процедурата за избор на... БОРИСОВ: Еми, дано не ни върнат закона. Това е изключително важно, за да може да се отпушат строителните работи и предварителните отчуждавания, които ни бавеха тука две години точно. И още сигурно 20 могат да ни бавят. Щото навремето така са направили, че... знаете, земеделските земи как са раздадени, и... сега примерно обжалват, обжалват, обжалват, с години, години, години. И нищо не може да се случи... Надявам се, че президентът няма да наложи вето. Фактически, ние ще строим, а ако не са съгласни с нашата цена от 300-400 евро на квадратен метър, съдът може да отсъди 1000 евро, ние ще ги платим, но през това време ще се строи. Всички са ви лъгали за Хемус, никой не я е направил. А тези градове на север, Севлиево, Гарбово, Плевен до Дунава, ще потънат в забрава. Много е красиво, но за селски туризъм. Да дойдеш един път в годината, да се порадваш и да си отидеш. А за местните хора няма поминък. Искам да го снимате това, и догодина да дойдем, да видите какво ще бъде. Затова финансовият министър е тука и пише в тефтера. Обходът на Ловеч става добре, но стане ли този път дотука догодина, значи и на Плевен му трябва обход. Колкото повече се вдига производството и индустрията, толкова повече се налага всичките обходи да се правят. Ако сме търпеливи, мисля, че август месец ше започнем и два лота Търново-Русе. Парите сме ги заделили, за да не кажат \"Взимат на някой парите\", в отделна сметка. Ако искат, нека ги вземат след това, но дотогава мисля, че процесът ще е необратим. БОРИСОВ: А, питайте го него. Аз отговарям тая ливада след 2 години да има и заводи. И неслучайно инвестициите са само заводи.. Сега отивам на поредния завод. Видяхте в Кърджали, в Русе миналата седмица, хиляди, хиляди работни места. Истинска икономика. СТРОИТЕЛ: Браво! БОРИСОВ: Не ония загубените, дето разправят, че имало инвестиции. Кои? Ха сетете се за инвестиции. Веригите? Да, безспорно, благодарим, но оттам излизат парите на българите в чужбина. Друга инвестиция да ми подскажете? Банковия сектор? Кое? БТК, мобилните оператори? ЖУРНАЛИСТ: А ще има ли кой да работи? БОРИСОВ: Е, държава се гради с труд. Едно време, Хаинбоаз... щото не са правили само лоши работи... Хората са правили проходи. Ей така, за без пари, но са ги направили, и после ги ползваме и ние. Така че, това, което го правим днеска, ще го ползват 50-60 години. Да действаме. ЖУРНАЛИСТ: Идват избори, г-н премиер... европейски,... идват и местни... БОРИСОВ: Идва и Нова година.... Коледа. Отново ще дадем коледни надбавки за пенсионерите, както дадохме великденски. Вие това не го отчитате, но там отидоха 50 и няколко милиона. Ще направим добър бюджет с 10% увеличение на заплатите... (глас зад кадър): Само десет ли? БОРИСОВ: Какво? (смее се) А-а-а, Горанов каза, че закъсняваме за Търговище! Тези, които ви обещават повече, ви лъжат, защото реално няма как... Айде, да сте ми живи и здрави. УЧИТЕЛКА: Влади Горанов трябва да ми благодари, че съм го учила навремето! Но аз сега му благодарих като министър на финансите, че даде целеви милион на Математическата гимназия в Плевен. Не забрави училището, от което е тръгнал. Един от безброй многото добри ученици беше, но най-добрият министър на финансите. Не забрави училището си, от което е тръгнал. БОРИСОВ: Ама той не само на твоето... УЧИТЕЛКА: Аз за моето училище говоря. БОРИСОВ: Казвам го, защото тука зад Вас записват и ще кажат, че Горанов прави нещо нередно... УЧИТЕЛКА: Не, не, той и за Ловеч прави. Тук сме на браздата Ловеч-Плевен. Аз съм ловчанлийка, присадена в Плевен. БОРИСОВ (с учудване): Как присадена? УЧИТЕЛКА: Ами, така, мъжът ми в Долна Митрополия, военен летец... БОРИСОВ прекъсва: А добре ли е за училището? УЧИТЕЛКА: Супер, безкрайно благодаря!  БОРИСОВ прекъсва за втори път: Близо милиард сме дали за образование и инфраструктура. УЧИТЕЛКА: Много ми харесвате и на мен, в личен план. БОРИСОВ: Повече ли от Влади Горанов? : Разбира се, повече! СТРОИТЕЛИТЕ: Бравооо! Повече от бате Бойко никой не прави! Сцена четвърта: БОРИСОВ (обръща се към Нанков): Нанков, казвай. НАНКОВ: Една година отчуждаване... БОРИСОВ прекъсва: Това го знам за отчуждаването, те го знаят също. Една година не можем да мръднем заради отчуждителни процедури. Знаете как са им дали навремето, все в червено... Ама да не кажат, че е партийна агитация... Но неслучайно са им дадени. Всички кариери предварително, където се е очаквало, че ще строим, са ги раздали. Кариерите за камъни. Но пък за наш късмет излязоха много хубави камъни в участъците, където строят строителите. Хем излиза по-евтино. Ето, на Ябланица с 10 милиона мисля, че излезе по-евтино, защото камъкът е хубав, става и виждате колко бързо ще дръпне. НАНКОВ: Ще имаме археология 3 месеца, г-н премиер, ще имаме археолози в един от участъците, километър и триста метра. БОРИСОВ (усмихва се иронично): То нямаше да повЕрвам, ако не се бяха появили! НАНКОВ: 3 месеца ще им е срокът по договор. БОРИСОВ: Срещнете се с тях, както на другите места по Струма, по Марица, по Тракия, по Люлин, включително и на Белокопитово. Платете, разплатете, помолете ги само, три месеца не са малко време, ако има нещо ценно, да го приберат в музеите, за да не се избиват хората. БОРИСОВ (вдига пръст пред устата си): Шшшшт! Тихо, нЕма да ни пуснат по телевизията! За радост, строейки магистралите, уплътняваме музеите с археология (смее се). На Струма така го правим, че на самата магистрала да има музей, за да го виждат хората... Да се надяваме, че няма да ни върнат закона, защото това пречи и за магистралите, и за газопроводите, и за жп-линиите. Но тези вашите отсечки, дето ви интересуват - Търговище ще има море. Ще ходите за 1 час на море. ЖУРНАЛИСТКА: Ние и сега ходим за един час. БОРИСОВ: Е, друго си е с магистрала... Нали се движим по трасето и го виждаме какво е. Заделили сме парите, за да не говорят другите, че някой ден, в бъдещето, светлото, социалистическото, ще имаме и ние път към бъдещото. Нали това сте го слушали десетилетия? ЖУРНАЛИСТКА: Ние сме млади като вас, така че... БОРИСОВ (смее се): Е, ти си по-млада!    ", "date": "2019.05.18", "title": "Един ден по АМ \"Хемус\": Къси пасове с Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395645-%D0%B8%D0%B7%D0%B4%D1%8A%D0%BB%D0%B6%D0%B8%D0%BB%D0%B8-%D1%81%D0%BC%D0%B5-%D1%81%D0%B5-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0,-%D0%BE%D1%82-%D0%B4%D0%BD%D0%B5%D1%81-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-%D1%81%D0%B5%D0%B1%D0%B5-%D1%81%D0%B8", "text": "18 май тази година е Денят на данъчната свобода, сочат изчисленията на Института за пазарна икономика. Т.е. от днес нататък гражданите на България спират да работят за държавата и започват да работят за себе си. Предполагаемо вече сме се издължили на бюджета и символично се приема, че до края на годината сме свободни от финансовите си задължения към държавата.     Символичната дата показва кога бюджетът ще се попълни, ако всичко изработено бъде незабавно иззето. Изчислява се не само в България, но и по света. 34 дни тази година сме отделили, за да се попълнят приходите от ДДС; 17 дни за приходите от акцизи, 24 дни - за социалните осигуровки и 9 за здравното осигуряване. В бюджета има заложени и близо 2,7 милиарда лева помощ от Европейския съюз, която се явява \"помощ\" от европейските данъкоплатци за българите и ще ги отмени в осем работни дни.", "date": "2019.05.18", "title": "Издължили сме се на бюджета, от днес работим за себе си"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395646-%D0%B4%D0%BE%D1%80%D0%B8-%D0%BF%D1%80%D0%B8-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B5%D0%B4%D0%B2%D0%B0-%D0%BB%D0%B8-%D1%89%D0%B5-%D0%B8%D0%BC%D0%B0-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%B1%D1%84%D0%B1", "text": "През последните седмици родният фондов пазар запазва негативния си тренд от последната година.  SOFIX достигна най-ниските си стойности, отчетени през януари .  Оборотът на търговия на БФБ намалява , като през последния месец само 5,4 млн. лв. е изтъргуваният обем на акции включени във водещия борсов индекс, обобщава ситуацията от последните седмици пред Investor.bg изпълнителният директор на УД \"Реал Финанс Асет Мениджмънт\" Даниел Димитров.      Според него след публикуването на одитираните отчети за 2018 г. последните седмици са бедни на корпоративни събития, които могат да раздвижат търговията с акции на българските публични компании. Единствено Общите събрания на акционерите привличат внимание, основно заради решенията, свързани с разпределението на натрупаните печалби. \"От вече проведените събрания  акционерите на „Елхим Искра“ АД, „М+С хидравлик“ АД, „Стара планина Холд“ АД, „Корадо България“ АД, „Кораборемонтен завод Одесос“ АД и „ЕМКА“ АД  взеха решения за разпределяне на дивидент от печалбата натрупана през 2018 г. Други компании тепърва свикват своите събрания, които трябва да се проведат в срок до 30 юни . Възможността за реализиране на дивидентна доходност обаче не стимулира инвеститорите да купуват акции.  Цените на акциите на посочените дружества са близо до най-ниските в рамките на последните 12 месеца\", коментира Димитров. Той отдава липсата на доверие на инвеститорите към родните компании на комбинацията от външни и вътрешни фактори. От една страна - забавянето на икономиките на основните търговски партньори на страната в Европейския съюз, търговската война на САЩ с Китай, Brexit са най-важните, но не и единствени причини инвеститорите да са предпазливи при инвестициите си в развиващите се пазари. От друга страна налице са и вътрешни причини, убеден е той.  Политическата нестабилност у нас преди изборите за Европейски парламент, корупционните скандали и конфликтите между партиите в управляващата коалиция повишават политическия риск в страната. \"Към настоящия момент не очаквам подобрение нито при външните, нито при вътрешните фактори . В случай че ПП ГЕРБ остане втора сила на изборите за Европарламент, е възможно да се стигне и до предсрочни парламентарни избори по-късно тази година. Това обаче надали ще доведе до масирани разпродажби на акциите на БФБ. Рисковите играчи отдавна не са фактор на местния пазар, а големите пакети от акции се държат от институционални инвеститори с дългосрочен хоризонт\", обобщава Димитров пред Investor.bg.", "date": "2019.05.18", "title": "Дори при предсрочни избори едва ли ще има разпродажби на БФБ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/395647-%D1%8E%D0%B0%D0%BD%D1%8A%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%B8%D0%B7%D1%82%D0%BB%D0%B0%D1%81%D0%BA%D0%B2%D0%B0-%D0%B4%D0%BE%D0%BB%D0%B0%D1%80%D0%B0", "text": "Името „търговска война” не отразява смисъла на това, което се случва между САЩ и Китай. Защото в резултат на действията си Вашингтон иска да не постигне намаляване на дефицита на търговския баланс между двете страни. Този недостиг се сполучава, когато на пръв поглед нещата изглеждат просто: продавайте повече за Китай, направете продуктите си конкурентни. Тук можем да повторим на Щатите същите либерални брътвежи, които те ни въртяха на ушите през последните десетилетия. За отворения и свободен световен пазар, за световната икономика, в която се прилагат законите за конкуренцията.      За много невидимата „ръка на пазара”, която непрекъснато се стреми да влезе в джоба ни и никога не е готова да сложи нещо в този джоб. И запомнете тази фраза или на Гайдар, или на Чубайс, или и на двамата: „Те не се вписват в пазара, нищо страшно”. Но Белият дом не иска да слуша за своя сметка всички тези „невидими ръце” и че „не се вписва в пазара”. Добре знаем, че тези брътвежи са направени от американците „за износ”, а не за употреба на територията на САЩ. За да продавате на Китай повече стоки, произведени в Щатите по света, трябва: 1. Тези стоки да са висококачествени и конкурентни по цена. 2. Тези стоки да не се произвеждат в Китай. 3. Тези стоки да ги… има. И при всичко това американците имат сериозни проблеми. Стоките, произведени в Китай днес, са по-евтини, а сега често и по-добри от американските. Това се случва, защото американските работници получават много по-високи заплати, а на китайските работници изплащат много по-малко пари, което позволява на Китай да стане глобална фабрика. Обемът на производството на всичко и всеки в Китай расте от година на година, докато вътрешното търсене в Китай също расте. Но какво могат да предложат американските производители на САЩ? Американски оръжия? Не, Китай не го купува, но и Щатите не биха продали новите си продукти на него. Износът от Съединените щати включва и други области: транспортно оборудване, селско стопанство, компютри и електроника, химическа промишленост, туризъм и образование, бизнес и професионални услуги и финансови услуги. Както виждаме, половината от тях изобщо не са в сферата на производството: туризъм, бизнес услуги. Да се накарат китайците да пътуват повече в Съединените щати едва ли е възможно, както е и малко вероятно рязко увеличаване на потока на „бизнес услугите”. Финансовите услуги, т.е. закупуването на различни „ценни книжа” и хазартни игри, имат определени перспективи за растеж. Но Китай вече е най-големият притежател на американски дългови ценни книжа – трежърис и не е много ясно доколкото е възможно да се „расте” тук. Какво друго може да купи Китай от САЩ? Транспортно оборудване? Това означава „Боинг” да са за предпочитане пред европейския „Еърбъс” - това е възможно. Американските автомобили губят конкурентноспособността си пред японските, европейските, корейските и то не само в Китай. Следователно, тук е невъзможно да се увеличат продажбите им на китайците. Компютрите и електрониката са обещаваща индустрия. Ако не се сетите, че Китай активно развива всичко това на своя територия, при това толкова успешно, че Вашингтон директно започна да се бори с компанията „Хуавей” по целия свят. Пекин вече обеща да купи повече селскостопански продукти от Съединените щати. Но е необходимо повече, много повече. Остава химическата промишленост, чиито продукти са търсени от китайските компании. Дори един бегъл преглед на списъка на американския износ за Китай ни води до тъжно заключение. В САЩ няма подходящ обем евтини и висококачествени стоки, които да се продават на Поднебесната империя. Американските монополисти, както и техните европейски партньори, изнасят своите продукти в Китай в продължение на десетилетия, преследвайки супер-печалби. Смисълът на този износ на капитали и технологии е следният: за сметка на най-тежката експлоатация и по-малкото заплащане, за сметка на спестяванията на труда и опазването на природата, да се печелят супер печалби. В същото време ръководството на Съединените щати и световните банкери, които стоят зад него, гледаха на това през пръсти, смятайки, че процесът се контролира от тях и в подходящия момент те могат да държат китайските си другари под контрол. Разбира се, никой не е имал намерението да си отгледа конкурент. След като се отказаха от златното съдържание на долара, трябваше да запълнят долара с евтини стоки, което беше направено с помощта на Китай, който в замяна получи технология и достъп до световните пазари. Минаха десетилетия и ситуацията се промени драматично. Сега Китай е основният конкурент и юанът започва да изтласква долара. В същото време САЩ консумират много повече китайски стоки, отколкото китайците американски, което означава, че Щатите са по-уязвими по отношение на Пекин. Колкото повече напредва времето, толкова повече и дефицита на търговския баланс се увеличава. Това означава, че всяка година Съединените щати са все по-зависими от китайските стоки и по-малко способни да произвеждат тези стоки у дома. Да се промени тази ситуация - да се върне производството в САЩ - това е основната задача на Тръмп. И въвежда допълнителни мита, не за да намалява търговския дисбаланс, а да върне заводите у дома! Вашингтон и Китай няма да могат да се споразумеят в „търговската война”, просто защото не става въпрос за търговия, а за прехвърляне на лъвския дял на китайската индустрия в САЩ! Ето ситуацията в цифри: от 10 май 2019 г. вече е влязло в сила решението на Съединените щати да увеличат митата върху стоките от Китай, които ще бъдат облагани с мита в размер на 25% вместо 10%. Китайските стоки ще станат по-скъпи с 200 млрд. долара годишно, а това ще засегне стоки на стойност 250 млрд. долара годишно, което е около половината от всички стоки, внесени от Китай. В отговор Пекин наложи допълнителни мита върху стоки от САЩ за 110 млрд. долара годишно – върху около 90% от вноса от САЩ. Китайците нямат какво повече да купуват в САЩ, китайците нямат нищо повече, на което да налагат допълнителни мита! След преговорите с американците, вицепремиерът на Държавния съвет на КНР Лиу Хе заяви, че Пекин не може да си позволи да прави отстъпки на САЩ. „Няма да правим отстъпки по принципни въпроси по никакъв начин”, заяви той в интервю за централната телевизия на Китай. Съединените щати изискват невъзможното, като при отказ отново ще направят още по-голям брой китайски стоки неконкурентни на американския пазар. В крайна сметка, увеличението на митото ще доведе до увеличаване на цената на тези стоки. Но това е само част от решението на проблема - необходимо е редом до скъпите китайски стоки да се продават по-евтини американски стоки. Именно това Белият дом, оглавяван от Тръмп, иска да постигне. Завръщането на индустрията в САЩ е възможно единствено чрез затваряне на американския пазар за стоки, произведени в Китай. Сега Тръмп говори открито за това. „Американският президент Доналд Тръмп заяви, че прехвърлянето на производството на стоки в САЩ е най-добрият начин да се избегнат по-високи мита върху вноса на чужди продукти”. „Има много прост начин да избегнете митата. Произвеждайте стоките си в добрите стари САЩ. Толкова е лесно”, написа той в „Туитър”. За да обобщим: 1. Вашингтон и Пекин по принцип не могат да се разберат, защото става въпрос за желанието на Съединените щати да си върнат индустрията и да победят китайците в дългата борба за световно господство. 2. В такава ситуация по света единствено много наивни и късогледи хора могат да се надяват, че „чуждестранните инвеститори” ще станат нещо голямо и важно за изграждането и развитието на Русия. Западните магнати ще избягат да строят фабрики в Щатите. 3. Унищожаването на правилата на световната търговия само ще се ускори и ще се ускори с нарастващ темп през следващите години. 4. Русия трябва да се подготви за провеждане на нова индустриализация сама по себе си, привличайки онези световни сили, държави и групи от държави, които ще пострадат от новите условия, без пазар за своите продукти. 5. Пазарите, както е посочено от класиците на марксизма-ленинизма, отново ще играят решаваща роля в световната политика. В това отношение контролът върху пазарите на бившия СССР от Русия е нужен спешно и за него вече трябва да се мисли.     Николай Стариков   Превод: В.Сергеев ", "date": "2019.05.18", "title": "Юанът започва да изтласква долара"}
{"url": "http://www.classa.bg/%D1%81%D0%B2%D1%8F%D1%82/item/395639-%D0%BA%D1%80%D0%B8%D0%B7%D0%B0-%D0%B8%D0%BB%D0%B8-%E2%80%9E%D1%86%D0%B8%D1%80%D0%BA%E2%80%9C", "text": "В целия Близък изток се чува биенето на барабаните на войната, предизвикано от правителството на Тръмп и породилите спорове атаки срещу саудитските танкери и петролопровод. Но Рохиле Гарайбех, изтъкнат йордански политик и коментатор в местния печат, наблюдава всичко това със смесица от пренебрежително отношение и отегчено раздразнение. „Цирк“, каза той в телефонно интервю, окачествявайки последния развой на събитията като нищо повече от спектакъл с участието на множество чуждестранни актьори на сцената. „Нищо повече от номера, целящи да засилят натиска върху Иран“, допълни той.     Докато правителството на Тръмп си урежда сметките с Иран, което навява тревожни асоциации с подготовката за войната в Ирак през 2003 г., хората в целия арабски свят се опитват да отгатнат доколко разтревожени трябва да бъдат. В интервюта писатели, предприемачи и изгнаници изразиха опасения от евентуална ужасяваща война между САЩ и Иран, която според мнозина се готви още от времето на заложническата криза в американското посолство в Техеран през 1979 г. Но те вече са свикнали с американски президент, който често предпочита агресивната риторика пред дипломацията като средство за водене на преговори, след което в крайна сметка отстъпва. „Ако трябваше да вярваме на всичко, което Тръмп е казал през последните три години, щеше да има война с Китай, Северна Корея и Мексико“, каза Джоузеф Фахим, египетски филмов критик. „Този човек става за смях, просто не е сериозен. Не знаем дали да вярваме на тези заплахи или това е просто някой от многото му номера“, добави Фахим. В Ливан, Рами Хури, учен от Американския университет в Бейрут, даде интервю на терасата на своето жилище, разкриваща гледка към Средиземно море. „Гледам за американски ракети на хоризонта“, каза той шеговито. В катарската столица Доха предприемачът Фархад Саид тъкмо е приключил своя сухур, последното си ядене, преди да започне дневния пост за Рамазана на разсъмване. „Това може да доведе до нещо незначително“, каза той със сарказъм. Но под повърхността на шегите и скептицизма лежи мъчително притеснение, че изострящото се противоборство може да се окаже изключението от правилото, моментът, в който тактиката на Тръмп непреднамерено да тласне САЩ – и Близкия изток – към нежелана война. „Дали може да се изостри и да се превърне в нещо пълномащабно? Възможно е“, каза Фахим. В някои части на Арабския полуостров това напрежение вече се усеща. В четвъртък сутринта силни експлозии разтърсиха йеменската столица Сана, докато военни самолети на водената от Саудитска Арабия коалиция нанасяха поредица удари по цели на съюзилите се с Иран бунтовници хуси, контролиращи по-голямата част от Северен Йемен. Тези удари бяха нанесени два дни след като хусите поеха отговорност за нападение срещу петролопровод в Саудитска Арабия, основния съперник на Иран в региона и, заедно с Обединените арабски емирства и Израел, главен поддръжник на втвърдяващата се политика на правителството на Тръмп срещу Иран. Йеменското министерство на здравеопазването съобщи, че при въздушните удари в четвъртък са загинали шест души, сред които четири деца. Представители на хусите разпространиха снимки на кървящи, покрити с пепел деца на болнични легла. В редакционна статия от вчера на „Араб нюз“, най-големия саудитски англоезичен вестник, се казваше, че следващите удари трябва да бъдат по Техеран. „Мнението ни е, че те трябва да бъдат ударени силно“, отбелязва вестникът, чиито статии често пъти отразяват официалната саудитска позиция. „Макар и войната винаги да е последна опция, е нужен международен отговор, за да бъде обуздана иранската намеса“, допълва изданието. Подходът на Тръмп към Иран, изработван основно от неговия съветник по националната сигурност, ястребът Джон Болтън, е „единственото нещо, което той направи 100 процента правилно“, каза Мохамед Аляхия, главен редактор на „Ал Арабия“, дубайски новинарски телевизионен канал, собственост на Саудитска Арабия. „Иранците възнамеряваха просто да изчакат Тръмп да си отиде“, каза Аляхия. Но когато президентът върна задушаващите санкции срещу петролния сектор, „те разбраха, че не могат да чакат. Затова виждаме тази трескава активност в Персийския залив“, допълни той. „Това, което наистина е отвращаващо, е да гледаме как се оправдават хората на Запад, които защитават Иран“, посочи той и отбеляза подкрепата на Иран за сирийския президент Башар Асад. „Някои от нещата, които се чуват от критиците на Тръмп, биха предизвикали отвращение у някой сириец, който е загубил семейството си“, добави Аляхия. Брус Ридъл, бивш сътрудник на ЦРУ, който сега работи в Института „Брукингс“, заяви, че видимият апетит на Саудитска Арабия за конфронтация с Иран доста се отличава от политиката на бившето й ръководство. Предишният управник, крал Абдула, беше категорично против открит конфликт, и то до такава степен, че разми иранската отговорност за терористичното нападение в кулите „Хобар“ през 1996 г., при който загинаха 19 военнослужещи от военновъздушните сили на САЩ. (САЩ в крайна сметка заключиха, че Иран е отговорен.) Но при престолонаследника принц Мохамед бин Салман – фактическия управник на Саудитска Арабия, докато на трона все още е баща му – „те обичат конфронтацията“, каза Ридъл. Като зловещо предзнаменование, заяви той, миналата година в интернет се появи анимационен видеоклип, в който престолонаследникът – често наричан с инициалите си МБС – предвожда саудитска инвазия в Иран. „Ако това видео е някакво прозрение за мисленето на МБС, то всички трябва да сме много разтревожени“, добави Ридъл. Безкомпромисните изявления на Белия дом и внезапното изобилие на инциденти като мистериозното нападение срещу двата саудитски петролни танкера в неделя разпалиха страхове в някои среди, че Тръмп и съветниците му се опитват да измислят повод за война, както по сходен начин направи правителството на Буш преди нахлуването в Ирак през 2003 г. В четвъртък президентът Тръмп е казал на изпълняващия длъжността министър на отбраната на САЩ, че не иска да тръгва на война с Иран, заявиха няколко представители на американските власти. Въпреки всичко, много араби смятат, че е нужно да се противодейства на иранския експанзионизъм. През последните 15 години чрез съюзи с местни въоръжени групировки или контрабанда на пари и оръжие Техеран постепенно разшири позициите си в целия регион. Дъгата на неговото влияние минава през Ирак, Сирия, Ливан, Газа и Йемен. „Иран създаде атмосферата за това подстрекаване към война“, каза Монализа Фрейха, редактор в ливанския вестник „Нахар“. Но тя добави, че не вярва особено подходът на Тръмп да се окаже успешно противодействие на иранската агресия. „Не виждам на хоризонта да се задава планирана война“, каза Фрейха. „Но във всеки един момент са възможни грешки в планирането“, посочи тя. Либиецът Халед Шариф познава острия край на американската политика. През 2003 г. , като бунтовник срещу Кадафи, той е арестуван в Пакистан и в продължение на две години е държан в тъмница на ЦРУ в Афганистан, където по думите му бил подлаган на сериозни изтезания, които му причинили трайни проблеми с психичното здраве. Много либийци приветстваха американската военна подкрепа за революцията, която през 2011 г. свали от власт дългогодишния диктатор полковник Муамар Кадафи, каза Шариф. Но оттогава е трудно да се каже кога Вашингтон подкрепя демокрацията, както твърди в случая с Иран, и кога се придържа открито към автократи, както в Саудитска Арабия и Египет. „Проблемът с Иран е от десетилетия“, каза той. „Сега става дума за пари: Тръмп стои близко до страните от Персийския залив, защото иска да изкара пари от тях“, заяви Шариф. Сегашното напрежение е малко вероятно да доведе до война, добави той, „но няма да доведе и до мир. Трябва да намерим политическо решение“. Гарайбе, йорданският политик и коментатор в йорданския печат, каза, че както много пъти преди това повечето араби са сведени до ролята на притурка или зрители на сложно представление, на която водещите са по-големи външни сили. И както толкова много пъти преди това, добави той, „накрая те ще платят сметката“.", "date": "2019.05.18", "title": "Криза или „цирк“?"}
{"url": "http://www.classa.bg/%D1%81%D0%B2%D1%8F%D1%82/item/395640-%D0%BD%D0%B5,-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B5-%D0%B5-%D0%BA%D0%BE%D0%BB%D0%BE%D1%81", "text": "\"Не съм на разположение\": Меркел опроверга слуховете, че се готви за пост в Брюксел. Ако в бежанската криза бяхме действали по съвсем друг начин, това щеше да доведе до много по-тежки последици  от сегашните, каза още тя.         Германската канцлерка Ангела Меркел заяви, че след изтичането на мандата си няма да поеме важен пост в ЕС: „Не съм на разположение за никаква бъдеща политическа позиция, независимо къде, включително и в Европа\", каза Меркел и припомни, че същото е заявила и миналата година. Преди това в интервю за „Зюддойче Цайтунг” Ангела Меркел каза: „Мнозина се тревожат за Европа, аз също. У мен това поражда едно усилващо се чувство за отговорност, че трябва, заедно с други, да се погрижа за съдбата на Европа\". Тези нейни думи породиха редица предположения, че канцлерката може би е готова да поеме някоя от важните политически позиции в Брюксел. Сега тя уточни: „Дадох това интервю като германска канцлерка. Според мен е правилно като федерална канцлерка да полагам усилия в името на една добра и функционираща Европа - с оглед на ситуацията, в която се намираме. И с оглед на поляризацията\".     Мнението ѝ по ключови въпроси Наскоро председателят на Еврокомисията Жан-Клод Юнкер даде да се разбере, че и според него съществува възможност Ангела Меркел да поеме някаква роля на европейско равнище, след като изтече мандатът ѝ. „Изобщо не мога да си представя, че Меркел ще потъне в забрава\", каза той в края на април. „Тя е не само една респектираща личност, но и нещо като цялостно произведение на изкуството, което обичаме\", добави Юнкер в едно интервю и уточни, че Меркел е високо квалифицирана за някоя от важните европейски политически позиции. Медиите припомнят, че името на Ангела Меркел често се споменава най-вече във връзка с бъдещия приемник на сегашния президент на ЕС - поляка Доналд Туск.   В интервюто за „Зюддойче Цайтунг” Меркел подчертава освен това добрите си отношения с френския президент Макрон. Същевременно тя пояснява, че е имало и известни разминавания, наложени както от политическия календар в двете страни, така и от различните политически системи в една президентска и в една федерална парламентарна република. След европейските избори тъкмо Макрон и Меркел най-вероятно ще играят ключова роля при разпределянето на важните постове в ЕС. По повод кандидатурата на Манфред Вебер от ХСС за председател на ЕК Ангела Меркел признава, че - макар и от една европейска партия - двамата са на различни позиции по въпроса за „Северен поток-2\". Както е известно, Вебер смята, че проектът трябва да бъде спрян. Той освен това настоява да бъдат прекратени преговорите за членство на Турция в ЕС. По този въпрос канцлерката уточнява, че в момента турското еврочленство не изглежда много вероятно. В обширното интервю става дума и за други външнополитически приоритети на ЕС. По отношение на Иран Меркел съвсем ясно заявява че Германия, Франция и Великобритания са на различна позиция от САЩ и дори имат някои общи интереси с Китай и Русия. „Ценно само по себе си е обстоятелството, че по този въпрос Европа не е разделена, както навремето за войната в Ирак\", казва тя. В интервюто няма как да не се появи и въпросът за бежанците - и за онова, което мнозина наричат „решението на Меркел да отвори границите\". Ето какво казва самата тя: \"Ако бяхме действали по съвсем друг начин...\" „Можем да оценяваме определени решения в целия спектър на тяхното въздействие само ако имаме предвид до какво би довело едно противоположно решение. Ако във валутната криза и в бежанската криза бяхме действали по съвсем различен начин, това щеше да доведе, според мен, до много по-тежки последствия в сравнение с някои от проблеми, които имаме сега. Това не са някакви теоретически взети решения, това са отговори на изискванията на реалния живот. Когато по цял свят има 70 милиона бежанци, напълно разбираемо е, че Европа трябва да се занимава с 1 милион от тях. Това води до обществени противоречия, разбирам го добре, но ние трябва да съумеем да ги преодолеем. От тази ситуация ние научихме много. (…) В миграционната политика вече имаме консенсус: опазване на външните граници на ЕС, отговорност за Африка, политика за подпомагане на развитието, подкрепа по въпросите на сигурността и в борбата срещу тероризма. И това важи за всички страни-членки.\" В интервюто пред „Зюддойче Цайтунг” Меркел описва и мястото на Германия в ЕС. Дали Германия е политическият колос в центъра не Европа? - питат я журналистите. „Германия не е колос. В Европа всяка страна има своя глас. Ние се застъпваме за сближаване, за изравняване на условията на живот и икономическото равнище\", казва Меркел в обширното си интервю за „Зюддойче Цайтунг” в навечерието на евроизборите.  ", "date": "2019.05.18", "title": "\"Не, Германия не е колос\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395641-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%83%D1%87%D1%83%D0%B4%D0%B2%D0%B0%D0%BD%D0%B5-%D0%BF%D0%BE%D1%82%D1%80%D0%B5%D1%81-%D0%BD%D0%B5-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Седем от българските кандидати за ЕП са били сътрудници на ДС. Учудват ли ни тези разкрития, щом като 30 години след рухването на комунизма принадлежността към ДС явно не е пречка за изкачване  до върховете на държавата?         Седем от българските кандидати за евродепутати са били сътрудници на бившата Държавна сигурност. Трима от тях са от БСП (Велизар Енчев, Румен Гечев и Емил Георгиев), двама са от ВМРО (Александър Урумов и Христо Смоленов), един е от „Коалиция за България” (Боян Киров) и също един от „Воля\" (Кольо Парамов). Комисията по досиетата обявява принадлежност към ДС на лица, заемали или заемащи високи длъжности в държавата и обществото след 10 ноември 1989 година. Но както посочва журналистът Христо Христов, изследващ архивите на ДС, Комисията „не дава квалификация на разкритите сътрудници, не ги дели на добри и лоши, симпатични и несимпатични, а единствено обявява тяхната принадлежност”. Това уточнение е важно в контекста на опитите на определени лица да изчистят името си и да бъдат оневинени. Колко ли хора по върховете на България са били агенти на ДС? Въпросните разкрития едва ли са изненада. Велизар Енчев например е автор на книгата „Аз бях в разузнаването” (2009 г.), в която категорично отхвърля приравняването на неговата работа (на разузнавач) с тази на доносниците. Румен Гечев пък, вицепремиер и министър на икономическото развитие в кабинета на Жан Виденов, още през 2007 е огласен като агент на Първо главно управление на ДС с псевдоним „Економов” (Решение № 14 от 4.09.2007 на Комисията по досиетата, стр. 61). Със същото решение като сътрудник-„резидент” е огласен и г-н Парамов. И така нататък, и така нататък.     Тук няма да се спирам в детайли на връзките на всеки един от тях с бившата Държавна сигурност. Друго е по-важно. Първо, направените разкрития по всяка вероятност няма да се отразят по никакъв начин на кандидатите. Въпросните политици принадлежат към формации, които или успешно са монополизирали носталгията по комунистическото минало (БСП, а и „Коалиция за България”), или пък използват обтекаема популистка реторика, с която се опитват да се харесат на всички. Ясно е, че ефектът от поднесената „претоплена манджа” щеше да бъде различен, ако ставаше дума за кандидати на партии, които са доказали своя категоричен антикомунизъм. Но има ли такива всъщност в България? Второ, 30 години след рухването на „стария режим”, принадлежността към ДС очевидно не само не е пречка за участие в ръководството на държавата, но дори продължава да бъде трамплин към високите етажи на властта. Защо да ни учудва агентурното минало на г-н Урумов например (който освен шеф на агенция в МО е също така, по собствените му думи, вярващ християнин и безкомпромисен борец срещу „джендър-рекетьорите\"), след като отдавна знаем, че вицепремиерът, министър на отбраната и лидер на ВМРО г-н Каракачанов (агент „Иван”) е бил сътрудник на Шесто управление на ДС. Публична тайна е също така, че президентът Георги Първанов, излъчен от БСП и впоследствие основал партия АБВ (която е основата на сегашната „Коалиция за България”), е бил секретен сътрудник на ДС с псевдонима „Гоце”. Заслужава си да допълним и това: по заръка на ген. Атанас Семерджиев, дадена в края на януари 1990, са унищожени може би 40% от архивите на ДС. С други думи: най-вероятно никога няма да научим за принадлежността към ДС на ключови фигури в политиката и бизнеса, които са активни и в днешна България. И трето, въпреки че част от следите са заличени, все пак се вижда, че разкритията на Комисията по досиетата и „ровенето” в стари папки с пожълтели страници не са изгубили своя смисъл. Пипалата на ДС бяха органите на една система, която функционираше като куфар с двойно дъно; която беше основана върху стимулирано и контролирано от държавата шпиониране на колеги, приятели и роднини; деспотизъм, маскиран като алтруистичен защитник на светли идеали. Споменът-предупреждение за тази система не бива да бъде заличен. В сянката на Ленин и сие Темата за проспериращите „деца” на някогашните служби продължава да бъде актуална в редица страни с комунистическо минало. В Германия например федералното правителство обсъжда законопроект за проверка на държавните служители за връзки с Щази, който трябва да удължи забраната за назначаването на бивши сътрудници на службите до 2030 година (в момента тя важи до края на 2019). И докато много от държавите в някогашния Източен блок се отърсиха от лепкавата, наивна носталгия по социалистическото минало и демонтираха портретите и статуите на Ленин и на другите герои от „червения” пантеон, сенките на онова време явно продължават да определят съдбините на страни като България.  ", "date": "2019.05.18", "title": "Изненада? Учудване? Потрес? Не и в България."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395642-%D1%81%D0%B2-%D1%82%D0%B5%D0%BE%D0%B4%D0%BE%D1%82-%D0%B0%D0%BD%D0%BA%D0%B8%D1%80%D1%81%D0%BA%D0%B8,-%D1%81%D0%B2-%D0%BC%D1%87%D1%86%D0%B8-%D0%BF%D0%B5%D1%82%D1%8A%D1%80,-%D0%B4%D0%B8%D0%BE%D0%BD%D0%B8%D1%81%D0%B8%D0%B9-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%B8%D0%BC-%D0%B8-%D1%81%D0%B2-7-%D0%B4%D0%B5%D0%B2%D0%B8%D1%86%D0%B8", "text": "  Теодот живял по времето на император Диоклетиан, който жестоко мразел християните.Имал и страноприемница в град Анкира. Като боголюбив християнин, той с радост давал храна и подслон на бедните и гладните, ободрявал и спасявал затворниците, а телата на умрелите за Иисус мъченици откупвал и погребвал по християнски обичай.     По това време жертва на гоненията срещу християните станали и седем девици. Те много обичали Бог, затова били подложени на големи страдания. За непокорството им езичниците ги хвърлили в езерото с привързани за шиите им огромни камъни. Там светиците намерили мъченическата си смърт. Скоро телата им намерил Теодот, заедно със сродника си Полихрония, и тайно ги погребал. Обезумял от случилото се, градския управител заповядал да хванат виновните, а телата на девиците изгорил за назидание на всички християни. От страх че ще бъде смъртно наказан, Полихроний издал Теодот. Покрусен от предателството на своя събрат, светият човек сам се предал и пламенно защитил вярата Христова. Това силно разгневило местните жреци и те поискали смъртта му. След жестоки изтезания и 15 годишен затвор , свети Теодот умрял мъченически през 303 г", "date": "2019.05.18", "title": "Св. Теодот Анкирски, Св. мчци Петър, Дионисий и дружината им и Св. 7 девици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395643-18-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1284 г.  - Шведският град Йоншьопинг получава статут на кралски град.     1565 г.  - Начало на Великата обсада на Малта от османските турци, продължила от 18 май до 11 септември.     1642 г.  - Основан е град Монреал, център на канадската провинция Квебек.     1725 г.  - Учреден е британският рицарски Орден на банята от Джордж I.     1756 г.  - Започва Седемгодишната война, след като Англия обявява война на Франция.     1804 г.  - Наполеон Бонапарт официално е обявен за император на Франция.     1836 г.  - Основан е град Левангер, Норвегия от шведския крал Карл III.     1858 г.  - Състои се сватбата на германската принцеса Щефани Хоенцолерн-Зигмаринген с португалския крал Педру V.     1877 г . - На официална церемония край град Плоещ, Румъния, Самарското знаме е връчено на Трета дружина от Българското опълчение с командир Павел Калитин.     1900 г.  - Учреден е орденът \"За военна заслуга\".     1903 г.  - Съставено е двадесет и шестото правителство на България, начело с Рачо Петров.     1903 г.  - Открито e пристанището в Бургас.     1905 г.  - Отваря врати Народният музей в София - днес Национален археологически институт с музей.     1906 г.  - Открито е пристанището във Варна.     1909 г.  - Цар Фердинанд I учредява ордена \"Свети Равноапостоли Кирил и Методий\".     1944 г.  - Влиза в сила Сталиновата политика за етническо прочистване на Кримския полуостров, вследствие на което кримските татари започват да се депортират.     1956 г.  - Направено е първото успешно изкачване на четвъртия по големина връх в света Лхотце от швейцарска експедиция.     1969 г.  - Програма Аполо: Изстрелян е Аполо 10.     1971 г.  - Приета е нова Конституция на Народна република България, известна като Живковска конституция.     1972 г.  - Влиза в сила Договорът за забрана на складирането на дъното на моретата и океаните на ядрено оръжие и на други видове оръжия за масово унищожение.     1974 г.  - Под кодовото име Усмихнатия Буда, Индия успешно детонира първото си ядрено оръжие и така става шестата нация в света извършила подобен опит.       1980 г.  - Изригва вулканът Света Елена. Загиват 57 души, биват разрушени 250 къщи, 47 моста, 24 км жп линии и 298 км магистрали.     1991 г.  - Северна Сомалия обявява независимост от останалата част на Сомалия под името Република Сомалиленд, но остава непризната от международната общност.     1993 г.  - Убити са Сараевските Ромео и Жулиета.     2001 г.  - Състои се премиерата на американски компютърно-анимационен филм Шрек.     2004 г.  - Българинът Петко Тотев изкачва връх Еверест.     2008 г.  - Учредена е политическата партия Зелените.  ", "date": "2019.05.18", "title": "18 май, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395629-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BD%D0%BE%D1%82%D0%BE-%D0%B8%D0%B7%D1%83%D0%BC%D0%B8", "text": "Кралицата на порното, както е известна американката Миа Халифа, за пореден път влезе в заглавията. Този пък бившата звезда във филмите за възрастни публикува кадри от операцията на гърдите, която претърпя.  \r\n Такава й се наложи, тъй като преди време тя претърпя инцидент по време на хокейна среща от НХЛ, където шайба излетя право в едната й гърда. \r\n   \r\n   По-късно стана ясно, че един от силиконовите й импланти се е спукал, което доведе и до хирургическата интервенция. Тя бе извършена в Лос Анджелис, където доктор Джей Калвърт се справи с проблема на 26-годишната брюнетка.  \r\n \"Понякога нещата са грозни, кървави и скучни, но това е животът и аз ще го приема\", написа бившата порно актриса под кадрите с операцията й.  \r\n Припомняме, че през последните месеци Миа Халифа се ориентира към спортната журналистика, където се изявява като анализатор. \r\n      ", "date": "2019.05.18", "title": "Кралицата на порното изуми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395630-%D0%BF%D0%BE%D0%B3%D0%BD%D0%B0%D1%85%D0%B0-%D0%B3%D1%80%D0%B8%D1%88%D0%BE,-%D1%87%D0%B5-%D0%B5-%D0%B3%D0%B5%D0%B9", "text": "Най-добрият ни тенисист Григор Димитров се слави като голям плейбой, а през леглото му минаха Мария Шарапова и Никол Шерцингер. Въпреки това, че е ухажван мъж и редица жени са влюбени в него, се намериха и хора, които се осъмняват в неговата сексуална ориентация.  Българинът е близък приятел с плувеца Флоран Маноуду, а техните отношения станаха повод на интернет потребители да започнат да пишат, че двамата са двойка. Маноуду публикува снимка в Инстаграм, на която излиза от басейна. Гришо коментира с емотикони маймунки.  Явно комуникацията между двамата се струва странна на някои хора и те ги подхванаха. \"Григор и Флоран - гаджета\", пишат в Туитър. ", "date": "2019.05.18", "title": "Погнаха Гришо, че е гей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395631-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BC%D0%B0%D0%B9", "text": "ОВЕН ( 21 март - 20 април ) Тези които отдавна търсят сериозни любовни отношения, днес желанието им ще се сбъдне. Ще срещнете човек, който веднага, ще ви предложи брак. Добре че от такова начинание, ще ви предпази дългогодишен приятел, опитен в подобни дела. Работете, намерете приложение на талантите си и животът ви, ще се развие прекрасно. ТЕЛЕЦ ( 21 април - 21 май )  Не трябва да бързате да си правите заключения, дори и ако смятате себе си за много мъдър човек. Вие сте прекалено прибързани и това ви пречи, да постигнете своите цели. Успех очаква семейните, у дома се очертава празник. С парите, не бъдете твърде разточителни, дори ако искате да подарите целият свят на любимия човек. БЛИЗНАЦИ ( 22 май - 21 Юни ) Бъдете по-креативни и самобитни, за да въплътите в работата творческите си планове. Имайте предвид, че от всичко просто и скучно трябва да се откажете. В сферата на любовта се очаква изобилие от енергия и чувства. Тук ще искате да надминете Казанова, но напразно. Бъдете верни на традициите и принципите си, не копирайте никого.   РАК ( 22 юни - 23 юли ) Днес ще се заемете с много организационни въпроси, с които едва ще се справите до вечерта. Защо такива жертви, ако шефовете са наясно с обема на вашата работа? Опитайте се да комбинирате работата с удоволствието и не пилейте енергията си. В семейния живот се доверявайте повече на себе си, дори ако някой от близките ви налага мнението си. ЛЪВ ( 24 юли - 23 август ) Днес се запасете с търпение и спокойствие, за да преодолеете многото препятствия по пътя си. Успех в любовта е възможен, само ако отворите сърцето си за нови чувства. Финансовите въпроси сами няма да се решат, затова помолете за помощ счетоводител или влиятелен човек. За здравето, ефективни ще бъдат терапевтичните процедури. ДЕВА ( 24-ти август - 23 септември ) Трябва по-малко да мечтаете, в противен случай ще попаднете в истинска приказка. Премахнете това, което пречи на продуктивната ви работа. Сега трябва да укрепите финансовата ситуация, да градите кариера, а не да витаете в облаците. Не са изключени глоби, изясняване на отношенията и намаляване на авторитета. Бъдете особено внимателни при работа с електричество. ВЕЗНИ( 24 септември - 23 октомври) Ще видите в съня си нещо, което може да тълкувате като съдбоносен знак. Само без драми, по-добре се обърнете към опитни хора. Без излишна паника може да се заемете, с проблемите на недвижим имот. Има вероятност да бъдете измамени с пари, затова бъдете по-внимателни при подписването на документи. Най-добре си записвайте идеите, родени през деня.   СКОРПИОН ( 24 октомври - 22 Ноември ) Очаква ви един слънчев ден. Ще се чувствате, сякаш живота ви е вечен празник и може да се забавлявате до припадък. Но все пак да погледнете сериозно на нещата ще трябва. Особено ако сте в дълъг конфликт с приятел. Творчески фантазии, ще ви посетят късно вечерта, опитайте се да ги направите реалност.   СТРЕЛЕЦ ( 23 Ноември - 21 Декември ) Днес може да получите знаци от съдбата, под формата на метафори и своеобразни образи. Не, вие не сте луди, просто ще искате да се промените вътрешно и да забравите за проблемите. Във финансовата сфера проблемите, ще ви се разминат. Но отсега нататък бъдете по-внимателни, давайки пари на непознати хора. Интуицията ще помогне, да вземете решение в любовта. КОЗИРОГ (22 Декември - 20 януари ) Днес, не пречи да се фокусирате върху философията, творчеството, музиката и дори върху картините на Пикасо. Озадачени ли сте от това? Е, не трябва да бъдете толкова технически и реалистични. Това може да подкопае вашето здраве, както и да ви отклони от личния живот. Огледайте се наоколо, един симпатичен човек от дълго време въздиша по вас.  ВОДОЛЕЙ ( 21 януари -  19  февруари ) Ще се окажете във водовъртежа на такива перспективи, за които дори не сте мечтали. Само влезте в реалността, за да вземете изгодните оферти. Да чакате принца на бял кон е във ваш стил. Но днес трябва да слушате сърцето си и е възможно да срещнете прекрасен човек. Това може да се случи, по време на пътуване вечерта.   РИБИ ( 20 февруари - 20 март ) Често ви пречи собствения идеализъм, но днес той може да свърши много поразии. Ако не обърнете внимание на изгодно предложение за работа, то може да отиде в полето на колегите. Истинска мистика, се очертава в сферата на любовта, опитайте се да се измъкнете от нея. Затова ще ви помогне искрения разговор с любимия, както и разходка в парка.", "date": "2019.05.18", "title": "Дневен хороскоп 18 май"}
{"url": "http://www.classa.bg/%D1%81%D0%B2%D1%8F%D1%82/item/395632-%D0%B7%D0%B0-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D1%87%D0%B5%D1%80%D0%BD%D0%BE%D0%B1%D0%B8%D0%BB-%D0%B5-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D1%80%D0%B0%D0%B9%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "До края на XIX век басейнът на река Припят край границата между Украйна и Беларус е една влажна местност, на която се простират обширни гори. А след това идват хората и развалят всичко. Те изгарят горите за отваряне на пасища за животните, а дърветата изсекли за дървесина и за подхранване на големи огньове, нужни за местните фабрики за стъкло (както и за варене на водка). Към средата на 20-ти век по-голямата част от тази индустрия вече е изчезнала, а усилията за повторно залесяване правят региона на Припят отново зелен. Междувременно е построена и голямата атомна електроцентрала \"Чернобил\". Всичко върви чудесно, а \"мирният атом\" - енергията на бъдещето, захранва с електричество Украйна и дава работни места за хората от Припят.     И така до 26 април 1986 г., когато се случва ужасът. Аварията в електроцентралата изхвърля огромни количество радиация. Тогава започва голямата промяна.  В крайна сметка руснаците евакуират 300 000 души от района от няколко километра около централата. По-голямата част от тази зона сега се нарича Чернобилска забранена зона, а старата централа сега е обградена в гигантски бетонов саркофаг. Но това, което се случва със Забранената зона, след като всички са напуснали, остава предмет за много спорове в научните среди.     Десетилетия наред проучванията в района показват, че растителният и животинският живот са били ударени изключително тежко от болести и мутации. По-новите изследвания обаче дават по-различни данни. Растенията вече растат отново, а фауната в района е дори по-разнообразна, отколкото преди инцидента. Забранената зона, обезлюдена и лишена от човешко присъствие, малко по малко се връща към дивата си природа. Самото място представлява един своеобразен жив експеримент за това как ще изглежда света ако човечеството бъде заличено от ядрена война.     Ефектът от радиацията върху хората е безспорен - дори и по-малките количества, пренесени чрез облаците и дъжда над множество държави от Европа и Средна Азия в дните след аварията, водят до различни болести и мутации у много хора. Колкото по-големи са нивата на радиация, толкова по-голям става и шансът с годините в организма на пострадалите хора да се развие рак на щитовидната жлеза, както и други проблеми с нея. Голяма част от работниците в електроцентралата, които не са засегнати най-пряко, впоследствие развиват левкемия или други видове рак. Най-опасният радиоактивен I-131 обаче не се задържа дълго в атмосферата. \"Той има кратък живот и изчезва бързо - дни до седмици след инцидента\", казва Джим Бийзли, еколог от Университета в Джорджия, който изучава живота в Зоната. \"Животните в Чернобил днес не са изложени на него.\"     Въпреки това обаче животът в Забранената зона е ударен тежко от остатъчната радиация. В предимно иглолистната гора на запад от завода, където нивата на радиация са най-високи, растенията скоро след аварията придобиват червен цвят, а след това изсъхват и умират. Мястото все още се нарича Червената гора. Навсякъде в засегнатия район популациите на дребни безгръбначни, птици, а впоследствие и на по-едри бозайници започват рязко да намаляват, показват изследвания от началото на 90-те. Според еколога Андреас Молер от Университета Париж-XI: Париж-юг дори е лесно да се следят нивата на радиация само по песента на птиците или нейната липса.     Той изследва мутациите по птиците в региона и заключенията му показват, че те са 10 пъти по-често срещани, отколкото в което и да е друго място по света. Проблемът обаче не идва само от намаляването на популациите. При по-големите бозайници наличието на мутации, деформации и болести пречи и на размножаването - много от засегнатите животни губят способност за възпроизводство, а други не създават здраво и силно потомство, коментира Молер.  Въпреки това обаче съгласие по темата липсва. Други изследователи, използващи различни методи, стигат до обратните изводи. Проучване от средата на 90-те върху гризачите в региона показва, че техните популации почти не са засегнати от аварията насам. Междувременно по-скорошни преброявания на дивите животни край Чернобил, извършено от хеликоптер, показва, че в популациите на лосове, елени и диви свине почти няма разлика, а при тази на вълците тя е значително по-голяма отколкото в други природни резервати, незасегнати от ядреното замърсяване.     И всички тези популации са започнали да се увеличават само десетилетие след самия инцидент. Защо е тази разлика? Вероятно въпросните животни се размножават по-бързо, отколкото радиацията може да ги убие, казва една от теориите. Според Джим Бийзли, еколог от Университета в Джорджия, който изучава живота в Забранената зона около Чернобил, дори и 10% от животинската популация да е засегната от радиацията, това не е достатъчен дял, че да предизвика намаляването й в следващото поколение. Той посочва и друга възможност - тъй като животните не живеят особено дълго и повечето от онези, които оцеляват през първите няколко месеца на съществуването си, изкарват до няколко години живот. Същевременно за развитие на рак се изисква повече време. Но дори и все пак при животните да се появяват белезите на радиацията, фактите показват, че като цяло животът в региона се възражда. С новите технологии вече има и нови методи за еколозите да следят броя на животните по-прецизно. Това позволява да се отбележи, че природата е започнала да се възстановява до нива не просто отпреди аварията, но и дори повече. Липсата на хора позволява на животинските видове да се развиват и дори да се появяват някои нови животни, смятани за застрашени на много места. Така например в региона вече има отново кафяви мечки, диви коне и бизони.  Това е и балансът между живота и смъртта в Припят - опасността от радиацията за здравето на животните, сблъскана с подходящите условия за развитие на популациите в един район, изоставен от хората. Едно е сигурно обаче - още десетилетия наред човек няма да се върне обратно в Припят и колкото и тежки да са условията за живот там, животните ще са господари на тези земи.  ", "date": "2019.05.18", "title": "За животните Чернобил е най-опасната райска градина на Земята"}
{"url": "http://www.classa.bg/%D1%81%D0%B2%D1%8F%D1%82/item/395633-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Министрите на външните работи на Съвета на Европа взеха решение за отмяна на санкциите от Руската Федерация. Също така Съвета на Европа позволи на Русия да участва в изборите на новия генерален секретар. Повече от 30 външни министри от държавите-членки на Съвета на Европа на среща в Хелзинки взеха решение, което отваря пътя за връщането на Русия в ПАСЕ по спешна процедура. За това съобщава «Европейска истина» позовавайки се на съобщение разпространено в петък, 17 май, от пресслужбата на Съвета на Европа.     По специално, в своето решение министрите подчертаха необходимостта от координирани действия, за да се увеличи способността на Съвета на Европа да реагира по-ефективно в ситуации, в които държава-членка нарушава законовите си задължения или не отговаря на стандартите, основните принципи и ценности на Съвета на Европа. Заедно с това министрите твърдят, че е необходимо да се разработи ясно определена допълнителна процедура, която може да бъде инициирана от Парламентарната асамблея, Комитета на министрите или генералния секретар. Както се съобщава, говорим за нов вид процедура за санкции срещу нарушители, която е благоприятна за Русия. Министрите отделно подчертаха, че всички държави-членки трябва да имат право да участват на равни начала в Комитета на министрите и в Парламентарната асамблея, двата законови органа на Съвета на Европа. Те припомнят, че едно от основните задължения на държавите-членки е плащането на обезателните вноски в бюджета на организацията. Важно е да се отбележи, че Съветът на Европа позволи на Руската Федерация да участва в изборите за новия генерален секретар. Комитетът на министрите на Съвета на Европа (КMCE) подкрепи позицията, че всички държави-членки трябва да имат право да участват в дейностите на органите на организацията, включително Парламентарната асамблея, и да гласуват на изборите за нов генерален секретар на организацията през юни. Това решение беше взето от КMCE на ниво външни министри на страните-членки на лятната сесия в петък в Хелзинки, съобщава Ukrinform. Малко по-рано медии съобщиха, че Съветът на Европа дава «зелена светлина» за вдигането на санкции от Руската Федерация. Съветът на Европа подкрепи проекта на решение, което отваря пътя за завръщането на Русия.    ", "date": "2019.05.18", "title": "Съветът на Европа е на път да приеме решение за отмяна на санкциите срещу Русия"}
{"url": "http://www.classa.bg/%D1%81%D0%B2%D1%8F%D1%82/item/395634-%D1%82%D0%B0%D0%B9%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD-%D0%B5-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B4%D0%B5%D0%BB%D0%B0%D1%82%D0%B0-%D0%BD%D0%B0-%D0%B4%D1%80%D1%83%D0%B3%D0%B8-%D0%B4%D1%8A%D1%80%D0%B6%D0%B0%D0%B2%D0%B8", "text": ". Неговият автор е бивш офицер от специалните части на американската армия, Уил Ъруин. Сред методите на влияние върху други страни са саботажите, терористичните актове и убийствата. Докладът се основава на повече от 800 източника.     Като цяло в документа са записани повече от 47 операции във връзка с други държави, включително саботаж, терористични атаки и въоръжени конфликти. Според тях само 23 са успешни. Самият автор признава, че лично е участвал в операции в Европа, Южна Америка и Азия. Подчертава се, че докладът се занимава само с минали операции. Днешните събития не се разглеждат.    ", "date": "2019.05.18", "title": "Тайните операции на специалните служби: публикуван е доклад за американската военна намеса в делата на други държави"}
{"url": "http://www.classa.bg/%D1%81%D0%B2%D1%8F%D1%82/item/395635-%D1%81%D0%B0%D0%BB%D0%B2%D0%B8%D0%BD%D0%B8-%D1%81%D1%8A%D1%8E%D0%B7%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8-%D0%BD%D0%B5-%D0%B5-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%B5%D0%BD", "text": "Лидерът на италианската крайнодясна партия \"Лига\" Матео Салвини днес отхвърли етикета \"крайнодесен\" за съюза на сродни популистки лидери, които целят с обединени сили да отслабят бюрокрацията на Европейския съюз след изборите за Европейски парламент идната седмица, предаде Асошиейтед прес. Салвини ще е начело на утрешната среща в Милано с лидери на 11 националистически партии, някои от които крайнодесни. Сред тях са френският \"Национален сбор\" и \"Алтернатива за Германия\". Той обаче отхвърли екстремистки етикет за популистката парламентарна група, която се надява да сформира след изборите за Европарламент на 23-26 май.     \"Не виждам крайнодесни в Европа. Мисля, че това са стари категории, които са отживели: фашисти, комунисти, дясно, ляво\", каза той. \"Не виждам тази радикална вълна в Европа. Има различна визия за Европа, която е напълно легитимна\". Салвини каза, че намерението му е \"Лигата\" да стане първа партия в Италия, но не уточни дали ще оглави нова парламентарна група на популисти като посочи, че това ще зависи от резултата от гласуването. \"Моята амбиция, гордост, надежда е че \"Лигата\" може да бъде първата партия от моята страна, представена в Европарламента, и че други сродни партии може да станат първа, втора, трета партия в техните държави\".  Лидерите на 11-е партии ще преминат утре в шествие през Милано, преди да се съберат на митинг пред катедралата Дуомо. Ще бъде очевидно отсъствието на унгарския министър-председател Виктор Орбан, чиято партия остава част от Европейската народна партия. Влиянието на Салвини нарасна сред други ксенофобски партии след отказа му да позволи кораби на благотворителни организации със спасени в морето мигранти на борда, да акостират в Италия, предизвиквайки многобройни сложни ситуации, докато Европа се препира кои държави да ги приемат. Салвини говори остро и за опасността от исляма.  Той каза днес, че в Европа има райони и градове, \"където се прилага ислямският закон\" като изброи Ротердам, Малмьо, Лондон, Марсилия и Брюксел. \"Ако не сложим край на това плъзгане в обратна посока, според мен, социално и по отношение на културни права, рискуваме до няколко години горчиво да съжаляваме\". Преди утрешната проява на много мастни сгради в Милано се появиха транспаранти с надпис \"Не сте добре дошли\" и \"Отворени врати\" - отпор на политиката на Салвини спрямо мигрантите. Салвини каза, че популистката парламентарна група цели да създаде \"Европа, която прави малко неща и ги прави добре\", възстановявайки вземането на решения в сектори като търговия, селско стопанство и банково дело от държавите членки. Салвини, който е вицепремиер и вътрешен министър, обеща да направи утре нови \"шокови\" предложения за рестартиране на икономиката на Италия и изтъква, че най-важните въпроси на вота за Европарламент са сигурността и заетостта. Разходите по заемите в Италия достигнаха най-високите си нива този месец след като Салвини предложи Италия да наруши фискалните правила на ЕС и да увеличи държавния си дълг, за да създаде работни места. Коалиционният партньор на Салвини Луиджи Ди Майо от \"Движение 5 звезди\" нарече думите на Салвини \"безотговорни\" докато напрежението между партиите им нараства в навечерието на изборите за Европарламент.  Салвини днес обвини за скока в разходите по заемите спекулиращи инвеститори и продължи да отстоява, че \"фундаментът на италианската икономика е напълно здрав\". Италия се бори с висок държавен дълг от 132 процента от БВП, което намали способността й да прави инвестиции, за да даде тласък на растежа, който е в застой. /БТА/", "date": "2019.05.18", "title": "Салвини: Съюзът на европейските популисти не е крайнодесен"}
{"url": "http://www.classa.bg/%D1%81%D0%B2%D1%8F%D1%82/item/395636-%D1%84%D1%80%D0%B0%D0%BD%D1%86%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D1%80%D0%B5%D0%BA%D0%BE%D1%80%D0%B4", "text": "Франция е поставила нов рекорд през 2018 година, когато е била посетена от близо 90 милиона чуждестранни туристи, въпреки въздействието в края на годината на протестите на „жълтите жилетки“. И през 2018 година Франция е продължила да бъде първата туристическа дестинация в света, със задоволство съобщи днес правителството на заседание на междуминистерсткия съвет по туризма, председателствано от премиера Едуар Филип.     Франция е посрещнала през миналата година 89,4 милиона чуждестранни посетители, а това е увеличение с 3 на сто спрямо 2017 година и е нов рекорд, се допълва в комюникето. Правителството си поставя амбициозната цел страната да посрещне 100 милиона чуждестранни туристи до края на 2020 година. Досега само статистическият институт е обявил официални данни за туристическите посещение през 2018 година, според които са регистрирани общо 438 милиона нощувки (направени от французи и чужденци) в местата на настаняване на туристи на територията на страната.", "date": "2019.05.18", "title": "Франция регистрира рекорд"}
{"url": "http://www.classa.bg/%D1%81%D0%B2%D1%8F%D1%82/item/395637-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B5-%D1%84%D0%B0%D0%B2%D0%BE%D1%80%D0%B8%D1%82", "text": "Бившият външен министър на Великобритания Борис Джонсън е фаворитът за наследник на Тереза Мей сред консерваторите. Това сочи изследване сред членовете на управляващата партия, поръчано от лондонския вестник Таймс, предаде Ройтерс.  Борис Джонсън, който е един от основните застъпници за Брекзит на острова, води със сериозна преднина от 39 процента. Вторият кандидат - Доминик Рааб, бивш министър за Брекзит - събира подкрепата на 13 процента от торите. Следват Майкъл Гоув – 9% и Мат Ханкок - 1%.     При балотаж Борис Дгонсън би победил Доминик Рааб с 59 срещу 41 процента, сочи още проучването. Премиерът Тереза Мей се съгласи да се определи времева рамка за избор на неин наследник, след гласуване на сделката за Брекзит в парламента в началото на юни.", "date": "2019.05.18", "title": "Борис Джонсън е фаворит"}
{"url": "http://www.classa.bg/%D1%81%D0%B2%D1%8F%D1%82/item/395638-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B5-%D0%BF%D1%80%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Анкетите сочат, че разгневените бивши поддръжници на Консервативната партия на премиерката Тереза Мей масово ще подкрепят новата Партия на Брекзита заради задънената улица относно напускането на ЕС, принудила Великобритания да проведе избори за Европейския парламент „Тези европейски избори не бяха предвидени да се състоят“, каза ветеранът евроскептик Найджъл Фараж на британските избиратели от името на новата си Партия на Брекзита в кампанията за изборите за Европейски парламент. Консервативното правителство на Тереза Мей и всички членове на парламента „предадоха Брекзит“, се казва в предизборна листовка на Фараж, разпратена на милиони домакинства в навечерието на изборите във Великобритания на 23 май. Фараж твърди, че възходът на Партията на Брекзита в тези избори ще бъде вот за Брекзит без споразумение. Той зове избирателите да му помогнат „да промени политиката за добро“, като добавя, че „23 май може да стане началото на ново бъдеще за британската демокрация“. Очаква се неговата партия да получи около една трета от гласовете и да спечели над 30 от общо 73-те евродепутатски места за Великобритания и Северна Ирландия, сочи допитване на „Опиниум-Обзървър“, публикувано на 12 май. Съгласно прогнозите тя ще надхвърли общия брой на гласовете за лейбъристите и консерваторите. Последните могат да спаднат дори до 10 процента. На последните евроизбори във Великобритания през 2014 г. пред урните се явиха само 36 на сто от гласоподавателите и се очаква активността сега да бъде приблизително на същото равнище. Друго проучване – на агенция „ЮГов“, сочи, че близа една трета от участвалите на последните парламентарни избори в страната през 2017 г. не възнамеряват да гласуват на 23 май.     Около 40 на сто от гласувалите за излизане от ЕС на референдума през 2016 г. са казали ред „ЮГов“, че смятат сега да гласуват за Партията на Брекзита, докато само 10 на сто от гласувалите за оставане в ЕС през 2016 г. са казали, че смятат да подкрепят новата проевропейска партия „Промяна за Обединеното кралство – независима група“ (Change UK – The Independent Group). „Партията на Брекзита“ очевидно има преимущество, тъй като на нея се гледа като на външна бунтовническа сила, възправила се срещу системата“, каза Пол Уайтли, политолог от Университета на Есекс. „За разлика от нея, новата проевропейска партия се възприема като партия на системата, която е продукт на разделенията в двете главни партии“, пише Уайтли в анализ за политическия мозъчен тръст „Обединеното кралство в променяща се Европа“. Според него очакванията за начина, по който ще се разпределят гласовете, „предполага, че европейските избори няма да решат дълбоките разделения в британската политика по въпроса (за Брекзит)“. Някои коментатори са разочаровани, че партията Либерални демократи, която е противник на напускането на ЕС и настоява за нов референдум, е разпространила листовка за кампанията с лозунга „Майната му на Брекзит“. Тази центристка партия очевидно е имитирала възгласите „Майната му на ЕС“, надавани от протестиращи привърженици на Брекзита. Хайнц Бранденбург от Университета на Стратклайд казва, че европейските избори във Великобритания ще бъдат „различни от всички предишни“. Те „предизвикват интерес – заради Брекзит, Партията на Брекзита, многото партии, които са за оставане, очакваното наказание както за управляващата, така и за главната опозиционна партия, и заради още редица други вторични сюжети“, пише Бранденбург в свой блог за авторитетното Лондонското училище по икономика (London School of Economics). Този интерес е частично породен и от въпроса как трите конкуриращи се проевропейски партии – либералдемократите, Зелените и „Промяна за ОК“, ще се представят при пропорционалната система „Д’Ондт“, използвана във Великобритания, отбелязва Бранденбург. „Докато Партията на Брекзита, изглежда, привлича повечето от твърдия вот за Брекзит, проевропейският вот, който вероятно е също толкова голям, може да се разцепи на три, или дори на четири, ако се вземе предвид, че някои от привържениците на оставане в ЕС ще предпочетат да си гласуват за своите лейбъристи, въпреки тяхната мъглява позиция по въпроса за втори референдум“, смята той. Системата „Д’Ондт“ използва регионални избирателни листи на партийно подредени кандидати за всяка партия, като местата се разпределят пропорционално на подадените за партиите гласове. Катастрофалните изборни прогнози за консерваторите засилват натиска върху Тереза Мей, която се е вкопчила във властта, въпреки че загуби парламентарно мнозинство на (свиканите от нея предсрочни) избори през 2017 г. Тя отхвърля многократните призиви да се оттегли – включително и от много консервативни депутати, като оцеля и във вотове на доверие в парламента и в нейната партия. Тя обаче не успя да намери изход от парламентарния пат по въпроса за Брекзит, което я принуди да отложи със седем месеца (до 31 октомври) датата за излизане на Великобритания от ЕС. Тя разгневи и още редица консерватори, започвайки преговори с левичарския лидер на лейбъристите Джереми Корбин за евентуален компромис, чрез който да прокара споразумение (за Брекзит) през парламента. Израз на дълбочината на бунта стана отказът на консервативните депутати от графство Дарбишър в Централна Англия да водят кампания за партията в европейските избори. „Независимо дали си гласувал за напускане или за оставане, огромното мнозинство от хората смятат, че има демократично задължение да спазиш това, което си обещал, и че правителството не трябва да абдикира от изпълнение на обещанието“, каза Бари Люис, лидер на партийната организация в Дарбишър.   БТА", "date": "2019.05.18", "title": "Тереза Мей е пред катастрофа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395628-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0", "text": "Бившият абсолютен шампион на ММА веригата UFC Конър Макгрегър напоследък се замесваше в скандали, но сега изненада всички. 30-годишният ирландец демонстрира голямото си сърце с изключително достойна постъпка. Той строи жилища за бездомни семейства в родината си.   „Това е първият ми ангажимент в строителния бизнес. Имаме осем къщи, които са на финалната права. Тези домове са за семейства от Дъблин, които нямат собствено жилище и са принудени да обитават долнопробни хотели. Тези хора трябва да почакат още малко, защото след буря винаги изгрява слънце! Днес се разходих из района, срещнах се с хората, които живеят в съседство. Осъзнавайки, че тук скоро ще заживеят хора, възстановяващи нормалния си живот, ме изпълни с гордост. Ирландия завинаги!“, обяви Макгрегър в „Инстаграм“   Трябва да се отбележи, че за момента няма никаква информация за датата на завръщане на Конър Макгрегър на бойния ринг. Той вече обеща да стори това. Последният му мач беше през октомври 2018 година, когато загуби от Хабиб Нурмагомедов.          ", "date": "2019.05.18", "title": "Скандална звезда изненада"}
{"url": "http://www.classa.bg/%D1%81%D0%B2%D1%8F%D1%82/item/395621-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B8-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B8-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F", "text": "Посланикът на Венецуела в Организацията на обединените нации (ООН) в Женева, Хорхе Валеро, че делегация от венецуелското правителство и лидери на политическата опозиция на южноамериканската страна са започнали диалог за сближаване. \"Мога да потвърдя, че има диалози, но не мога да навлизам в подробности\", каза Валеро пред репортери. Освен това той отбеляза, че преговорите са с \"демократичната опозиция, а не с тази, която е марионетка на американската империя\". От своя страна депутатът Хуан Гуайдо, настоящ лидер на опозицията, заяви, че е изпратил делегатите си на това сближаване в Норвегия, но заяви, че \"няма преговори\". Изявленията на представителя на Венецуела в ООН и Гуайдо идват часове след като президентът Николас Мадуро заяви, че министърът на комуникацията, Хорхе Родригес, \"изпълнява много важна мисия в чужбина\". Това е първото сближаване между партиите след избухването на политическата криза в страната след самопровъзгласяването на депутата от опозицията Хуан Гуайдо като \"президент на Венецуела\".", "date": "2019.05.18", "title": "Правителството и опозицията на Венецуела са започнали сближаване в Норвегия"}
{"url": "http://www.classa.bg/%D1%81%D0%B2%D1%8F%D1%82/item/395622-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%82%D0%B5%D0%BB%D0%B5%D0%B3%D1%80%D0%B0%D0%BC-whatsapp-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B1%D0%B5%D0%B7%D0%BE%D0%BF%D0%B0%D1%81%D0%B5%D0%BD", "text": "Основателят и директор на услугата за съобщения Telegram, Павел Дуров, е написал критична статия за проблемите със сигурността в WhatsApp след новината за уязвимост в тази популярна услуга. В текста, озаглавен \"Защо WhatsApp никога няма да бъде безопасен\", Дуров припомни, че миналата година приложението вече разкри подобен проблем. \"Всеки път, когато WhatsApp трябва да коригира критична уязвимост в своето приложение, на негово място се появява нова\", каза той, добавяйки, че \"всичките му проблеми със сигурността работят като задни входове\". Според руснака, \"WhatsApp не е с отворен код, така че специалист по сигурността не може да провери дали има някаква задна врата в кода ви.\" Освен това той отбеляза, че приложението за съобщения \"не само не публикува кода си, но прави точно обратното: умишлено обърква двоичните файлове на приложенията му, така че никой не може да ги разгледа внимателно\". Основателят на Telegram оценява, че WhatsApp и компанията майка, Facebook, \"вероятно е трябвало да създадат чрез тайни процеси задни входове, по заповед на ФБР.\" \"Не е лесно да се стартира сигурно комуникационно приложение от САЩ. През седмицата, която нашият екип прекара в САЩ през 2016 г., получихме три опита за инфилтрация от страна на ФБР\", каза той. Също така, Дуров припомни, че преди няколко години WhatsApp прехвърляше съобщения като прост текст без криптиране. \"Това е лудост, не само правителствата или хакерите, но и доставчиците на мобилни услуги и Wi-Fi администраторите имат достъп до цялата кореспонденция във WhatsApp\" каза той. Дуров добави, че \"WhatsApp не е уведомил потребителите си, че архивирането на съобщения вече не е защитено от край до край и дори онези, които са предпочели да не архивират своите разговори, могат да бъдат проследявани. чрез серия от трикове - от достъп до резервни копия на контактите, до невидими промени в ключа за шифроване.\" Дуров призна, че властите оправдават поставянето на задни входове с борбата срещу тероризма, но той отбеляза, че \"проблемът е, че тези задни врати могат да бъдат използвани и от престъпници и авторитарни правителства\". \"Не е изненадващо, че диктаторите очевидно харесват WhatsApp. Липсата на сигурност им позволява да шпионират своите хора, така че WhatsApp все още се предлага свободно на места като Русия или Иран, където властите забраняват Телеграм\", каза той. Достъпът до Телеграм от руска територия беше блокиран през април миналата година с решение на съда, докато компанията предостави ключовете за разчитане на съдържанието на техните разговори. Федералната служба за сигурност (FSB) поиска ключовете през юли 2017 г., както е установено от федералния закон за съобщенията. Ръководството на компанията отговори, че е невъзможно технически да го извърши. От своя страна властите настояват, че отказът да се предадат ключовете на службите за сигурност заплашва интересите на държавата. По-конкретно, руската федерална агенция, отговаряща за медийното наблюдение (Роскомнадзор), обясни, че Телеграм може да \"разпространява терористична и екстремистка информация, до която ФСБ няма достъп\".", "date": "2019.05.18", "title": "Основателят на Телеграм: \"WhatsApp никога няма да бъде безопасен\""}
{"url": "http://www.classa.bg/%D1%81%D0%B2%D1%8F%D1%82/item/395623-%D0%B4%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D1%8F-%D1%81-%D1%80%D0%B0%D0%BA%D0%B5%D1%82%D0%B8-tomahawk-%D0%BD%D0%B0%D0%B2%D0%BB%D0%B8%D0%B7%D0%B0%D1%82-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2", "text": "В разгара на напрежението между САЩ и Иран, два разрушителя с управляеми ракети от американския флот навлязоха без инцидент в четвъртък в Персийския залив, съобщава пресслужбата на Американския военноморски институт, която цитира представители на Пентагона. USS McFaul и USS Gonzalez преминаха през Ормузския пролив късно следобед, без да бъдат спрени от Ислямския революционен гвардейски корпус на Иран. Всеки от тези бойни кораби от клас Арли Бърк може да носи до 56 круизни ракети Tomahawk с обхват от 1600 километра, както и антибалистични и противоподводни ракети. Напрежението в региона нараства, тъй като Съединените щати решиха да укрепят военния си контингент в Персийския залив с бойната група на самолетоносача на Линкълн и бомбардировачи, в отговор на това, което Белият дом описва като \"надеждна заплаха\" срещу интересите на САЩ и техните съюзници от страна на Иран. Вашингтон одобри и разполагането на американската система за противовъздушна отбрана Patriot и на амфибийния транспортен кораб USS Arlington. От своя страна Иран отрече обвиненията на САЩ и изрази своята готовност да отмъсти в случай на военен конфликт.", "date": "2019.05.18", "title": "Два американски разрушителя с ракети Tomahawk навлизат в Персийския залив"}
{"url": "http://www.classa.bg/%D1%81%D0%B2%D1%8F%D1%82/item/395624-%D1%81%D0%B0%D1%89-%D0%BE%D1%82%D0%BC%D0%B5%D0%BD%D1%8F%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8-%D0%B7%D0%B0-%D1%82%D1%83%D1%80%D1%86%D0%B8%D1%8F", "text": "САЩ отменят преференциалното търговско споразумение, което имат с Турция в рамките на програмата на Общата система за преференции (ОСП) на Световната търговска организация, договор, който предвижда предоставянето на едностранни предимства на най-облагодетелстваните развиващи се държави, в сравнение с останалите. \"Реших, че в зависимост от тяхното ниво на икономическо развитие, е целесъобразно да се сложи край на определянето на Турция като развиваща се страна, считано от 17 май 2019 г.\", заяви в изявление президентът Доналд Тръмп. От друга страна, американският президент реши да намали наполовина митата за турската стомана от 50% на 25%. Тръмп обяви през март намерението си да сложи край на търговските облаги за Турция, като заяви, че това вече не е \"развиваща се страна\". Турският президент Реджеп Тайип Ердоган посочи, че САЩ не трябва да се опитват да оказват натиск върху страната му чрез търговски мерки като наказание заради споразумението за закупуване на руски противовъздушни системи S-400 Triumf и обяви, че Анкара е подготвила собствени мерки за противодействие.", "date": "2019.05.18", "title": "САЩ отменят търговските преференции за Турция"}
{"url": "http://www.classa.bg/%D1%81%D0%B2%D1%8F%D1%82/item/395625-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D1%81%D0%B8%D1%80%D0%B8%D1%8F", "text": "Руският център за помирение на воюващите страни в Сирия предупреди за възможна провокация, която подготвят терористите от фронта \"Ал Нусра\" в сирийската провинция Идлиб, с намерението да обвинят по-късно руските военни за използването на химическо оръжие. Жителите на селището Серабаб са предупредили Центъра, че \" терористите подготвят провокация с токсични химикали и с фрагменти от руски боеприпаси, донесени от други райони на Сирия, за да обвинят руските авиокосмически сили в използването на химическо оръжие срещу цивилни в провинция Идлиб\". \"Планира се заснемането на отравянето на сирийци заедно с фрагменти от боеприпаси, за разпространение в социалните мрежи и в западните медии\", обяснява Центърът, който твърди, че е проверил информацията, получена от жителите на Серакаб \"чрез различни и независими канали\". Ситуацията в района на Идлиб се влоши този месец. Миналата седмица руските военни, разположени на военновъздушната база \"Хмеймим\", прихванаха 12 ракети, изстреляни срещу базата от две екстремистки групи, и убиха нападателите. Два дни по-рано, бойци изстреляха 36 ракети в две офанзиви с множество ракетни установки. Точките на произход на тези снаряди бяха открити и елиминирани благодарение на сътрудничеството между руската авиация и артилерията на сирийското правителство.", "date": "2019.05.18", "title": "Русия предупреждава за възможна провокация с химически оръжия от терористи в Сирия"}
{"url": "http://www.classa.bg/%D1%81%D0%B2%D1%8F%D1%82/item/395626-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B7%D0%B0%D0%B3%D1%83%D0%B1%D0%B8-%D0%B2%D0%BE%D0%B4%D1%8F%D1%82-%D0%B4%D0%BE-%D0%B3%D0%BE%D0%BB%D0%B5%D0%BC%D0%B8-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%B0", "text": "Анализаторът Макс Кайзер говори за огромните данъчни загуби, които Доналд Тръмп е обявил и напоследък активно се обсъждат в медийното пространство. Това го прави губещ ... или много богат човек, в зависимост от това как го разглеждате. Той анализира как хората стават мултимилионери в Ню Йорк, щат на високи данъци, \"чрез данъчни загуби\". Макс казва, че е много интересно, че \"Тръмп е критикуван за големите фискални загуби\" именно поради тези причини. „Бизнесът с недвижими имоти работи благодарение на фискалните загуби, това е начинът, по който голяма част от индустрията работи и това е начинът, по който расте богатството\", обяснява той. „Ако погледнем някои от компаниите, които стават публични в Ню Йорк, като например Uber, виждаме, че имат загуби от десетки милиарди долари. \"Това, което бих искал да подчертая е, че когато казват, че трябва да се налагат данъци върху богатите, това не означава, че богатите ще плащат тези данъци, единственото, което означава, че богатите ще се върнат в данъчните убежища\", обяснява Макс. Той заяви, че е предрекъл „ще се разкрие, че Тръмп има огромни загуби, защото човек попада в бизнеса с недвижими имоти точно за да има огромни загуби\". \"Хората продължават да му казват, че е губещ, но той въпреки това е богат\". Позовавайки се на възхода на Тръмп през 80-те години, Макс казва, че \"градските и правителствените служители са го повикали да се заеме с недвижимите имоти в Ню Йорк и Манхатън и да получи големи данъчни облекчения\". \"Той стана мултимилионер, защото го помолиха да поеме управлението на недвижими имоти, главно защото политиците се отказаха от ролята си на лидери\". \"Политиците не изпълниха ролята си и оставиха всичко на бизнесмените, а сега няма значение какво правят политиците, защото бизнесмените могат да ги прескочат\", обобщава Макс. Средният гражданин винаги плаща данъци, защото не може да се възползва от големите данъчни удръжки, предвидени в закона, които Тръмп може да си позволи. Вземайки предвид спестените суми от данъци, като краен резултат според анализатора, Тръмп е забогатял значително именно заради губещия си бизнес. Парадоксално, но вероятно е вярно.", "date": "2019.05.18", "title": "Големите загуби водят до големи богатства?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395627-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D1%86%D0%B5%D0%BB%D1%83%D0%B2%D0%BA%D0%B0", "text": "Българският боксьор в свръхтежката категория на професионалния бокс Кубрат Пулев и екипът му разпространиха декларация след изслушването пред Боксовата комисия на Калифорния. Както е известно, Кобрата получи забрана да се боксира на територията на САЩ до 22 юли, получи глоба от 2500 долара за целувката срещу журналистката Дженифър Равало и трябва да посети курс срещу сексуални посегателства.  На изслушването пред комисията г-н Пулев призна, че недопустимо е целунал репортерката в края на интервю след негов мач. Заради непрофесионалното си поведение той се извинява на Комисията и на г-ца Джени Равало. Г-н Пулев и г-ца Равало са се видели предишния ден, когато тя е взела от него интервю преди мача и веднага след проведения кантар. Тогава двамата са се държали приятелски и са си направили общи снимки. След това г-ца Равало е видяла г-н Пулев и неговите приятели на паркинга. Попитала е за техните платове за парти след мача.     По време на боксовата гала на следващия ден, но преди своя мач, г-н Пулев разбрал, че неговите познати купонясват с г-ца Равало. Те вече са били започнали да пият и празнуват в очакване на неговата победа.   След края на мача г-н Пулев беше приветстван от стотици фенове, които искаха да го поздравят и да се снимат с него. По това време г-ца Равало поиска да направи интервю с г-н Пулев. Той се съгласи и след неговия край, когато все още беше въодушевен от победата в първия си мач в САЩ, спонтанно целуна г-ца Равало.     По-късно, по време на партито след мача, на което присъства и г-ца Равало, г-н Пулев осъзна, че целувката е неуместна. Той я помоли да изтрие записа. Г-ца Равало обеща да го направи, но тя вече е била публикувала видеото на собствения си канал в „You Tube“, откъдето е станало много популярно. Г-н Пулев уважава женските права и доброволно се яви на курс по темата за сексуалното посегателство преди изслушването, както препоръчаха от Боксовата комисия. Той има намерение да спази напълно изискванията на Комисията, за да може да върне боксовия си лиценз възможно най-бързо.  ", "date": "2019.05.18", "title": "Скандалната целувка"}
