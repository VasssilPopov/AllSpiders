{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385176-%D1%81%D0%B8%D0%BC%D0%B5%D0%BE%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D0%B2%D0%B5%D0%B4%D0%BA%D0%B8-%D0%B2-%D0%BD%D0%B5%D0%BC%D0%B8%D0%BB%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BA%D1%8A%D0%BC-%D0%B8%D1%80%D0%B0%D0%BD", "text": "Ако предупрежденията на ветераните от разузнавателната общност на САЩ отново бъдат игнорирани, както преди иракската война, този път последствията от такава срещу Иран ще бъдат още по–катастрофални „Разузнавачи от всички страни, обединявайте се!\" Това беше призивът на генерал Тодор Бояджиев след среща с бивши разведки от цял свят в Пловдив в годините след промените в България. Оказа се, че това е невъзможо, както той сам призна при представянето на последната си книга. Но ветераните от разузнавателната общност на САЩ напоследък се нуждаят от подкрепа на своите колеги по света. Те отдавна предупреждават с открити меморандуми американския президент, че нарастващата истерия по темата Иран, както и значителната антируска реторика в американските медии биха могли да активират въвличането на САЩ в гореща война. За едно от техните писма до президента подробно информира Епицентър.бг на 11 март 2018 г. През последните дни обаче, страници на техни членове в Туитър една след друга биват закривани. Така например авторът на книгата «Как помогнах да загубим битката за сърцата и умовете на иракчаните\", за лошото вземане на решения от цивилни и военни, което доведе до катастрофалната окупация и измислена демокрация и развитие в Ирак, Питър Ван Бюрен, си е позволил да влезе в спор с известни журналисти по политиката на правителството спрямо Иран. Загрижеността на Питър е, че „нашата страна може да се върне отново по същия път - вероятно с Иран, Сирия и други страни в региона на Близкия изток\". Впоследствие и без никакво сериозно разследване или шанс за опровержение на обвиненията, Питър бил спрян в Туитър заради \"тормоз, заплашване или внушаване на страх в тези журналисти\". Питър Ван Бюрен е с богат опит в областта на дипломацията и неведнъж е коментирал критично актуални събития, които биха могли да доведат до нова война в Източна Европа или Азия. Колегите му Даниел Мак Адамс, изпълнителен директор на Института Рон Пол за мир и просперитет и високоуважаван бивш служител на Конгреса, след опит да защити Питър, също се оказва с блокирана страница в Туитър. И Скот Хортън, редакционен директор на радио Antiwar.com, е бил спрян за използване на \"неподходящ език\" срещу известен журналист. В тази връзка ръководството на организацията на разузнавачите пише в писмо до Съвета на директорите в Twitter: „Ние, специалистите ветерани в разузнаването, считаме, че систематичното и/или институционализираното цензуриране на блогове и потребители на акаунти е основно грешен начин, освен ако не съществуват много явни и постоянни заплахи за насилие или друго престъпно поведение.\" Истинската причина за последните проблеми на бившите разведки очевидно е в последното им открито писмо до президента на САЩ от 01 август 2018 г. В него ветераните от разузнавателната общност на САЩ, бивши ръководители в специалните служби, старши анализатори от ЦРУ, експерти по Близкия Изток, експерти по антитероризъм, офицери от ВВС, офицери от мисии в Афганистан и Ирак, дипломати, сенатори и др., обръщат внимание, че ако предупрежденията им отново бъдат игнорирани, както преди иракската война, този път последствията от такава срещу Иран ще бъдат още по–катастрофални. Както отбелязахме в публикацията на „Епицентър\" и по повод меморандума им до президента от март 2018 г., предупрежденията на тази организация на разузнавачите не бива да се подценяват, защото досега винаги са внасяли голяма доза реализъм и най–вече– прогнозите им са се сбъдвали. Тогава те предупредиха, че споразумение по иранската ядрена програма, дори и да не е перфектно, е най–добрият отговор на проблема за евентуално разширяване на иранските амбиции и САЩ не бива да се оттеглят от него. Но стана обратното. „В нашите меморандуми до Вас господин Президент, в последната година и половина ние посочихме, че първо, подкрепата на международния тероризъм от Иран е далеч по–малка отколкото преди десетилетия и второ, че Вие сте били измамен от премиера Бенжамин Нетаняху относно Иран. Информациите на Нетаняху се базират на доклади на разузнаванията, които още преди много години бяха развенчани като лъжливи.\", пишат старите разузнавачи. „Интересното е, че Нетаняху изчака три седмици докато Вашият нов съветник по сигурността встъпи в длъжност, преди да представи своето шоу от диапозитиви на 30 април.\", отбелязват авторите и напомнят за свое писмо до президента от 07. май т.г., в което правят анализ на представената информация от израелския премиер, изготвена според тях по доказани фалшификации. „Доказателствата\" от т.н. „Ирански ядрен архив\", с които правителството на Буш още преди повече от едно десетилетие искаше да докаже съществуването на тайна иранска ядрена програма, са категорично фалшифицирани. „В нашия меморандум от 07 май ние заявихме, че можем да докажем, че истинските документи първоначално не бяха с произход от Иран, а от Израел. Освен това, тези документи никога не бяха признати нито от ЦРУ, нито от Международната агенция по ядрена енергия.\" По–нататък разузнавачите припомнят, че през 2008 г. Буш е Чейни в тясно взаимодействие с Израел са планирали нападение над Иран. Благодарение на общ доклад на американските тайни служби /NIE/ се е доказало, че от 2003 г. Иран не е работил повече по ядрена програма и този ключов документ е бил публикуван, с което е спряна задействаната вече военна машина. Военното разузнаване DIA и Службата на Държавния департамент са били едни от 13–те тайни служби, които са участвали в изготвянето на този експертен доклад. «Господин Президент, ние не знаем дали е изготвен нов експертен доклад за ядрени оръжия в Иран и ако има такъв, дали е толкова надежден, колкото този от 2007 г., който спомогна да се предотврати една ненужна война. Ние стоим зад нашите документи. Казано накратко, ако сте на мнение, че има надеждни доказателства за това, че Иран работи активно по оръжейна ядрена програма, тогава сме убедени, че Вие сте подведен. И ако въз основа на фалшива информация вземете решения по Иран, това ще има много по–лош неизбежен резултат, отколкото разгромния провал на Буш и Чейни.» Светът много пъти е бил на косъм от съдбоносни решения и събития. И всеки може да допринесе за предотвратяването им в името на оцеляването на човечеството. Дори само ако не ги премълчава. Дори когато ЕС се опитва да се противопостави на американските санкции. Дори когато отделен човек не изпълни заповед, както например руският офицер, отказал да натисне ядреното копче, убеден, че тревогата е грешна, или българският офицер, отказал да предаде заповедта на министъра на отбраната за извеждане на поделенията от гарнизоните във Варна и Русе срещу дебаркиращите Дунав руски войски. Другият аспект на тази история е в това, че изглежда навсякъде по света се утвърдиха елити, които са загърбили експертните потециали на страните си и както в САЩ, така и в Европа и в България, не се вслушват в оценките и предупрежденията им, ръководени повече от корпоративни и партийни съображения, а не от прагматизъм и отговорност за бъдещите поколения. Може би защото още не са разбрали настъпващата трансформация на световния ред и характера на нахлуващите промени.", "date": "2018.08.09", "title": "Симеон Николов: Американски разведки в немилост заради политиката към Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385177-%D1%82%D0%B8%D1%85%D0%BE%D0%BC%D0%B8%D1%80-%D0%B1%D0%B5%D0%B7%D0%BB%D0%BE%D0%B2-%D0%BB%D0%B0%D1%82%D0%B8%D1%84%D1%83%D0%BD%D0%B4%D0%B8%D1%81%D1%82%D0%B8-%D0%BA%D0%B0%D1%82%D0%BE-%D0%B1%D0%B5%D0%BD%D1%87%D0%B5%D0%B2-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F%D1%82-80-%D0%BE%D1%82-%D0%B5%D0%B2%D1%80%D0%BE%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%B2-%D0%B7%D0%B5%D0%BC%D0%B5%D0%B4%D0%B5%D0%BB%D0%B8%D0%B5%D1%82%D0%BE", "text": "Най-големият проблем са тези латифундисти, които са натрупали пари с престъпни схеми. Това обаче започва още с програма САПАРД. А днес именно тези семейства са гръбнакът на селското стопанство. Не мога да коментирам имало ли е сценарий как да се хванат Митьо Очите и Бенчо Бенчев. По-скоро това е късмет на акцията, която показа класическата схема как да се хванат авторитети и криминални фигури в престъпния свят. По-добра илюстрация отдавна е нямало, тя беше извършена като по учебник стана всичко. Това коментира в студиото на Нова ТВ експертът Тихомир Безлов. По думите му фактът, че консултант в охранителната фирма на Бенчев е бил Димитър Жельзков – Очите, защото ако се видят и другите консултанти може би ще попаднем също на интересни лица – бивши полицейски високопоставени служители, които са работили по Митьо Очите. Според Безлов най-интересното и което има сериозна проекция в обществото са т.н. зърнари – хора, които са концентрирани изключително големи финансови средства. Има едно преразпределение на земя – собственост, в селското стопанство. И какъв процент от евросубсидиите се разпределят през тези 100 семейства – те са около 80% от близо 2 млрд. евро, които ще бъдат разпределени тази година. Тази концентрация на ресурс няма как да се направи без политика. Концентрацията на земя се решава с политическо уравнение. Най-големият проблем са тези латифундисти, които са натрупали пари с престъпни схеми. Това обаче започва още с програма САПАРД. А днес именно тези семейства са гръбнакът на селското стопанство. Но ако се тръгне да се разбива този модел, ще се създаде сериозен проблем в системата, аргументира позицията си Тихомир Безлов.", "date": "2018.08.09", "title": "Тихомир Безлов: Латифундисти като Бенчев разпределят 80% от евросубсидиите в земеделието"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385178-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D1%81%D0%B5%D0%BB%D0%B0%D1%82%D0%B0-%D0%B2-%D0%BE%D0%B1%D1%89%D0%B8%D0%BD%D0%B0-%D0%BC%D0%B8%D0%BD%D0%B5%D1%80%D0%B0%D0%BB%D0%BD%D0%B8-%D0%B1%D0%B0%D0%BD%D0%B8", "text": "През 2017 година са категоризирани и прекатегоризирани 20 туристически обекта на територията на общината Налице е инвестиционен интерес към селата в община Минерални бани. Това става ясно от отчета за изпълнение на Програмата за развитие на туризма за 2017 г. През отчетния период са категоризирани и прекатегоризирани 20 туристически обекта на територията на общината. От тях 10 са нови обекти - 6 Места за настаняване и 4 Заведения за хранене и развлечения. Много значимо за развитието на Минерални бани като национален балнеолечебен курорт бе откриването на хотел „Божур\" през месец март на 2016 година. Хотелът е собственост на „ПРО\" ЕАД и работи по програмата на НОИ. От началото на 2018г., СБР „Айлин\" също бе одобрена и сключи договор за работа по програмата на НОИ. Две нови Къщи за гости – „Релакс\" в с. Сусам и „Настевата къща\" в с. Сираково са доказателство за това, че туризмът постепенно се превръща в приоритет не само за Минерални бани, а вече и за други населени места на територията на общината. Интереса на туристите към изградените вече екопътеки, предстоящото изграждане на нови екопътеки, чистият въздух, красивата природа, богатото ни културно наследство и близостта на лековитите минерални извори са предпоставки за привличане на инвестиционен интерес и към други села в общината като Ангел Войвода, Боян Ботево и Сърница.", "date": "2018.08.09", "title": "Инвестиционен интерес към селата в община Минерални бани"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/385169-%D0%B1%D0%B5%D1%80%D0%BD%D1%85%D0%B0%D1%80%D0%B4-%D0%BB%D0%B0%D0%B9%D1%81%D0%BC%D1%8E%D0%BB%D0%B5%D1%80-%D0%BC%D0%B0%D0%B3%D0%B8%D1%8F%D1%82%D0%B0,-%D0%BD%D0%B0%D1%80%D0%B5%D1%87%D0%B5%D0%BD%D0%B0-%D0%BC%D0%B0%D1%80%D0%B8%D0%BE%D0%BD%D0%B5%D1%82%D0%BD%D0%B0-%D0%BE%D0%BF%D0%B5%D1%80%D0%B0", "text": "Марионетната опера на Линдау, Германия, за първи път гостува в България. Поканата идва от фестивала „Моцартови празници“, чиято тематика в това XIV издание – в памет на наскоро напусналата ни прима Христина Ангелакова, артистичен директор, беше подчинена на марионетката – новият оперен герой.      И по-конкретно, предложение за тяхното участиедава оперната певица с над 50-годишна кариера,Снежинка Аврамова, една от основателките на Фестивала и до днес член на Организационния комитет, но иначе живееща в Германия.     Тя също е на мнение, че куклената идея е добре да се развие за цвят в програмата. Дори вижда как след няколко години биха могли да направят паралелно и фестивал на марионетни опери от цял свят.     Спектаклите бяха в читалище „Заря 1895” на град Правец по два – на операта „Вълшебната флейта“ и балета „Лебедово езеро“. В сайта немските гости   вече има информация за гостуването им в България „Juli 2018: Gastspiel in Bulgarien“.     Lindauer Marionetten oper е създадена през 2000 година от Бернхард Лайсмюлер и вече имат около 450 кукли, в репертоара им влизат 8 опери („Травиата“, „Кармен“, „Хензел и Гретел“, „Севилският бръснар“…), две оперети и балет. Заглавията са постоянни в програмата им, а ако някоеот произведениятаес по-дълга пауза, го възстановяват.       - Когато замисляхте Вашата марионетна опера, кое беше водещо:музиката или куклите? - Традицията е стара. Марионетният театър в Италия първоначално е бил за възрастни. В Милано имаме колеги, които сега притежават правата от самия Джузепе Верди за изпълнение на негови опери. Стара традиция към която се обърнахме, и наистина започнахме първо с опери.     След 10 години имахме смелостта да пробваме балетен спектакъл с нашата хореографка Jutta Mähr. Разбира се, искахме голям класически балет и съответно изборът падна върху „Лебедово езеро“. Тази продукция беше най-сложна в осъществяването. Имаме около 100 фигури, за да разказваме историясамо върху музика, без текст. Подготовката: правенето на куклите, на реквизита, цялостното оборудване, след това шест месеца репетиции, ни отнедве години и половина. Аз по-рано съм бил балетист, затова желанието ми беше голямо най-после да направим и една балетна постановка.     - Използвате случайни записи или специално изпълнени?  - Използваме записи, които са на пазара и не са правени специално за нас. Търсили сме записите да са добри в текстово отношение, да пасват към куклите по настроение. При „Лебедово езеро“ беше подобен проблем, трябваше да търсим записи, които отговарят на определено темпо, което куклите могат да направят.      - Доста трудно сте създали публиката си.Ако в началото сте играли пред околодесетина души, сега Ви знаят и гледат 130-150 000, а имате и общество около Вас „Приятели на театъра“. Разкажете как преобърнахте публиката, за да излезе от класическите си интереси и да започне да възприема, а и да стане последовател на нещо съвсем ново?     - В главата на хората марионетката обикновено е свързана с деца. 2-3 години ни трябваха да възпитаме своята публика и да се преборим, че нашите спектакли не са за деца. И не се възприемат от децата. Предлагаме те да влизат в публиката от 8 години нагоре. Смятаме че въздейства възпитателно, когато децата бъдат въведени в този медиум – класическа музика и музикален театър.     - Как успяват e  толкова малко хора да се справят e  с толкова много кукли, които ръководите? - Магия. 10 души са кукловодите. Обикновено играят между 5 и 8 души. „Лебедово езеро“ за 6 души. Сценографията, смените на картините, правят само те. Това може да функционира единствено когато всеки знае къде, кога точно да направи всяко движение. В концепцията която развиват, когато на сцената са много кукли, трябва да се намерят решения как да бъдат осъществени определени намерения. Един кукловод е в състояние да обслужва до 6 кукли. Като балетната редицавъв второ действие, която е пример. - Как избирате кой коя кукла да води? - Естествено, няма значение дали е мъж или жена. Според способностите на съответния кукловод му се намират и куклите. - А 3 D  ли използвате, за да може тези малки кукли да ги виждаме като големи? - Не. Куклите са оригинал. Няма никакви допълнителни помощи. Няма 3D, просто защото съотношението между тях и цялата сцена е изчислено пропорционално и се получава това въздействие. Ако застане един нормален човек до куклата на сцената, тя ще изглежда много по-малка. - А колко е трудно да пътувате по турнета?  - В Линдау имаме стационарна сцена. Тя си стои там. Тази сцена, която тук (в България) ползваме е само за пътуване. Ако трябва да опиша практически, имаме условия да си подредим нещата, готови сандъци. Имаме технология на товарене на багажа – знаем къде, какво, кога, как, като се изпрати определен тип или големина камион, има технология на товаренето на реквизита, цялата сцена също – всичко е разглобено. Предварително проверяваме къде може да бъде направено представлението и там си построяваме сцената. - Поддържате ли контакти с други подобни на Вашия куклени театри, които също правят опера? - Имам колеги, с които с удоволствие контактуваме, имаме и колеги, с които никога нямаме контакт. Ние се наблюдаваме и гледаме кой какво прави. Техниката и този кръст (на който са поставени куклите) е различен при всеки театър. Не може да се сравнява с други театри. Има немска поговорка: Да сравняваш ябълки с круши.     - Какво е следващото Ви заглавие? - Тайна.   - Е, поне опера или балет? - Запланувана е нова опера, но самите кукловоди не знаят още коя е. И никой няма да разбере скоро. В момента има първи проекти на костюми и дискусия. Костюмите са предимно класически, защото самите кукли решихме да останат в класическия стил.", "date": "2018.08.09", "title": "Бернхард Лайсмюлер: Магията, наречена марионетна опера"}
{"url": "http://www.classa.bg/%D1%81%D0%B2%D1%8F%D1%82/item/385170-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B1%D0%BE%D1%80%D1%81%D0%BE%D0%B2-%D1%80%D0%B5%D0%B3%D1%83%D0%BB%D0%B0%D1%82%D0%BE%D1%80-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BC%D1%8A%D1%81%D0%BA", "text": "Регулаторните органи на САЩ започват проверка на използването на Twitter от Илон Мъск, след като във вторник той съобщи в социалната мрежа, че възнамерява да свали Tesla Inc. от борсата, пише Wall Street Journal. Проверката е поредният обрат в онова, което може да се окаже най-голямото изкупуване в историята. Комисията по ценните книжа и фондовите борси (SEC) е попитала компанията дали съобщението на главния изпълнителен директор е базирано на реални факти и защо е било направено чрез социални медии, а не чрез официално подаване на документи, пише вестникът в сряда, цитирайки неидентифицирани източници, запознати с въпроса. Джудит Бърнс, говорител на SEC, отказа да коментира темата пред Bloomberg. Tesla също отказва коментар. SEC постанови, че компаниите могат да използват социалните медии, за да оповестят материална и потенциално важна за пазарите информация. SEC обикновено дава възможност на компаниите да разпространяват новини чрез социални медии, стига те да са казали на акционерите, че могат да използват тези канали в допълнение към регулаторните заявления. Tesla информира инвеститорите през ноември 2013 г. да последват Twitter акаунта на Мъск за „допълнителна информация\" за компанията. Но специализирани във финансовата сфера адвокати предупредиха, че Мъск може да се окаже в затруднение, ако част от изявлението, публикувано във вторник, е \"невярно\". „Да го направи, ако не е обезпечил финансирането абсолютно, и е готов да направи оферта, това може да е пазарна манипулация\", казва Кийт Хигинс, партньор в кантората Ropes & Gray, който преди това е ръководил корпоративното звено на SEC. „Той може да се окаже в сериозна беда, ако се окаже, че това не е било вярно\". Tesla не е разкрила засега никакви източници на финансиране на сделката и никой не заяви публично досега, че подкрепя плана. В сряда, по-малко от 24 часа след първоначалните туитове на Мъск, членове на Борда на директорите съобщиха, че са били информирани за плана му през миналата седмица - повдигайки съвсем различен набор от въпроси за това дали са били нарушени правилата на SEC. От компаниите се изисква да попълнят формуляр на SEC, известен като 8-K, за да уведомят акционерите за важни събития. За най-важните въпроси корпорациите имат четири работни дни, в които да пуснат уведомление. Макар че има много примери за налагане на глоба на компании, които не са спазили крайния срок, не е ясно дали уведомлението на Борда за плана на Мъск е трябвало да подлежи на подобно изискване.", "date": "2018.08.09", "title": "Американският борсов регулатор започва проверка на Мъск"}
{"url": "http://www.classa.bg/%D1%81%D0%B2%D1%8F%D1%82/item/385171-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B2%D0%BE%D0%B4%D0%B8-%D0%B4%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8", "text": "„Свиващата се икономика на Венецуела е резултат от централизацията на икономиката и държавната регулация на цените. Липсата на демокрация води до катастрофи. Не можем да говорим за силна икономика без наличие на демокрация“. Тези тези разви журналистът Момчил Инджов в предаването „Светът е бизнес“ на   с водещ Николай Кръстев. „Централизацията на икономиката не е нещо нормално. Хората не са стимулирани да произвеждат стоки. Инвеститорите се изтеглиха от страната и много търговци прекъснаха отношенията си с Венецуела“, поясни Инджов. Той коментира още, че държавният контрол върху цените се оказва решаващ за напускането на инвеститорите и търговците. Инджов поясни, че поставянето на конкретни цени на продуктите лишава търговците от възможността да продават за сумите, за които искат да го правят и съответно да получат търсената от тях печалба. Според госта „социализмът на XXI век“, чието начало е поставено от предишния президент на страната Уго Чавес, и който в момента настоящият президент Николас Мадуро се опитва да продължи, е спорен като понятие и не е ясно доколко е такъв. \"Именно това политическо управление се оказва решаващо за изоставането на страната, която допреди 17 години беше една от най-силно икономически развитите в района. Най-вредното нещо за една държава е едноличната власт, а във Венецуела тя е точно такава“. Журналистът посочи, че ако наистина има недоволства срещу сегашното управление, то последващ военен преврат ще се окаже логичен. „Военен преврат е оправдан в голяма степен. Режимът на Мадуро не приема народния вот. Жителите на страната дават по-голямата си подкрепа именно за опозицията. Превратът е донякъде очакван. Всяко действие ражда противодействие“.", "date": "2018.08.09", "title": "Липсата на демокрация води до катастрофи"}
{"url": "http://www.classa.bg/%D1%81%D0%B2%D1%8F%D1%82/item/385172-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B0%D0%BA%D1%83%D0%BB%D1%82%D0%B5%D1%82-%D1%89%D0%B5-%D0%BE%D0%B1%D1%83%D1%87%D0%B0%D0%B2%D0%B0-%D0%B1%D1%8A%D0%B4%D0%B5%D1%89%D0%B8-%D0%BB%D0%B5%D0%BA%D0%B0%D1%80%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "В Германия да станеш студент по медицина е трудно: за всяко място се борят поне шестима кандидати. Отскоро обаче чуждестранни университети - например от България - сами идват при студентите. Ето за какво става дума. Deutschland Medizin Studium Studenten Anatomie-Hörsaal (picture-alliance/dpa/W. Grubitzsch) В Германия шанс да следват медицина имат само най-добрите - само кандидатите с отличен бал. Ето защо много млади германци избират да следват медицина в чужбина. Но напоследък се наблюдава и друга тенденция: чуждестранните университети отварят свои филиали в Германия, посочва в своя публикация по темата „Франкфуртер Алгемайне Цайтунг\". Един от чуждестранните ВУЗ-ове, оказва се, е Медицинският университет в София. Университетската болница в София не прави приятно впечатление, пише изданието в началото на статията и уточнява, че \"мазилката по стените капе, на тавана зее огромна дупка, а пред входа стои забравена инвалидна количка\". Мястото не е приветливо нито за пациентите, нито за учащите. Отначало новината, че Медицинският университет в София смята да отвори филиал в Германия, и то в град Кьолн, \"в нова, ремонтирана сграда\" звучала обнадеждаващо, посочва по-нататък изданието. Само че оттам нататък проектът замрял. „Повече от една година сградата в Кьолн – с 18 аули, една лаборатория и столова – стои празна\", пише изданието и сочи, че причината е в българската бюрокрация: „Все още чакаме официалното разрешение на българското правителство\", споделя пред ФАЦ отговарящият за кампуса Хендрик Лол. Той е собственик на посредническата агенция „Щудимед\", която предлага на кандидат-студенти помощ при намирането на подходящ чуждестранен университет по медицина и при подготовката на необходимите документи. Услугите на фирмата не са никак евтини, посочва още изданието. От желаещите да учат медицина в София, Варна или Пловдив тя прибира по 8000 евро. На уебстраницата си в интернет фирма \"Щудимед\" се хвали, че помогнала на повече от 550 германци да получат място в български университети. Ако Медицинският университет в София отвори свой филиал в Кьолн, фирмата ще може да взема от заинтересованите кандидат-студенти годишна такса до към 14 000 евро. А кандидати не липсват, посочва изданието. Само че засега от Медицинския университет в София все още няма отговор на запитването на фирмата дали са съгласни с тези планове. На официалната уебстраница на софийския ВУЗ се казва, че нямат сключени договори с фирми посредници, четем още в изданието.     Засега не може да се каже със сигурност кога плановете за филиал на Софийския медицински университет в Кьолн ще се осъществят. Филиалите на много други чуждестранни заведения обаче, сред които австрийският частен университет Парацелз, вече са отворили врати. Седалището на австрийския ВУЗ е в град Залцбург, но студентите по медицина могат да изберат да посещават германския кампус на територията на болницата в Нюрнберг. „Като ползват болничен терен, организаторите са решили един проблем, с който при откриването на свой филиал в Кьолн Медицинският университет в София също може да се сблъска,\" посочва по-нататък ФАЦ. Да се намери болница, където студентите по медицина да практикуват, не е лесна работа. Други чуждестранни заведения с филиали в Германия задължават своите студенти да прекарат първите две до три години от следването си в университета-майка, пише ФАЦ. Понякога чуждестранните университети работят съвместно с германски партньори. Семестриалните такси в подобни учебни заведения могат да достигнати няколко хиляди евро, четем в публикацията. В \"Асклепиос Кампус Хамбург\", който е съвместен проект на унгарския университет Семелвайс и германския концерн „Асклепиос\", по медицина плащат по 7800 евро на семестър, пише ФАЦ.", "date": "2018.08.09", "title": "Български факултет ще обучава бъдещи лекари в Германия?"}
{"url": "http://www.classa.bg/%D1%81%D0%B2%D1%8F%D1%82/item/385173-%D0%BD%D0%BE%D0%B2%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%B7%D0%B0-tesla-%D1%81%D0%B1%D0%BE%D0%B3%D0%BE%D0%BC,-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82", "text": "Последната голяма идея на Илон Мъск е доста смела дори по неговите стандарти: той иска да свали Tesla от търговията на публични борси. Предприемачът зашемети инвеститорите, когато във вторник публикува туит с информацията, че вече е осигурил финансиране за подобно начинание. В същото време с писмо до служителите на Tesla Мъск ги информира за идеята си като посочва, че по този начин от автомобилната компания ще бъде премахнато \"огромното натоварване\", което идва от очакванията на Уолстрийт. По думите му Tesla е оценена на 420 долара за акция. При тази стойност на акциите, за да бъде превърната от публично търгувана в частна компания ще са нужни 71 милиарда долара. В писмото си до служителите изпълнителният директор Мъск определя тази трансформация като \"големия път напред\". \"Като публично търгувана компания ние ставаме свидетели на диви промени в цената на акциите ни, а това може да е много разсейващо за всеки, който работи в Tesla, тъй като всеки служител е и акционер\", пише той. По думите му гоненето на финансови резултати всяко тримесечие пречи на компанията да се фокусира върху дългосрочни цели. За финал, Мъск посочва, че според него това акциите на Tesla да се търгуват публично \"означава, че се появяват голям брой хора, които имат подбуди да нападат компанията\". Мъск и преди се е оплаквал от играчите на борсата, които се опитват да печелят всеки път, в който стойността на акциите на Tesla спадне. Трудна задача Според Wired превръщането на Tesla в частна компания няма да е толкова лесно. Мъск първо ще трябва да преговаря с борда на директорите за предложената оферта. След това решението ще трябва да мине през гласуване на акционерите, при което подкрепата за идеята ще трябва да е над 51 процента. Am considering taking Tesla private at $420. Funding secured. Едно е ясно – отнякъде трябва да дойдат необходимите над 70 милиарда долара. Мъск твърди, че вече е осигурил финансиране. И дано е така. В противен случай той и компанията ще бъдат застрашени от обвинения в опит за манипулиране на пазара, а това може да доведе до съдебен иск за милиарди. Първоначално Tesla отказаха да коментират туита на Мъск, въпреки че той се зае да разяснява плана си в разговори с потребители в Twitter. Там обяснява, че се надява всички инвеститори да продължат да работят с компанията, дори тя да слезе от борсата. Мъск се зарича да запази своя дял в Tesla както досега – 20 процента, и да подсигури \"просперитета на акционерите при всеки възможен сценарий\". В момента предприемачът е най-големият акционер в Tesla. След него се нареждат компаниите T.Rowe Price (9%) и Fidelity (8%). На четвърто място е компанията за финансов мениджмънт Baillie Gifford, която държи почти 8 процента. Наскоро от там призоваха изпълнителният директор да се фокусира по-малко върху писането в Twitter и повече върху управлението на бизнеса. Шансовете Мъск да превърне Tesla от публично търгувана в непублична компания е едно към три, коментира в своя сайт Джийн Манстър, анализатор в компанията Loup Ventures. Според него в идеята всъщност има някакъв смисъл. Анализаторът е на мнение, че Мъск не иска да управлява публично търгувана компания. Мисията, която предприемачът е отредил на Tesla, е да ускори процеса по възприемане на използването на възобновяема енергия по света. Тази мисия е мащабна и дългосрочна, а това пречи да се задоволят очакванията на инвеститорите за финансовите резултати от всяко тримесечие. Хитър ход за повишаване на цената на акциите? Въпреки всичко съобщението се оказа хитър ход – туитът на предприемача доведе до скок с почти 9 процента на стойността на акциите на Tesla, а в крайна сметка тя нарасна с общо 11 процента във вторник (379 долара за акция). Акциите вече бяха поскъпнали по-рано същия ден след като Financial Times съобщи, че Фондът за публични инвестиции на Саудитска Арабия е придобил значителен дял от компанията. Според изданието близкоизточната държава вече държи между 3 и 5 процента от акциите на Tesla на стойност до 2,9 милиарда долара. Ако тази информация е вярна, това ще означава, че Саудитска Арабия вече е сред най-големите инвеститори в автомобилната компания. Преди туитът на Мъск компанията вече се оценяваше на 68 милиарда, което е повече както от Ford, така и от General Motors, въпреки че и двете компании са по-големи и по-печеливши. Всъщност Tesla е била на печалба в само две от тримесечията, откакто стана публично търгувана компания през 2010-а. Мъск вече се зарече, че компанията ще започне да носи печалби през втората половина на тази година. Но дори туитът да е бил споделен с цел поскъпване на акциите, това може би не е в нарушение на някакви регламенти. Комисията по ценните книжа и борсите на САЩ още през 2013-а посочи, че компаниите могат да използват социални мрежи, за да обявяват важна информация. Изискването обаче е да се съобразяват със съществуващите регулации и \"инвеститорите да бъдат предупредени за това кои социални мрежи ще бъдат използвани\" за разпространение на такава информация. До позицията на регулатора се стигна след като изпълнителният директор на Netflix използва Facebook пост, за да поздрави свой колега за рекордна гледаемост на стрийминг услугата. Това доведе до поскъпване на акциите на компанията. Още същата година Tesla обяви, че инвеститорите, които искат да са в крак със случващото се в компанията, трябва да следват личния Twitter акаунт на Мъск.  Информацията там понякога може да е стряскаща за играчите на борсата – като например имейл, туитнат от предприемача, в който се посочва, че Tesla ще трябва да обяви банкрут. Важна обаче беше датата на пускането му – 1 април. — Elon Musk (@elonmusk)     ", "date": "2018.08.09", "title": "Новият план на Илон Мъск за Tesla: Сбогом, Уолстрийт!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385174-%D1%81%D1%80%D0%B5%D0%B4%D0%BD%D0%B8%D1%8F%D1%82-%D0%BE%D1%81%D0%B8%D0%B3%D1%83%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D1%85%D0%BE%D0%B4-%D1%81%D1%82%D0%B8%D0%B3%D0%BD%D0%B0-875-%D0%BB%D0%B5%D0%B2%D0%B0", "text": "Националният осигурителен институт обявява, че размерът на средния осигурителен доход за страната за месец юни 2018 г. е 875 лв. Средномесечният осигурителен доход за страната за периода от 01.07.2017 г. до 30.06.2018 г. е 855,83 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2018 г., съгласно чл. 70, ал. 2 от Кодекса за социално осигуряване.", "date": "2018.08.09", "title": "Средният осигурителен доход стигна 875 лева"}
{"url": "http://www.classa.bg/%D1%81%D0%B2%D1%8F%D1%82/item/385175-%D0%BB%D0%B5%D0%BE%D0%BD%D0%B8%D0%B4-%D0%B8%D0%B2%D0%B0%D1%88%D0%BE%D0%B2-%D1%83-%D1%82%D1%83%D1%80%D1%81%D0%BA%D0%B8%D1%8F-%D0%B5%D0%BB%D0%B8%D1%82-%D0%B7%D1%80%D0%B5%D0%B5-%D1%83%D1%81%D0%B5%D1%89%D0%B0%D0%BD%D0%B5%D1%82%D0%BE,-%D1%87%D0%B5-%D1%81%D0%B0%D1%89-%D1%81%D0%B0-%D0%B3%D0%B8-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B8-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81", "text": "На фона на охлаждащите се отношения със САШ, срещата на високо равнище на БРИКС позволи на Анкара да демонстрира, че залага на алтернативните центрове на сила. Ердоган ще разиграва тази карта и през септември, по време на планираното му официално посещение в Германия. Както пише германският вестник „Билд”, позоваващ се на източници в правителствата на двете страни, турският лидер ще се опита да оживи диалога с водещите европейски партньори на САЩ. Докъде може да достигне Ердоган в спора със САЩ, какво място дава Анкара на Москва в тази игра? Трябва да се отнасяме спокойно към маневрите на Турция. И да разясняваме непублично с Ердоган същността на БРИКС. Трябва да разберем, че днес има от една страна цивилизован свят, а от друга антицивилизационен. Антицивилизацонният свят е Западът. Там господства финансовият капитал. И всичко, което се случва на Запада по отношение на икономиката и политиката, е насочено срещу другите цивилизации. От тази гледна точка БРИКС се формира като коалиция. А в последствие като съюза на антизападната цивилизация.. В обединението има пълноценни цивилизации като Китай и Индия. Има я и Русия като основа на евразийската цивилизация. ЮАР е бъдещето на африканската цивилизация. Бразилия е основа на бъдещата латиноамериканска цивилизация. И днес остро се е изправил въпросът защо в групата на БРИКС няма представител на ислямската цивилизация? Има два кандидата за това място: лидерът на сунитския свят Турция и лидерът на Шиитския свят Иран. Но за да може Турция да влезе в коалицията на антизападните цивилизации, то тя трябва да излезе от западния свят. Ердоган и Турция като цяло в много отношения са противници на Европа и САЩ. Но все още Анкара не се е определила докрай. Тя е член на западната общност, член на агресивния военен блок на НАТО. И действията на Ердоган - да остане в НАТО или да се присъедини към групата БРИКС, все още са търсене на собствения си път. Вярвам, че в бъдеще Турция ще напусне Запада, без да наруши връзките с него. Тя ще остане търговски и икономически партньор на Запада. Може би на места дори и партньор в областта на сигурността. Но тя ще трябва да напусне НАТО, ако наистина иска да намери своето място в друга цивилизационна структура. Ето защо повтарям: действията на Анкара трябва да се третират спокойно. Да се обяснява на Ердоган и на турския елит, че има перспектива. Но и че трябва да изберат. След като не са в Запада, а той не ги пуска в своята цивилизационна структура Европейски съюз, то те трябва да излязат от Северноатлантическия алианс. Заради това, че в БРИКС се формира паралелно и система на колективна сигурност. Политическите въпроси за сигурността вече се съгласуват. Така че нека турците мислят. Не си струва да им се отказва членството в БРИКС. И аз вярвам, че през следващите няколко години както Иран, така и Египет ще се заинтересуват от присъединяването към организацията. Освен това трябва да знаем, че Турция, влизайки в групата, не е толкова самостоятелен играч, колкото представител на целия сунитски свят. Оказва се, че основният въпрос е присъствието на Турция в НАТО. Междувременно Вашингтон се интересува от Анкара като партньор за сигурността в Близкия изток. Ще си позволят ли американците да загубят такъв съюзник? Турция постепенно осъзнава, че при всичките си години в НАТО на южния му фланг, тя играе ролята на ударна сила срещу СССР, а след това срещу ОНД. И таи провокативна и агресивна роля не е донесла на турците. Турските елити започват да имат чувството, че САЩ ги използват за своите собствени интереси. По-специално, за унищожаването на Съветския съюз. И освен това европейците не допускат турците като партньори. И отново им се придават подчинена роля. От една страна те трябва да попиват миграционните потоци от Азия и Африка. От друга страна те трябва да са таран овен срещу Русия. По-специално, днес Анкара силно натиска по Крим, подкрепяйки кримско-татарските лидери, които се противопоставят на Москва. Когато това антизападно усещане в Анкара най-накрая се оформи, ще започне постепенното оттегляне на Турция от НАТО. Това е мекият вариант. Но не изключвам и остро. Например, че в някакъв момент Анкара радикално ще каже, че от утре вече не е член на блока. Вярно е, че Турция ще се нуждае от гаранции за сигурността преди всичко от САЩ. И тук е необходимо да погледнем, какви гаранции може да дадат Русия, Китай и Иран? И тогава процесът на присъединяване на Турция към групата на страните БРИКС може да е различен: едновременно тя ще заяви, че Турция повече не е член на НАТО, а става кандидат-член на БРИКС. В този случай ще бъдат ли преодолени дълбоките разногласия между Москва и Анкара? Във всеки случай историческите противоречия между нашите държави ще останат. По-специално по Крим. В края на краищата някога полуостровът е управляван съвместно от Русия и Османската империя. Никъде няма да си отиде и пантюркизмът, в чийто рамки пространството „Туран“ северно от Иран и от Кавказ до Саян се разглежда от турците като прародината на „туранските“ народности. Към която се причисляват и всички етноси от урало-алтайското езиково семейство. Доматите не трябва да бъдат поставени като основа на сътрудничеството при влизането на Турция в БРИКС, в триъгълника Москва-Анкара-Техеран и в двустранните отношения. Трябва да се решават и въпросите, които пречат на нашето културно и цивилизационно сближаване.", "date": "2018.08.09", "title": "Леонид Ивашов: У турския елит зрее усещането, че САЩ са ги използвали в собствен интерес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385165-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%B7%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%BE-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%BE-%D0%B4%D1%83%D0%BF%D0%B5", "text": "В Бразилия стартира ежегодният конкурс за най-красиви дупета \"Мис Бум-бум 2018\". В Сао Пауло пристигнаха момичета от цялата страна. От 27-те участнички във финала ще достигнат само 15 от тях.  \r\n   \r\n   Съществуват различни критерии за участие в конкурса. Например, обемът на бедрата не трябва да надвишава 107 сантиметра. \r\n   \r\n    И, разбира се, момичетата не трябва да прибягват до услугите на пластичните хирурзи. \r\n   \r\n    Победителката в конкурса ще може да работи като модел след това.  \r\n   \r\n   В една от атракциите, свързани с конкурса, красавиците излязоха по улиците на Сао Пауло и шашардисаха приятно случайните минувачи с неустоимите си форми. \r\n      ", "date": "2018.08.09", "title": "Конкурса за най-красиво бразилско дупе"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385166-%D0%BF%D0%BE%D1%8F%D0%B2%D0%B8%D1%85%D0%B0-%D1%81%D0%B5-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D1%81%D0%BF%D1%80%D1%8F%D0%BC%D0%BE-%D1%80%D1%83%D1%81%D0%B8%D1%8F", "text": "Новият пакет от санкции се състои от две части, съобщава телевизионният канал NBC News, позовавайки се на източник в американската администрация. Първият етап, който влиза в сила на 22 август предвижда пълна забрана за износ за Русия на електронни устройства и компоненти с двойно предназначение. Преди санкциите, всеки конкретен случай бе разглеждан за разрешение за износ. Каналът отбелязва, че този пакет може да няма значително въздействие, тъй като до голяма степен ще дублира вече съществуващите ограничителни мерки. Вторият пакет от санкциите ще влезе в сила след три месеца при положение, че Русия не даде гаранции за в бъдеще да не използва химически оръжия, както и да се съгласи на инспекции на място от страна на ООН. По-рано Съединените щати заявиха, че налагат нови санкции на Русия, тъй като обвиняват правителството в Москва, че е използвало \"смъртоносен\" нервно-паралитичен агент при опита за убийство във Великобритания.", "date": "2018.08.09", "title": "Появиха се подробности за новите санкции на САЩ спрямо Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385167-%D0%B0%D0%B7%D0%B8%D1%81-%D1%81-%D0%BD%D0%BE%D0%B2-%D0%BC%D1%8A%D0%B6-%D0%B4%D0%BE-%D1%81%D0%B5%D0%B1%D0%B5-%D1%81%D0%B8-%D1%81%D0%BD%D0%B8%D0%BC%D0%BA%D0%B0", "text": "Двамата отдъхват на морето и изглеждат доста близки. Кралят на фолка отдавна не е разкривал дали има ново гадже. Той се опари от някои от бившите си половинки, които го изоставиха и дори го завлякоха с пари, пише в. \"България днес\".", "date": "2018.08.09", "title": "Азис с нов мъж до себе си? (снимка)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385168-%D0%BD%D0%B8%D0%BD%D0%BE%D0%B2%D0%B0-%D0%BF%D0%B8%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D0%B9-%D0%B2%D0%B4%D0%B8%D0%B3%D0%BD%D0%B0-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5", "text": "Липсата на реакция на министър-председателя след скандално изказване на Зоран Заев ядоса БСП Корнелия Нинова реагира остро на изказването на македонския премиер Зоран Заев, че Илинденското въстание е македонско, а българите, които искали да го честват, можело да се присъединят. Припомняме, че в телевизионно интервю, веднага след завръщането си от Благоевград, където заедно с Бойко Борисов отбелязаха 115 г. от Илинденско-Преображенското въстание, Заев изрече скандалното „Илинденското въстание е македонско и ако някой гражданин от България иска, нека да го чества\". „Личното ми приятелство с г-н Заев, общите идеи и съвместната работа между БСП и СДСМ, общото бъдеще на двете страни като част от Европейския съюз и НАТО са много важни и ние държим на тях, но историческата истина е една и не може да бъде пренебрегвана и преиначавана. С цялото разбиране за сложната вътрешнополитическа ситуация в Република Македония, предстоящия референдум и деликатните баланси, нека те не се решават за сметка на България и да не се поставят на изпитание крехките основи на добросъседството, градени с труд и надежда през последната година\", написа лидерът на БСП в социалните мрежи. Нинова атакува и премиера Борисов, че вече няколко дни не реагира на изказването от макдеонския си колега. Тя се възмути, че Борисов продължава да мълчи по темата. Призовавам премиера Борисов да се откаже от политиката на мълчаливо съгласие с такива изявления, защото по-късно това може да се върне като бумеранг срещу България, настоя социалистката. Бившият народен представител Велизар Енчев също се възмути от мълчанието по скандалната заявка. „Нямам илюзията, че българското МВнР незабавно ще реагира и ще привика македонския посланик в София, за да протестира поне срещу изявлението на Зоран Заев. Но се надявам, че управляващите ни най-после ще прогледнат за една горчива истина: С написания на крак договор за приятелство с Република Македония на 1 август м.г. България направи щедър жест към македонистите в Скопие, без никакви гаранции, че те ще прекратят присвояването на българската история. Ако след изявлението на Заев не отговорим на Скопие по дипломатическите канали и отново си замълчим (както унизително сме мълчали стотици пъти в последните сто години), след влизането на Македония в НАТО ще получим нова порция исторически претенции\", предупреждава през фейсбук Енчев. Вчера следобед външният министър Екатерина Захариева все пак коментира казуса пред „Фокус\". Тя обаче така и не каза каква е позицията на МВнР и ще иска ли страната обяснение или извинение от Заев. „Госпожо Нинова, бъдете спокойна, правителството се грижи за опазването на националните ни интереси. Благодарение на нашата работа Р. Македония ще стане член на НАТО и ще започне преговори с ЕС, а българското знаме може спокойно да се вее в Скопие, докато звучи българският химн, както се случи на фестивала One Love\", заявява Захариева. Припомняме, че според споразумението между България и Македония от м.г. двете страни създават съвместна мултидисциплинарна експертна комисия на паритетен принцип по исторически и образователни въпроси. Целта й е да „допринесе за обективното, основаващо се на автентични и основани на доказателства исторически извори за научно тълкуване на историческите събития\". Досега обаче конкретни резултати от дейността й няма.", "date": "2018.08.09", "title": "Нинова пита Борисов кой вдигна Илинденското въстание"}
{"url": "http://www.classa.bg/%D1%81%D0%B2%D1%8F%D1%82/item/385159-%D1%85%D0%B0%D1%88%D0%B8%D0%BC-%D1%82%D0%B0%D1%87%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BF%D0%BE%D0%B4%D1%8F%D0%BB%D0%B1%D0%B0-%D0%BD%D0%B0-%D0%BA%D0%BE%D1%81%D0%BE%D0%B2%D0%BE,-%D0%BD%D0%B8%D1%82%D0%BE-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F-%D0%B7%D0%B0-%D1%81%D1%8A%D1%80%D0%B1%D0%B8%D1%82%D0%B5", "text": "С корекция на границите се има предвид единствено Прешевската долина да премине към Косово, заяви президентът Президентът на Косово Хашим Тачи в сряда повтори, че няма да има подялба на Косово, добавяйки че няма да има и автономия за косовските сърби, предава Радио „Свободна Европа\" в македонската си редакция. „С корекция на границите се има предвид единствено Прешевската долина да премине към Косово, но няма да има подялба на страната, нито пък автономия за сърбите\", заяви Тачи. Той изтъкна, че е напълно ангажиран с постигането на окончателен мирен договор със Сърбия, а корекцията на границата той иска, откакто представителите на албанците в южна Сърбия са го помолили, „като единствена възможност да се легитимират техните искания\", поясни косовският президент. Премиерът на страната Рамуш Харадинай също заяви, че границите на Косово не трябва да се променят.", "date": "2018.08.09", "title": "Хашим Тачи: Няма да има подялба на Косово, нито автономия за сърбите"}
{"url": "http://www.classa.bg/%D1%81%D0%B2%D1%8F%D1%82/item/385160-us-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D0%B0%D1%89-%D1%81%D0%B0-%D0%BD%D0%B0%D0%B4%D0%B5%D0%B6%D0%B4%D0%BD%D0%BE-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%81%D1%83%D0%BF%D0%B5%D1%80-%D0%BE%D1%80%D1%8A%D0%B6%D0%B8%D1%8F", "text": "Руснаците не знаят къде се намират нашите подводници, а те са в състояние да унищожат тяхната страна, ако решим да тръгнем по този път, посочва началникът на Стратегическото командване на въоръжените сили на САЩ Съединените щати са надеждно защитени от всякакви ядрени оръжия, включително и от руските, заяви началникът на Стратегическото командване на въоръжените сили на САЩ генерал Джон Хайтън, цитиран от световните агенции. \"Всички тези ядрени възможности, за които говори Русия - ядрени хиперзвукови ракети, ядрени торпеда, ядрени крилати ракети и така нататък... Знаете ли какво? Вие, както и преди, не може да откриете стратегическите ни подводници, вие не можете да премахнете около 400 ракетни пускови площадки по цялата територия на САЩ, вие нищо не можете да им направите на тях. Ето защо нашата възпираща способност не подлежи на съмнение. Ние можем да доминираме и да отговорим на всякаква атака, независимо откъде идва тя\". Това заяви генерал Хайтън на конференция за военно-космическата отбрана по повод шумната пропагандна кампания около обявените от руския президент Путин нови ядрени оръжия. По-рано, по време на слушания в комитета по въоръжените сили в Конгреса на САЩ генерал Хайтън заяви: \"Ние сме подготвени да отговорим на наличните заплахи и никой не не трябва да се съмнява в това\". По думите му, освен масирана атака срещу САЩ, Русия не е в състояние да направи нищо, на което Вашингтон не би могъл да отговори. \"Между другото, те (Русия, бел. ред.) не знаят къде се намират нашите подводници, а те са в състояние да унищожат тяхната страна, ако решим да тръгнем по този път\", посочва ген. Хайтън. На 1 март в обръщение към руския парламент Путин разказа за хиперзвуковото оръжие \"Авангард\", което може да лети в плътните слоеве на атмосферата със скорост 20 скоростта на звука. Освен това Путин говори за ракетния комплекс \"Сармат\", авиационния ракетен комплекс \"Кинжал\", крилата ракета с ядрена двигателна установка \"Буревестник\", атомната безпилотна подводница \"Посейдон\" и лазерното оръжие \"Пересвет\".", "date": "2018.08.09", "title": "US генерал: САЩ са надеждно защитени от руските супер оръжия!"}
{"url": "http://www.classa.bg/%D1%81%D0%B2%D1%8F%D1%82/item/385161-%D1%81%D0%B5%D0%BD%D0%B0%D1%82%D0%BE%D1%80-%D1%80%D0%B0%D0%BD%D0%B4-%D0%BF%D0%BE%D0%BB-%D0%B5-%D0%BF%D1%80%D0%B5%D0%B4%D0%B0%D0%BB-%D0%B2-%D0%BA%D1%80%D0%B5%D0%BC%D1%8A%D0%BB-%D0%BF%D0%B8%D1%81%D0%BC%D0%BE-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Говорителят Дмитрий Песков потвърди, че за президента е предадено писмо „по дипломатически канал\", с което Кремъл все още не се е запознал Американският сенатор Ранд Пол е предал в администрацията на руския президент Владимир Путин писмо от колегата му от САЩ Доналд Тръмп, предава РИА Новости, цитирана от Агенция \"Фокус\". „Моя беше честта да предам писмо от президента Тръмп в администрацията на президента Владимир Путин. В писмото се акцентира върху значението от продължаване на взаимодействието в различните сфери и възстановяване на културния обмен\", написа Пол в социалната мрежа „Туитър\". Говорителят на руския президент Дмитрий Песков потвърди, че за Владимир Путин е предадено писмо „по дипломатически канал\", с което Кремъл все още не се е запознал.", "date": "2018.08.09", "title": "Сенатор Ранд Пол е предал в Кремъл писмо от Доналд Тръмп за Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/385162-%D1%8E%D0%BB%D0%B8%D1%8F-%D1%82%D0%B8%D0%BC%D0%BE%D1%88%D0%B5%D0%BD%D0%BA%D0%BE-%D0%B2%D0%BE%D0%B4%D0%B8-%D0%B2-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Едва 8,3 на сто биха гласували за действащия президент Петро Порошенко, гласят данните на социологическата агенция „Рейтинг\" Бившата министър-председателка на Украйна Юлия Тимошенко е фаворит за президентския пост в страната, съобщава ukraina.ru, цитирана от БНР. Изборите за държавен глава трябва да се проведат на 31 март 2019 година. По данни на социологическата агенция „Рейтинг\", ако изборите бяха в неделя, Тимошенко би получила 17,7% от гласовете. На 7% от нея е бившият министър на отбраната Антолий Гриценко, 8,9% получава съпредседателят на Опозиционния блок Юрий Бойко, 8,5 – лидерът на Радикалната партия Олег Ляшко. 8,3 на сто биха гласували за действащия президент Петро Порошенко. По 8% имат шоуменът Владимир Зеленски и рок музикантът Святослав Вакарчук, а лидерът на партия „За живота\" Вадим Рабинович има подкрепата на 5,9 от избирателите. Повече от половината от анкетираните са декларирали, че в никакъв случай не биха гласували за Порошенко, а около 26 % - че не биха подкрепили Тимошенко. Изследването е направено сред 2000 пълнолетни украинци.", "date": "2018.08.09", "title": "Юлия Тимошенко води в проучванията за следващ президент на Украйна"}
{"url": "http://www.classa.bg/%D1%81%D0%B2%D1%8F%D1%82/item/385163-nasdaq-%D0%BE%D1%82%D1%87%D0%B5%D1%82%D0%B5-%D0%BD%D0%B0%D0%B9-%D0%B4%D1%8A%D0%BB%D0%B3%D0%B0%D1%82%D0%B0-%D0%BF%D0%BE%D1%80%D0%B5%D0%B4%D0%B8%D1%86%D0%B0-%D0%BE%D1%82-%D1%80%D1%8A%D1%81%D1%82%D0%BE%D0%B2%D0%B5-%D0%BE%D1%82-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D1%82", "text": "Американските борсови индекси приключиха сесиите си в сряда без особени промени на фона на поредната размяна на удари в рамките на търговската война между САЩ и Китай. По-рано през деня    за 16 млрд. долара. Технологичният индекс се повиши с по-малко от 0,1%, но отбеляза седми пореден ръст. Това е първата седемдневна печеливша серия на Nasdaq от тази, която приключи на 12 март, предава CNBC. Но останалата част от пазара затвори на по-ниски нива след оповестяването на нови китайски мита върху американски стоки. Wall Street вече се намира в края на сезона на отчетите в САЩ, като почти 90 на сто от компаниите вече обявиха своите корпоративни резултати, а 76% от тях са се представили по-добре от прогнозите на анализаторите. На пазара на облигациите доходността по държавните ценни книжа продължава да отчита лек спад. Доходността по 10-годишните американски държавни облигации се понижава с 0,006 на сто до 2,967%, докато доходността по 30-годишните държавни ценни книжа отчита спад с 0,003% до 3,116 на сто.     На пазара на суровините цените на петрола отчитат спад, след като Китай обяви налагането на митата. Фючърсите върху американския суров петрол WTI паднаха с 2% до 67,79 долара за барел. Има понижаване и при фючърсите върху сорта Брент, добиван в Северно море, като тук спадът е с 1,7 на сто до 73,40 долара за барел. Цената на златото отчете леко покачване. Контрактите за доставка през декември поскъпнаха с 0,12 на сто до 1219,80 долара за тройунция.  приключи търговията на незначително по-високо ниво в сряда, като отбеляза най-дългата си печеливша серия от март, след като акциите на Facebook и Amazon поскъпнаха.  и  поведоха индекса нагоре, като поскъпнаха съответно с 0,8% и 1,3%. Компанията майка на Google – Alphabet, също отчете ръст - с 0,4%. Основна заслуга за представянето на пазарите имат обявените от китайското министерство на търговията 25-процентни мита върху вноса на американски стоки за 16 млрд. долара, което е поредна нова стъпка към задълбочаване на търговската война между Китай и САЩ.  Новите китайски мерки се отразиха на книжата на големите износители Caterpillar и Boeing, чиито акции се понижиха с  1,9 на сто и 0,9 на сто респективно.", "date": "2018.08.09", "title": "Nasdaq отчете най-дългата поредица от ръстове от средата на март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385164-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B8%D0%B3%D0%B8-%D0%B0%D0%B7%D0%B0%D0%BB%D0%B5%D1%8F", "text": "Австралийската рапърка се наслаждава на слънчева почивка в Маями. В същото време Иги Азалеа реши да изненада приятно феновете си като облече горещ провокативен бански, който не оставя много на въображението.      28-годишната звезда очарова с появата си на яхтата като е поставила великолепните си гърди и сочен задник в доста изрязан бански.      Опитвайки се да впечатли, Иги Азалея се разхожда и застава палаво на яхтата като дава възможност на поклонниците й да задоволят любопитството си относно неустоимите й форми.      Освен това рапърката снима селфи с трима непознати мъже, който явно бяха също запленени от прелестите й. Иги беше забелязана да се наслаждава и на управляването на джет.      Тези откровени пози на австралийската красавица идват само дни след като представи новия си албум напълно гола, прикрита само зад чанта \"Прада\".      Да се надяваме, че всичките тези фотографии няма да доведат сърдечни проблеми на феновете й.", "date": "2018.08.09", "title": "Горещата Иги Азалея"}
{"url": "http://www.classa.bg/%D1%81%D0%B2%D1%8F%D1%82/item/385155-%D0%B8%D0%B7%D1%80%D0%B0%D0%B5%D0%BB-%D0%BE%D1%82%D0%B2%D1%8A%D1%80%D0%BD%D0%B0-%D0%BD%D0%B0-%D1%85%D0%B0%D0%BC%D0%B0%D1%81-%D1%81-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8,-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D1%80%D0%B0%D0%BD%D0%B5%D0%BD%D0%B8", "text": "Към територията на Израел до момента са изстреляни около 70 ракети, съобщи в комюнике израeлската армия. Повечето от тях са паднали в необитаеми райони, а 11 са били прехванати от израелската система за противоракетна отбрана. Две обаче са паднали в град Сдерот, посочиха полицията и армията. Израелските военновъздушни сили съобщиха, че са поразили поне 12 мишени в Газа, включително фабрика за производство на бетон и на елементи за изграждане на тунели, както и военни обекти, отбелязва ДПА. Това става въпреки преговорите за постигане на напредък към евентуално примирие, за да се избегне четвърта за последните 10 години война, подчертава Ройтерс. Висш член на Хамас каза, че преговорите с посредничеството на ООН и Египет са \"в напреднала фаза\", а израелски висш парламентарист намекна за възможен пробив след четири месеца на конфронтация и сблъсъци, довели до взаимни заплахи с война. Здравното министерство в Газа съобщи, цитирано от ДПА, че при израелски въздушен удар в централния град Дейр ал Балах е загинала 23-годишна бременна жена и дъщеричката й на година и половина, а бащата е ранен. По-рано бе съобщено, че при израелски удар е бил убит и член на въоръженото крило на Хамас. В резултат на ударите са ранени осем цивилни. При ракетния обстрел от Газа е бил ранен един израелец. Специалният пратеник на ООН за Близкия изток   изрази дълбока тревога от тази ескалацията на насилието между Газа и Израел. Младенов каза, че ООН и Египет са предприели безпрецедентни усилия да се избегне сериозен конфликт, на предупреди, че ситуацията може бързо да се влоши, а това ще има ужасни последици за хората", "date": "2018.08.09", "title": "Израел отвърна на Хамас с въздушни удари, има загинали и ранени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385156-%D1%82%D0%BE%D0%BF%D1%87%D0%B5%D1%82%D0%B0-%D0%BE%D1%82-%D0%BC%D0%B0%D0%B7%D1%83%D1%82-%D0%BF%D0%BE-%D0%BF%D0%BB%D0%B0%D0%B6%D0%B0-%D0%BF%D0%BE%D1%81%D1%80%D0%B5%D1%89%D0%B0%D1%82-%D0%BF%D0%BB%D0%B0%D0%B6%D1%83%D0%B2%D0%B0%D1%89%D0%B8%D1%82%D0%B5-%D0%B2-%D1%81%D0%BE%D0%B7%D0%BE%D0%BF%D0%BE%D0%BB", "text": "Те сигнализират за голямо замърсяване на централния плаж в Созопол. Екоинспекцията в Бургас не изключва възможността това да са следи от старо замърсяване с мазут. Обяснението е за т.нар. катранени топчета, които са били утаени по морското дъно, а вълнението последните дни ги е изкарало отново на повърхността.  От инспекцията препоръчват на концесионера на централния плаж да ги почисти.", "date": "2018.08.09", "title": "Топчета от мазут по плажа посрещат плажуващите в Созопол"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385157-%D0%B0%D0%BA%D0%B0%D0%B4-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B8%D0%B7%D0%B2%D0%B8%D0%BA%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%81%D1%82%D0%B8%D0%B3%D0%B0-%D1%81-%D1%82%D0%BE%D0%B2%D0%B0-%D0%B1%D0%BA%D0%BF", "text": "Може някой отдалеч да натиска нашите политици, но те ще направят точно като БКП през 1946 година. Както Сталин ги натисна от Москва, така чичо Сам ги натиска сега от Вашингтон.   - Академик Марков, македонският премиер Зоран Заев заяви преди няколко дни, че Илинденското въстание е македонско. Трябваше ли да има официална реакция от българска страна на тези негови думи, както призова лидерът на БСП Корнелия Нинова?   - Още на 2 август при срещата в Благоевград политиците се опитаха да заобиколят историята и да я използват за съвременните международни отношения. Събраха се в името на Илинденско-Преображенското въстание, но нито Бойко Борисов, нито Зоран Заев казаха какво е това въстание. Кой е вдигнал това въстание? Кой е Гоце Делчев? Те искат да загърбят историята, за да не се скарат. Имаше някакво споразумение в Благоевград. Никой не говори там нито за българи, нито за македонци. Историята се използва за целите на политиката. Но няма как да се направи сделка. Те искат да има сделка между политиката и историята. Няма да стане! Българска организация е подготвила и е вдигнала това въстание. Те го използват, без да кажат какъв е неговият характер. Това е безумно от гледна точка на историята!   - Казвате, българска организация подготви и вдигна въстанието. Но Зоран Заев заяви, че то е македонско!   - Зоран Заев може да казва всичко, той е македонист. Поколения наред в Македония са промивали мозъците. Писмата на Гоце Делчев са издадени още в началото на 60-те години и в тях той казва какъв е по националност. Призовавам българските управляващи кръгове да не загърбват историята и да не използват исторически годишнини. Нека се срещат по друг повод, а не по повод на събития, които са ключови в нашата история. Много се възмутих от случилото се в Благоевград. Не съм присъствал, но разбирам, че никой не е споменал чие е въстанието, кой е Гоце Делчев. Може ли един да смята, че е българин, друг – че е македонец, и си стискат ръцете за сметка на историята? - Трябваше ли да реагираме официално, по всички правила на дипломацията, на това изявление?   - Разбира се. Гърците ни дадоха пример с техния договор как се решават проблемите. Официална реакция от наша страна трябваше да има. Нищо не се е променило в тяхната историография. Те продължават да делят въстанието на две - Илинденско до Места, което смятат за македонско. А има, казват, и българско, което е Преображенското. То е в Одринска Тракия и Странджа. Не може да ровим костите на загиналите герои. Нямаме това морално право. Екатерина Захариева трябваше незабавно да извика македонския посланик. Това е фалшификация на историята и да каже, че ние няма да приемем фалшификация на историята. Може някой отдалеч да натиска нашите политици, но те ще направят точно като БКП през 1946 година. Както Сталин ги натисна от Москва, така чичо Сам ги натиска сега от Вашингтон. Случилото се през 1946 г. е национално престъпление. Не може да признаваме несъществуваща македонска нация под натиска на Сталин. Но те какво правят сега?! - Как ще коментирате реакцията на външния ни министър „не приемаме поучения от партия, предаде костите на Гоце Делчев на Титова Югославия\"?   - Г-жа Захариева просто се изплъзва. Тя казва една историческа истина, защото македонизацията е престъпление на БКП. Но това не оправдава сегашните грешки, да не кажа и по-тежки думи. Не може тя да се оправдава с БКП. Стига с това БКП! БКП е в историята вече. БКП и БСП са различни неща. Ще повторя – няма да има сделка! Истината е една. Ние може да правим политика, но не за сметка на историята. Тома Аквински някога е казал, че философията е слугиня на теологията. Аз казвам: Историята не е слугиня на политиката! Да си го запишат!", "date": "2018.08.09", "title": "Акад. Георги Марков: Захариева трябваше да извика незабавно македонския посланик! Стига с това БКП!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385158-%D0%BC%D0%BE%D0%B6%D0%B5-%D0%BB%D0%B8-%D0%B5%D1%81-%D0%B4%D0%B0-%D0%BD%D0%B8-%D0%BD%D0%B0%D0%BB%D0%BE%D0%B6%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Съгласно проекторешение 109 Комисията е наясно, че ИК засяга компетенции и на държавите членки и очаква обща ратификация на ЕС и държавите членки. След решението на Конституционния съд в България това вече е невъзможно. България трябва да оттегли подписа     Налагането на ИК чрез Съвета на ЕС - това не е реалистично. За да стане това ясно на всички (дори юристи) и да няма \"дрънкане щедро на едро\" ето малко точна информация и факти: На 4 март 2016 г. Европейската Комисия прави две предложения за Решения на Съвета на ЕС: Първото проекторешение (COM(2016)111) е за подписване на Истанбулската Конвенция, с което признават, че части от нея не попадат в компетенциите на ЕС и въпреки това предлагат чл. 1 на решението да гласи: \"Одобрява се от името на Съюза подписването на Конвенцията на Съвета на Европа за превенция и борба с насилието над жени и домашното насилие при условие на сключването на посочената конвенция.\" Второто проекторешение (COM(2016)109) е за приемане (вид ратификация) на ИК, в което заключват, че \"От обстоятелството, че има взаимосвързани компетенции, поверени на Съюза, както и компетенции, които не са му поверени, следва, че както държавите членки, така и Съюзът ще станат страни по Конвенцията.\" С други думи - очаква се и ЕС и страните членки да влезат в споразумението. Но явно още 2017 г. нещо в Съвета на ЕС се обърква и проекторешението (COM(2016)111), както е предложено от Комисията не се приема. Вместо това се гласуват две отделни решения чийто чл. 1 не отговарят на предложението на ЕК: РЕШЕНИЕ (ЕС) 2017/865 НА СЪВЕТА от 11 май 2017 година - Член 1 - \"Разрешава се подписването, от името на Съюза, на Конвенцията на Съвета на Европа за превенция и борба с насилието над жени и домашното насилие, по отношение на частите, свързани със съдебното сътрудничество по наказателноправни въпроси, при условие за сключването на посочената конвенция.\" РЕШЕНИЕ (ЕС) 2017/866 НА СЪВЕТА от 11 май 2017 година - Член 1 - \"Разрешава се подписването, от името на Европейския съюз, на Конвенцията на Съвета на Европа за превенция и борба с насилието над жени и домашното насилие по отношение на правото на убежище и забраната за връщане, при условие за сключването на посочената конвенция.\" Какво е станало с думи прости? - Комисията се опитала да пробута ИК на Съвета на ЕС в пълната ѝ цялост. - Някой в Съвета на ЕС е спрял Истанбулските амбиции на ЕК още началото на 2017. - Съвета на ЕС е дал силно ограничен мандат на ЕК да подпише ИК, който се свежда само до съдебно сътрудничество и бежанци. - Съгласно проекторешение 109 Комисията е наясно, че ИК засяга компетенции и на държавите членки и очаква обща ратификация на ЕС и държавите членки. След решението на Конституционния съд в България това вече е невъзможно. Остават следните въпроси: - Може ли юридическо лице по международното право (ЕС) да подпише и после да приеме (ратифицира) конвенцията само в посочения от Съвета на ЕС мандат? Както знаем ревизиите съгласно ИК са силно ограничени. Б. Как ще изглежда проекторешението, което трябва да замени COM(2016)109 след решението на българския КС и ограничения мандат на първия етап? Заключение: Към момента само много малка част от ИК е подписана от ЕК. Очевидно това е станало заради възраженията на други страни членки, а не от България. Без България и другите страни членки да гласуват единодушно в Съвета на ЕС за разширяване на правомощията на ЕС, проблематичните текстове (главно в антидискриминационен аспект) на Конвенцията няма как да станат част от европейското право. От голямо значение сега е България да оттегли подписа си под този антиконституционен документ!", "date": "2018.08.09", "title": "Може ли ЕС да ни наложи Истанбулската конвенция?"}
{"url": "http://www.classa.bg/%D1%81%D0%B2%D1%8F%D1%82/item/385149-%D0%BA%D0%B8%D1%82%D0%B0%D0%B9-%D1%89%D0%B5-%D1%81%D1%82%D1%80%D0%BE%D0%B8-%D1%82%D1%80%D0%B5%D1%82%D0%B0-%D0%B0%D0%B5%D1%86-%D0%B2-%D1%82%D1%83%D1%80%D1%86%D0%B8%D1%8F", "text": "Китай ще бъде изпълнител на проект за строителството на трета атомна електроцентрала в Турция, която ще се намира в северозападната част на страната. Това съобщи турският министър на енергетиката Фатих Домнез, цитиран от агенция ТАСС. „След строителството на атомните централи в Аккую и в Синоп нашият трети проект ще бъде в Тракия. Атомната електроцентрала в Източна Тракия ще построим заедно с Китай“, заяви министърът. Възможността Китай да участва в строителството на новата АЕЦ в Турция беше сред обсъжданите теми по време на визитата на турския министър на външните работи Мевлют Чавушоглу в Китай през юни тази година. Въпросът бе засегнат и в рамките на преговорите между турския президент Реджеп Ердоган и неговия китайски колега Си Дзинпин по време на десетата среща на върха на страните от БРИКС в Йоханесбург в края на миналия месец. В момента се извършва строителството на първата в Турция атомна електроцентрала „Аккую“ на брега на Средиземно море, чието изпълнение е поверено на руската държавна компания „Росатом“. Церемонията по поставянето на начало на строежа се състоя през април, като в нея участие взеха президентите на двете страни Владимир Путин и Реджеп Ердоган. Очаква се първият ѝ блок да бъде пуснат в експлоатация около отбелязването на 100 години от установяването на турската република през 2023 г. Своята втора атомна електроцентрала Турция планира да изгради в град Синоп в северните части на страната по крайбрежието на Черно море. По данни на турския в. Sabah изграждането на обекта ще бъде поверено на френско-японски консорциум, а сумата за изпълнението му е между 22 и 25 млрд. долара.", "date": "2018.08.09", "title": "Китай ще строи трета АЕЦ в Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385150-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B0%D0%B1%D0%B0-%D0%B2%D0%B0%D0%BD%D0%B3%D0%B0-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D1%82%D0%BE-%D1%81%D0%B5-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%C2%AB%D0%B2%D0%B5%D0%BB%D0%B8%D0%BA%D0%B0-%D0%B0%D0%BB%D0%B1%D0%B0%D0%BD%D0%B8%D1%8F%C2%BB-%D0%B2%D0%B8%D0%B4%D0%B5%D0%BE", "text": "Помните думите на баба Ванга относно «Велика Албания»? Независимо кой как се отнася към пророчествата на великата ни прорицателка, баба Ванга никога не е казвала празни думи. Сега преминаваме към конкретиката. Един от яростните привърженици на проекта «Велика Албания» заговори в прав текст за възможна война на Балканите.  \r\n   План «Б» на Запада ( «Б» като «Балкани») по всяка вероятност вече е пуснат в ход. И ако САЩ имат нужда от разпалването на още конфликти в света, за да оправдават съществуването на НАТО и да си правят пиар на тема световен жандарм и «миротворец», сега, когато ситуацията в Сирия върви постепенно към мир благодарение на усилията на Русия, в мозъчните центрове на САЩ винаги има за всеки случай «резервен» вариант за дестабилизация на ситуацията. Разбира се, взривоопасните и горещи Балкански ширини. \r\n За това «Косово» и «Велика Албания» са винаги под ръка, ако трябва да се разпали напрежение. \r\n Това се потвърждава и от заявлението на премиера на квазидържавата «Косово»Рамуш Харадинай, който направи откровено агресивно заявление в тази връзка. \r\n   \r\n   заяви пред сръбското издание „ Политика“ Рамуш Харадинай, отбелязвайки, че  категорично е против идеята за „коригиране на границите“ със Сърбия. \r\n Излишно е да напомняме, че това пряко засяга и България, и подобни разговори особено по такъв начин, не могат да се пренебрегват. \r\n    ", "date": "2018.08.09", "title": "Предупреждението на Баба Ванга за Балканите: Внимавайте като се заговори за «Велика Албания» (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385151-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D1%81%D1%82-%D0%BC%D0%B0%D1%82%D0%B5%D0%B9,-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "    Св. апостол Матия бил родом от Витлеем и произлизал от Юдовото племе. След   всички апостоли прекарвали в Йерусалим, очаквайки слизането на обещания Св. Дух. Тогава ап. Петър представил на 120 участници в молитвеното събрание двама от   – Йосиф и Варсава, наричан Юст, и Матия, за да допълнят чрез жребий 12-то число на апостолите Христови след отпадането на  .      – казал им апостол Петър, - Хвърлили за тях жребие. Жребието се паднало на Матия и той бил причислен към единадесетте апостоли. След   апостол Матия първоначално благовествувал евангелието в   и в Юдея заедно с другите апостоли. След това заедно с апостолите   и   ходил в Сирийска  , в кападокийския град Тиан и в Синоп. Тук бил затворен в тъмница, из която чудесно го освободил св. ап. Андрей Първозвани. Подир това пътешествал в Амасия, Едеса, Севастия и дори ходил в Етиопия. След дълго проповедничество по разни градове и след много и различни страдания за името Христово св. ап. Матия приел мъченическия венец в Йерусалим, като бил убит с камъни.", "date": "2018.08.09", "title": "Св. апостол и евангелист Матей, от Дванадесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385152-9-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 48 пр.н.е. Цезар разгромява Помпей в битката при Фарсала.    През 681 г. на 16-тото заседание на шестия Вселенски събор в Константинопол, презвитер Константин за първи път споменава българската държава като такава.    През 1471 г. Сикст IV е избран за римски папа.    През 1483 г. е отслужена първата меса в Сикстинската капела.    През 1902 г. Едуард VII е коронован за крал на Великобритания и Ирландия.    През 1920 г. влиза в сила Ньойския мирен договор, наложен на България след поражението ѝ в Първата световна война.    През 1945 г. по време на Втората световна война японският град Нагасаки е унищожен от атомната бомба с кодово име \"Дебелака\", хвърлена от американски бомбардировач B-29.    През 1965 г. Сингапур получава независимост от Малайзия.      През 1974 г. Джералд Форд става 38-ия президент на САЩ след като Ричард Никсън подава оставка.    През 1988 г. България установява дипломатически отношения с Европейската икономическа общност.    През 1989 г. Генералният секретар на НАТО Манфред Вьорнер прави декларация, в която отправя обвинения във връзка с положението на българските турци.    През 1992 г. на XXV летни олимпийски игри в Барселона (Испания), България заема 18-о място по брой на медалите (3 златни, 7 сребърни и 6 бронзови).    През 1993 г. Албер II става крал на Белгия.  ", "date": "2018.08.09", "title": "9 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385153-%D0%B0%D0%B4%D1%80%D0%B5%D1%81%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%BC%D0%B8%D0%B3%D1%80%D0%B0%D0%BD%D1%82,-%D1%82%D0%B5%D0%BC%D0%B0-%D0%B2%D1%8A%D1%80%D0%BD%D0%B8-%D1%81%D0%B5,-pls", "text": "Достатъчно ли е едно писмо с предложение за потенциална работа в българска фирма, за да накара един емигрант да се завърне в България? Според Държавната агенция за българите в чужбина (ДАБЧ) отговорът е \"да\". Изпращането на писма и имейли, както и воденето на разговори по скайп и телефона с българи зад граница, е метод в посока \"реемиграция\", за който се говори през последните дни. С оглед на това, че по данни на \"Отворено общество\" в чужбина живеят 1,1 милиона български емигранти, държавата може би има нужда да положи усилия да убеди поне някои от тях да се върнат. Въпросът е дали агенция с 24 служители и аргумент  \" Остави всичко постигнато зад граница и ела да работиш в България, защото нали все пак си патриот \"  може да постигне кой знае какви резултати. Поради тази причина ние решихме да помогнем с написването на едно примерно писмо, което с леки редакции би могло да се използва за доста подобни случаи: \"Уважеми г-н Родолюбов, Имаме удоволствието да Ви пишем с една, надяваме се, изкусителна оферта за работа, която ще позволи Вие най-накрая да оставите сравнително охолния, но отшелнически живот в чужбина и да се завърнете в родната Ви България. Строителна фирма с напълно чисто счетоводно минало и богат опит в застрояването на защитени зони край българското Черноморие се свърза с нас, за да ни съобщи, че търси квалифицирани кадри за работа на техните строителни обекти през лятото. Това ни накара веднага се сетим за Вас - българин, който от 8 години е в Германия. Знаем, че през първите шест години сте се трудил неуморно като работник по строежи, а през последните две се опитвате да развивате и собствен бизнес. Това Ви прави идеален кандидат. Не можем да коментираме каква заплата и условия ще Ви предложат, но сме сигурни, че заплащането ще е  \" атрактивно \" , а екипът, с който ще работите, ще е  \" млад и динамичен \" . Според нас е много вероятно дори да Ви осигуряват на реалната Ви заплата, но това са детайли, които ще уточните с потенциалния работодател. Знаем какво ще си кажете - че това е стъпка назад. Но нека Ви обясним защо не е. Първо, Вие се връщате в родната си страна с готова оферта за работа, а както е известно тук всеки харчи повече, отколкото изкарва. Второ, спестяваме Ви административните затруднения около създаването и поддържането на собствен бизнес в България, както и възможните посещения от въоръжени представители на недоволната конкуренция. Предлагайки Ви по-ниска позиция, ние се грижим и за Вашето здраве. Мислим, че ще обмислите нашето предложение. Все пак следим Вашите профили в социалните мрежи. С радост отбелязваме какво родолюбие струи от тях - като се започне от патриотичните Ви статуси за това как България трябва да е отново на три морета и се стигне до редовното публикуване на клипове с изпълнения на Слави Трифонов и Ку-Ку Бенд. Дори не смеем да помислим, че сте от емигрантите, които в социалните мрежи редовно изразяват патриотични чувства и любов към народните танци, но чиято антипатия към българското общество, бит и култура продължава да расте и да се развива в поредица от речи на тема  \" В България колко е зле, тук е с пъти по-добре... \" . Все пак вероятно сте притеснен от информации за бягства от затвора, измами на пенсионери, неразкрити (или завършващи със самоубийства) убийства, връзки между общински съветници и невинни представители на охранителния бизнес, корупция и пр. Няма за какво да се тревожите - медиите често преувеличават, а макар в България да не сме се преборили с тези проблеми, положението не е чак толкова по-лошо. Имате и други причини да се приберете. Като например родната къща на родителите Ви в село Кобиляк, област Монтана. Дори да не изберете да живеете там, сигурни сме, че съвсем скоро Северозападна България ще бъде зарадвана от дългоочаквания икономически бум, при което цените на имотите ще скочат и Вие ще можете да спечелите много от Вашата собственост. Друга изкусителна възможност е тази да си намерите съпруга. По наша информация не сте сред гурбетчиите, които след няколко години в чужбина са изтеглили натам жена и три деца. С оглед на Вашите 33 години, какъв по-подходящ момент да се задомите с една послушна българска булка? Все пак да не забравяме, че у нас Истанбулската конвенция не беше приета, което означава и повече свобода за Вашите действия като глава на семейството. Нашата Агенция вече забелязва добри примери в тази насока с мъже на възраст между 30-40 години. Те се връщат с натрупани средства от Испания, Германия, Франция и Гърция, за да си намерят български невести*. От името на държавата се извиняваме за това, че няма да можем да ви подпомагаме финансово в случай, че се завърнете в страната, но взаимоотношенията Ви с работодателя пропаднат и се наложи да си търсите друга работа. Но нали за това са спестяванията? Освен всичко друго, прибирането в България Ви дава уникалната възможност да участвате в игрите на различни лотарии. Държавата може и да не ви дава много надежда, но те със сигурност ще ви продадат такава на цена от 2 до 10 лева за билетче! Разчитаме на носталгията, която без съмнение Ви измъчва всеки път, в който си пуснете новинарска емисия на българска телевизия.  Надяваме се съвсем скоро да слезете от самолета на Летище \"София\" и да заварите някое традиционно българско хоро**, което да ви напомни колко хубаво е в България и че е имало смисъл да изоставите постигнатото извън граница и да се върнете у нас. Очакваме Вашия отговор! \" \" \" \" \" \" \"", "date": "2018.08.09", "title": "АДРЕСАТ: Български емигрант, ТЕМА: Върни се, pls!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385154-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D0%B8%D0%BB%D0%B8-%D1%81%D0%BC%D0%B5-%D1%81%D0%B5-%D0%B7%D0%B0-%D0%B6%D1%8A%D1%82%D0%B2%D0%B0%D1%82%D0%B0-%D0%BD%D0%B0-%D0%BA%D0%B0%D0%BD%D0%B0%D0%B1%D0%B8%D1%81%D0%B0", "text": "Властите в България много сериозно са се подготвили за \"жътвата\" на канабиса в страната. Това коментира премиерът Бойко Борисов по време на представянето на ново изследване за контрабандата на цигари в Бъглария. \"Предупреждавам ги и и ги съветвам да не отиват да жънат. Наблюдаваме ги отгоре и ги чакаме. Наблюдаваме нивите и чакаме да ги ожънат, за да има доказателства за пред съда, за да покажем, че не е израснал на самотек\", каза министър-председателят във връзка с хората, които отглеждат растението. Предупреждението на Борисов към отглеждащите канабис е, за да не го прибират и \"да не се вкарват в затвора\". Същевременно днес от пресслужбата на МВР съобщават за два случая в тази насока. Над 55 кг канабис са били открити в земилището на тополовградското село Владимирово. При акция служители на Районното управление в Тополовград се натъкнали на 31 броя растения в саксии. За денонощие се задържани са двама мъже от Стара Загора, на възраст 44 и 37 г. Канабисови насаждения са открити и в Костинброд. Задържани са двама местни жители на 18 и 21 години. Иззети са 12 саксии с заседани в тях канабисови растения.", "date": "2018.08.09", "title": "Бойко Борисов: Подготвили сме се за \"жътвата\" на канабиса"}
{"url": "http://www.classa.bg/%D1%81%D0%B2%D1%8F%D1%82/item/385143-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%87%D0%B5%D1%81%D0%BA%D0%BE-%D1%89%D0%B0%D1%81%D1%82%D0%B8%D0%B5-%D0%B2-%D1%88%D0%B2%D0%B5%D1%86%D0%B8%D1%8F", "text": "Още е само 6 ч. сутринта, но Алфред вече е хванал вимето на крава. Пет дни седмично той отива при стадото си от крави – само че Алфред не е като останалите пастири: той излежава присъдата си в шведски затвор и се готви за повторна интеграция в нормалния живот. Мъжът на около 50 години, с каскет на главата, се среща призори с партньора си в доенето Софиян (имената им са променени) за продължаващата два часа и половина сутрешна смяна. Двамата отговарят за двайсетина крави от общо 53 в стадото. Сутрин и вечер действията са едни и същи, а движенията му са уверени. „Чистя вимето, за да няма бактерии, а след това го дезинфекцирам, после окачам машината за доене, разказва Алфред с плам. От април той е затворен заради носене на оръжие в центъра за излежаване на наказания в Мариестад, Югозападна Швеция. Този баща и дядо, чиито ръце са покрити с татуировки, не крие удоволствието си от контакта с животните. „Обичам ги. Тази работа ми дава удовлетворение“, въздъхва той. Това е най-старият от трите подобни затвора с открит режим в Швеция, носещ името Рьоджан – шейсет затворници се грижат за биофермата: поливат цветята, пребоядисват оградите, косят ливади. Десетина от тях се занимават с добитъка. Свободни затворници Скандинавската страна е сред държавите с най-малко затворници в целия свят, с 0,5 задържани на 1000 жители – два пъти по-малко от Франция (1 задържан на 1000). В замяна на това средствата, отделяни за всеки затворник са два пъти повече. Швеция прави много, за да избегне затварянето на хора. Тя дава предимство на наказанието пробация пред изпращането за няколко месеца в затвора, в редица случаи използва електронни гривни, налага общественополезен труд и системно освобождава условно след изтичане на две трети от присъдата. Страната инвестира също толкова усилено във връщането към нормален живот – благодарение на преподаването на езика и професионалното обучение. „Това е нашият начин да интегрираме отново хората в обществото възможно най-добре, за да не се връщат“, обяснява Брит-Мари Йохансон, отговаряща за затвора. Процентът на рецидив в Швеция е 30 на сто, наполовина на този във Франция, според затворническата статистика. Класиран като категория 3, Рьоджан е част от двайсетината затвори със „слабо“ равнище на сигурност (категории 1 и 2 отговарят на равнищата „засилено“ и „средно“). И както във всички центрове за задържане, затворниците имат собствени килии. Камери на изходите, бариери и бодлива тел – задържаните имат разрешение да се движат свободно. „Броим ги всяка сутрин, през деня и вечерта, знаем къде са във всеки един момент“, обяснява г-жа Йохансон. „Ако направят нещо лошо, заминават за затвор с по-високо равнище на сигурност“, добавя тя. В крайна сметка, не са ли кравите истинските затворници? „Разбира се!“, шегува се Алфред, затваряйки бариерата на обора след приключване на доенето. Новаците вършат „невероятна работа“ Затворниците работят по 35 часа на седмица, за което получават по 13 крони (1,2 евро). Имат и по два свободни дни седмично. Алфред признава, че през почивните дни често му се иска да отиде в обора, „за да види дали всичко върви добре“. Ако затворниците обаче „знаят, че кравите ще се отелват, дори и да са в почивка, могат да се обадят в затвора и да попитат „Как мина? Добре ли минаха нещата с теленцето?“, разказва развеселената г-жа Йохансон. Михаел Хенингсон, отговорник по производството, приветства участието на затворниците. „Много от тях вършат невероятно добра работа, предвид, че никога не са работили в такава среда“, признава той със срамежлива, пълна с гордост усмивка. „Очарователно е да се види отношението им“ след само няколко дни обучение. През 2012 г. фермата получава награда от самия крал Карл Шестнадесети за качеството на млякото си. Ключът към успеха е в рутината, налагана от средата. „Момчетата умеят да я следват“, обяснява Михаел. Въпреки всичко Алфред не смята да продължава със земеделската работа, въпреки че точно той е живял сред крави във фермата на баба си и дядо си. „Видях как беше при тях, прекалено е трудно“, обяснява той.", "date": "2018.08.09", "title": "Затворническо щастие в Швеция"}
{"url": "http://www.classa.bg/%D1%81%D0%B2%D1%8F%D1%82/item/385144-%D1%80%D0%B8%D1%8F%D0%B4-%D1%80%D0%B0%D0%B7%D0%B4%D0%B0%D0%B2%D0%B0-%D1%88%D0%B0%D0%BC%D0%B0%D1%80%D0%B8-%D0%B8-%D0%BD%D0%B0-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8", "text": "Сега и Канада изпита на гърба си гнева на саудитския престолонаследник Мохамед бин Салман. Само принцът има право да раздава шамари. Включително на партньори, когато те се отклонят  от линията на Рияд.           Германия първа изпита на гърба си гнева на саудитския престолонаследник Мохамед бин Салман – още преди Канада. През ноември миналата година, когато тогавашният германски външен министър Зигмар Габриел разкритикува политиката на Саудитска Арабия към Ливан и Йемен, Рияд изтегли посланика си от Берлин. Той и до ден-днешен не се е завърнал. Ето, че тези дни и канадската външна министърка Кристия Фриланд призова да бъдат освободени арестуваните саудитски активистки за повече женски права, а Саудитска Арабия направи още една крачка отвъд допустимото: Рияд не само повика посланика си от Канада, но и изпъди от страната канадския посланик. Саудитското ръководство показва максимална твърдост както вътре в страната, така и навън.То смята, че е достатъчно силно дори на партньори да раздава шамари, когато се отклонят от линията на Рияд. В самата страна престолонаследникът отгоре надолу властово провежда социални и икономически реформи. Никой друг обаче не бива дори да помисля, че може да има някакъв принос. Вярно е, че днес Саудитска Арабия дава на хората небивали свободи. Но това все още далеч не е либерализация според западните разбирания.  ", "date": "2018.08.09", "title": "Рияд раздава шамари. И на партньори"}
{"url": "http://www.classa.bg/%D1%81%D0%B2%D1%8F%D1%82/item/385145-%D0%B4%D1%83%D0%BD%D0%B4%D1%8C%D0%BE-%D0%B8-%D0%BC%D1%8A%D1%80%D0%BA%D0%B0%D1%89%D0%B8%D1%82%D0%B5-%D0%BE%D0%B1%D0%B8%D1%82%D0%B0%D1%82%D0%B5%D0%BB%D0%B8-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "В Истанбул живеят стотици хиляди улични котки - колкото в никой друг голям град на Европа. За най-известния котарак на Истанбул и неговите пухкави събратя ви разказваме по случай  Световния ден на котките.             Преди година турският документален филм \"Кеди\" предизвика истински фурор в Истанбул. В трогателната история режисьорката Джейда Торун разказва за бездомните котки на Истанбул и за хората, които всеотдайно се грижат за тях. Документалният разказ на Торун спечели множество почитатели, но сред тях не попада Хилари Сейбъл, британска защитничка на правата на животните.   Красивата картина не отговаря на истината   Филмът внушава, че всички жители на Истанбул се грижат за бездомните четириноги, но това са \"пълни глупости\", казва тя и допълва: \"Обрисувана е една красива картина, достойна за мотив върху пощенска картичка, която, обаче, изпуска всички грозни обстоятелствата, в които животните са принудени да живеят.\" Всъщност много от тях биват малтретирани или убивани. Градът не може да се грижи за всички котки, затова голяма част от тях просто биват изхвърляни в гората.   Котките в Истанбул са навсякъде   63-годишната лондончанка Хилари Сейбъл, за която разказва вестник „Баденер Цайтунг\", прави впечатление със своите екстравагантни бижута с котешки мотиви и решителна походка. Разхождайки се из улиците на Джихангир, квартал в европейската част на града, Сейбъл винаги е следвана от малка групичка мъркащи четириноги. Живее край Босфора от 2005 година, а през 2011 г. сформира малка организация, която се финансира с дарения от частни лица. Тя се грижи за мъркащите си приятели, разпределя дарената храна, залавя безпризорни животни, за да ги кастрира или ваксинира, и се опитва да им намери постоянен дом. Сред нейните питомци има и такива, загубили едното си око вследствие на нелекувани болести, куцащи или с липсващ крак.   Градските любимци   Къщички за бездомните котки в Истанбул се поставят от общинските власти   Жителите на Истанбул имат специално отношение към бездомните котараци, които могат да се видят навсякъде из града – в заможните квартали, в историческия център на града или около незаконните бараки в по-бедните квартали – цветни космати топки, мъркащи лениво или пък фучащи напред-назад по тротоарите. „Света София\" дори си има свои, собствени четириноги любимци. Стотици хиляди бездомни котараци живеят в 15-милионния Истанбул – навярно няма друг европейски мегаполис, който да има повече котки. Въпреки че хората не пускат животните в домовете си, грижа за тях не липсва. Из кварталите са разположени малки дървени къщички за животни, осигурени от общинската администрация. В тези симпатично боядисани \"жилища\", мъркащите четириноги намират подслон и купички с прясна вода и суха храна, оставени там от техните двуноги съседи. Когато през януари 2016 г. Истанбул бе затрупан от сняг, един от имамите отвори дори вратите на джамията си, за да приюти премръзналите улични котки. За да се справи с проблема за многобройните скитащи животни, от края на миналата година в квартал Джихангир съществува специален парк за котки, открит от областната администрация. Десетки животни намират там подслон.   Най-известният дундьо   \"Томбили\" си има паметник в Истанбул Най-известният котарак на Истанбул се казва „Томбили\" (Дундьо). Дебеланкото често можеше да бъде видян на бордюрите в квартал Кадъкьой. Негова снимка, показваща го излегнат като турски бей на тротоара, предизвика истинска сензация в мрежата. Затова скръбта беше неописуема, когато Томбили почина през август 2016 г. По молба на жителите беше изработена статуя в негова чест. Безброй по-малки инициативи, като сдружението \"Кирик Куйрук\" (\"Прекършена опашка\") полагат грижи, за да защитят животните. Любителите на четириноги могат да се свързват през уебсайта на сдружението и да се подкрепят взаимно. Например, всеки, който е дал временен подслон на котка, може да използва страницата, за да ѝ потърси постоянен дом. Или да вземе назаем специална транспортна клетка, за да прибере бездомно животно.", "date": "2018.08.09", "title": "\"Дундьо\" и мъркащите обитатели на Истанбул"}
{"url": "http://www.classa.bg/%D1%81%D0%B2%D1%8F%D1%82/item/385146-%D0%BD%D0%B5-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D0%B9%D1%82%D0%B5-%D1%82%D0%BE%D0%B2%D0%B0-%D0%B4%D0%B0-%D1%81%D0%B5-%D1%81%D0%BB%D1%83%D1%87%D0%B8-%D0%BF%D0%B0%D0%BA", "text": "Години наред една майка позволява собственият й син да бъде изнасилван, а на всичко отгоре и сама упражнява сексуално насилие над детето. Случаят потресе Германия. Недопустимо!  Наш дълг е да не си затваряме очите!             Новините по темата бяха потискащи до непоносимост. Нима е възможно една майка години наред да позволява на своя партньор да изнасилва собствения ѝ син, а на всичкото отгоре и сама да упражнява сексуално насилие над детето? Но и това не е всичко. В различни форуми в интернет двамата предлагали момчето на сексуални мераклии по цял свят. Този случай потресе Германия. Присъдите срещу двамата вече са произнесени. Как изобщо е възможно човешки същества – нежели една майка – да извършат подобно нещо? Колко ли Зло се крие у всекиго от нас? Картините, които нахлуват съзнанието ни, са толкова непоносими, че човек предпочита просто да ги махне от главата си. Тези дни и без тях има достатъчно лоши новини. Вече направо е трудно за издържане... Така е, направо ти става лошо, когато решиш конкретно да си представиш какво точно е изтърпяло това дете през последните години. Едно дете, което току-що навърши 10. На човек му се ще да се скрие някъде от преследващите го картини. Но точно това не бива да прави. Вярно, че случаят в Щауфен е ужасяваща крайност. Но и другаде в Германия положително има случаи на чудовищни сексуални насилия в семейството. И положително – точно както се случи сега – накрая ще се окаже, че властите са разполагали с достатъчно предварителна информация, за да наострят уши. Как е възможно в държава като Германия, където администрацията е толкова добре развита, вече осъждан педофил да живее под един покрив с малко дете? Защото точно това се е случило в Щауфен. Естествено, нелепо е да се търси някакъв смисъл в насилнически престъпления като това в Щауфен. Те обаче трябва да накарат обществото ни да се замисли. Службите за работа с децата и младежта най-после трябва да получат повече ресурси, за да вършат всичко, което е по силите им за закрила на децата. Неприемливо в една толкова богата страна като Германия административни служби да се оплакват, че нямат достатъчно капацитет, за да проследяват всички сигнали и да се ровят по-надълбоко. Освен това обаче всеки един от нас също има дълг пред децата, всеки от нас е длъжен да гледа, да слуша и да информира, когато забележи нещо. Дори когато това ще му създаде някакви лични неудобства. Защото ако искате да разберете какво е едно общество – вижте как се отнася с най-слабите. А обществото не е някаква абстрактна конструкция. То се състои от нас, от вас, от мен. Ние сме хората, които не бива да си затварят очите.", "date": "2018.08.09", "title": "Не позволявайте това да се случи пак!"}
{"url": "http://www.classa.bg/%D1%81%D0%B2%D1%8F%D1%82/item/385147-%D0%B1%D0%BE%D0%BB%D0%BD%D0%BE%D0%B3%D0%BB%D0%B5%D0%B4%D0%B0%D1%87%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Нито един германски старчески дом нямаше да функционира, ако не беше чуждата работна ръка. Болногледачи от България, Румъния и Полша работят всеотдайно, но често пъти са  дискриминирани и финансово ощетени.               В болниците и старческите домове в Германия не достигат болногледачи. Министърът на здравеопазването Йенс Шпан предлага Германия да се възползва по-силно от източноевропейска работна ръка. Затова той внесе предложение за разкриването на 13.000 нови работни места в сектора. Има обаче и проблеми, пред които някои хора си закриват очите. Вестник „Зюддойче Цайтунг\" например изнася данни на германската фондация \"Ханс Бьоклер\", според която чуждестранните болногледачи много по-често от германските им колеги са принудени да работят извънредно и то без допълнително заплащане. Нерядко те са принудени да изпълняват и задачи, които изобщо не влизат в кръга на обичайните им задължения – например почистването на помещенията в домовете за възрастни и болни хора. Изследването на фондацията показва още, че работниците от източноевропейските държави като Румъния, България и Полша, често се сблъскват с различно, по-критично отношение. 88% от тях търдят, че роднини и близки на възрастните хора често ги критикуват неоправдано, че се случва дори да стават жертва на физическо насилие или на ксенофобски коментари. За сравнение - германците, които се оплакват от подобно отношение, са 64%.   Чужденците – многобройни, но без особени права   По последни оценки над 200.000 домакинства в Германия осигуряват работа на болногледачи от Източна Европа - легално или не. Съществува и огромна сива зона в сектора. Мнозина работят без почивки и осигуровки - над 41% са заетите в бранша с миграционен произход, които не получават заплащане за допълнително положен труд. Много често роднините злоупотребяват с чуждестранните болногледачи, принуждавайки ги да работят денонощно, макар да знаят, че същата услуга, извършена от германска фирма, би им струвала 15 до 20 хиляди евро месечно.   Чуждите болногледачи често са подложени на дискриминация   За особено отношение свидетелства и фактът, че болногледачите от чужбина, работещи в старчески домове или болници, много по-рядко участват в обсъжданията на съответните работни колегии. Само 14% от чужденците участват в ежедневните разговори с началниците, независимо от професионалната им квалификация. Затова пък 37% от германските служители взимат участие в подобни работни дискусии. \"Тези проблеми са свързани с наличието на расизъм и предразсъдъци\", твърди авторката на изследването Хилдегард Теобалд, която през последните 8 години е направила идентични проучвания в Швеция, Япония и други страни. \"Това, че болногледачите с миграционен произход се сблъскват с подобни трудности, е преди всичко германски проблем\", казва тя. \"В Швеция не установихме толкова големи разлики в отношението към болногледачите, както в Германия - въпреки, че чужденците отдавна са неотделима част от персонала на домовете за възрастни и болни хора. „Гарантиран миграционен статут\"   Към тази картина се прибавя и още един щрих: ситуацията на мигрантите става още по-тежка, ако са с по-ниска професионална квалификация, заявява Теобалд. Според нея, една от причините за по-честите конфликти с болните и техните семейства, е в по-голямото натоварване на чуждите слугжители. Те работят много по-често на пълен работен ден и с по-голямо натоварване в сравнение с останалите им колеги. А несигурните перспективи на чужденците за професионална реализация и трайно установяване в страната допълнително усложняват процесите на интеграцията в Германия, заключава Теобалд. Затова в проучването на фондация „Ханс-Бьоклер\" се съдържа препоръката на бъдещите работници от чужбина да се предлага „гарантиран миграционен статут\". В допълнение, Теобалд съветва професията на болногледачите да се изучава във висши учебни заведения, така както е в много други страни по света. За това колко важен е престижът на тази професия за образа на цялото общество, свидетелстват резултатите от проучването в Япония: там работата в домовете за възрастни и болни хора се смята за мъжка професия, защото е свързана с големи физически натоварвания. В същото време обаче, тя е добре платена и престижна.", "date": "2018.08.09", "title": "Болногледачите от Източна Европа"}
{"url": "http://www.classa.bg/%D1%81%D0%B2%D1%8F%D1%82/item/385148-%D0%B0%D0%BA%D0%BE-%D0%B1%D0%B5%D0%BB%D0%B3%D1%80%D0%B0%D0%B4-%D1%81%D0%BF%D1%80%D0%B5-%D1%82%D0%BE%D0%BA%D0%B0-%D0%BD%D0%B0-%D0%BA%D0%BE%D1%81%D0%BE%D0%B2%D0%BE%E2%80%A6", "text": "Ключови енергийни ресурси в Косово са собственост на сръбската електрическа компания. Ако Белград реши, може да спре тока на цяло Косово. Сложното преплитане на интереси води до прехвърчане  на опасни искри.             В понеделник президентът на Косово Хашим Тачи отново настойчиво повтори предложението си за корекция на границите с цел мирно решаване на конфликта със Сърбия. Изявлението на Тачи предизвика бурни дискусии, и то в един момент, когато между Сърбия и Косово се спори и по други въпроси: за съдбата на сърбите в Северно Косово и за сложните отношения в областта на енергетиката. \"Газивод\" стана дума на седмицата в Сърбия. Сръбските власти и таблоидите разпространиха драматичното предупреждение, че се подготвя насилствено превземане на стратегическите енергийни обекти в северната част на Косово. Уж насрочената инвазия обаче тъй и не се състоя. Въпреки това сръбските власти проведоха и заседание на Съвета за национална сигурност. Ръководителят на службата за Косово и Метохия Марко Джурич заяви, че за Сърбия в енергетиката съществуват червени линии, които не могат да бъдат преминавани: това са мините „Трепча\" в Митровица, ВЕЦ „Газивод\" и подстанцията във Валач.   Ябълката на раздора   Широко разпространено е убеждението, че властите в Прищина искат да включат „Газивод\" в енергийната система на Косово. Едноименните язовир и ВЕЦ, както и подстанцията във Валач, са ключови енергийни ресурси в Северно Косово, но са собственост на сръбската електрическа компания (ЕПС). Според оценките, „Газивод\" има приходи от десетки милиона евро годишно. Част от инфраструктурата на „Газивод\" е и каналът Ибър-Лепенец, който е жизненоважен за Косово - като се започне от водоснабдяването и се стигне до напояването и охлаждането на ТЕЦ \"Обилич\". Ако някой затвори кранчето на този канал, това практически ще парализира енергийната система в Косово. През юни албанците поставиха под въпрос техническия диалог, защото настояваха за прилагане на енергийното споразумение със Сърбия, докато сръбската страна форсираше създаването на Общност на сръбските общини в Северно Косово. Доколкото в тези спорове енергетиката е номер едно, „Газивод\" се явява ключова част от този пъзел. Сложно преплитане на интереси   Заместник-главният редактор на „Нов магазин\" Мият Лакичевич казва, че около „Газивод\" се преплитат икономически и национални интереси: „Една трета от язовира се намира на територията на Сърбия, а две трети - в северната част на Косово. Още по-важно е обаче, че реките, които пълнят язовира, идват от Сърбия и захранват ВЕЦ-а, който покрива почти половината от потреблението на електроенергия на Косово.\" Освен това ВЕЦ „Газивод\" е построена с кредит от Световната банка, който е взела и изплатила Сърбия. \"Ситуацията е много сложна. Косово от една страна има права над ВЕЦ-а, защото тя се намира в Косово. Сърбия обаче също има права, тъй като е инвестирала и изплатила кредита\". Сръбският президент Александър Вучич казва, че твърденията на албанците за някакъв си „енергиен договор\" са просто измама, защото такова споразумение изобщо не съществува. Според него, истинската цел на тази маневра е \"окупация\" на северната част на Косово. Вучич казва, че Сърбия е предложила на властите в Прищина съвместно управление на този регион, но те са отказали. По принцип Сърбия може да отклони водите, които пълнят язовира „Газивод\", преди всичко река Ибър. \"В такъв случай язовирът ще остане без вода, а Косово без електричество. Но това пък може да застраши сигурността на сърбите (в Северно Косово – б.ред.), които биха могли да станат жертва на отмъщение\", обяснява Лакичевич.   Куп нерешени проблеми   ТЕЦ \"Обилич\" в Сърбия   „Газивод\" не е единственият спорен обект. В пакета с нерешени енергийни проблеми влизат още мините „Трепча\", които на практика не работят, но хиляди работници все още взимат заплата. В полза на бързото решаване на енергийните спорове има и още един аргумент: много потребители в Косово се възползват от хаотичната ситуация и изобщо не си плащат тока. Всъщност енергийните проблеми могат да бъдат разрешени само в цялостен пакет. Но на фона на безкомпромисния начин, по който Белград и Прищина водят преговорите помежду си, ще установим, че окончателно решение по енергийните спорове трудно може да се постигне. \"Мисля, че трудно ще се намери трайно споразумение само за енергетиката. Енергийните спорове ще бъдат решени единствено, когато се стигне до някакво всеобхватно споразумение между Сърбия и Косово\", смята Лакичевич.", "date": "2018.08.09", "title": "Ако Белград спре тока на Косово…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385139-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%BE-%D0%BE%D0%B3%D1%80%D0%BE%D0%BC%D0%BD%D0%BE-%D0%BD%D0%BB%D0%BE", "text": "Турски фотограф любител разглеждал в началото на август Луната през компактна камера с мощен обектив и внезапно забелязал огромен обект над повърхността на естествения спътник на Земята, подобен на черна топка или диск. Удивеният мъж побързал да запечата предполагаемата аномалия на видео, след което изпратил видеоклипа на авторитетни уфолози. Специалистите били много впечатлени от изпратените им материали. Според мнението на изследователите на \"летящи чинии\" и извънземни цивилизации, тези кадри определено не показват Международната космическа станция или изкуствен спътник, тъй като скоростта на НЛО е твърде бавна.  \r\n   \r\n   Освен това уфолозите стигат до извода, че не може да става въпрос за птица, атмосферен балон или друг обект в земната атмосфера. По този начин на експертите не им е останала друга възможност освен да назоват загадъчното откритие на турския фотограф - летателен апарат от извънземен произход. Луната отдавна е обвита в булото на тайнственост за хората, а причината за това се крие в различни необясними явления, възникващи на нея. Още през XVIII век английският астроном Уилям Хершел пише в своите трудове да това, че най-близкото небесно тяло вероятно гъмжи от живот, доказателство за което може да намери всеки търпелив човек с телескоп. Е, в наши дни, както изглежда, достатъчно е да имаш добър фотоапарат с достатъчно мощен обектив. \r\n    ", "date": "2018.08.09", "title": "Загадъчно огромно НЛО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385140-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес, няма да има от какво да се притеснявате, всичко ще се развива по най-добрия начин. Може дори да си купите, всичко което сте планирали. Финансовата ситуация е безоблачна, може да си позволите да се отпуснете. Благоприятно ще се развиват събития, насочени към повишаване на авторитета и проява на талантите ви. Трябва да следите за диетата си и да изключите алкохола. ТЕЛЕЦ ( 21 април - 21 май )  Днес, не търсете приключения и контролирайте емоциите си, за да нямате проблеми. Имайте предвид, че близо до вас, може да има крадци и авантюристи, така че не казвайте на никого къде криете драгоценните си съкровища. Трябва да бъдете внимателни в ежедневието и на пътя, тъй като са възможни наранявания и травми. БЛИЗНАЦИ ( 22 май - 21 Юни ) Днес личният ви живот, ще се насочи в правилната посока, но във финансовия се очаква рязък спад. Бъдете изключително внимателни, за да не се окажете на ръба на кризата. За да избегнете горчивите разочарования в любовта, не преследвайте идеали. Просто трябва да се радвате на малките неща, които съдбата ви дава.   РАК ( 22 юни - 23 юли ) Днес не стройте никакви сърдечни планове. Ще е добре временно, да се превърнете в робот, нищо да не чувствате и за нищо да не се притеснявате. В бизнеса, са възможни сериозни конкуренти, така че не разказвайте на никого за вашите планове. Вечерта, ще трябва да решавате проблемите на своите възрастни роднини. ЛЪВ ( 24 юли - 23 август ) Ще ви осени толкова блестяща идея, че сериозно ще се замислите за започване на бизнес. Е, ако плана ви е печеливш, не трябва да се отказвате. Що се отнася до здравето, днес ще сте в отлична физическа форма. Но от активен спорт и отдих в екстремни условия е по-добре да се откажете. ДЕВА ( 24-ти август - 23 септември ) Днес трябва да следвате вашите принципи, дори ако разговорът с шефа е твърде сериозен. Възможно е, да ви тестват за сила, а не за друго. По-малко се безпокойте за факта, че новият ви избраник, не се интересува много от вашия бизнес живот. Ако успеете да го настроите на откровеност, тогава връзката ви ще се укрепи значително. ВЕЗНИ( 24 септември - 23 октомври) Днес, ще се чувствате прекрасно, което ще ви позволи да започнете нещо интересно и да подобрите отношенията си с другите. Не бъдете твърде студени и сдържани в любовта. Дори ако вашият роман, е все още в самото начало, в стадии на проверка. Трябва да се въздържате от радикални промени, в имиджа си.   СКОРПИОН ( 24 октомври - 22 Ноември ) Денят ви обещава, мощен поток от енергия и сила, които ще помогнат да въплътите мечтите си в живота. Основното е, да насочите целия си мощен потенциал в правилната посока. Благоприятни ще са обстоятелствата към тия, които търсят нови източници на доходи. Дори да е нещо необичайно, ще имате шанс да успеете. Не пречи да се откажете от пушенето и алкохола.   СТРЕЛЕЦ ( 23 Ноември - 21 Декември ) Този ден, трябва да проведете мирно и спокойно. В противен случай, конфликтите ще ви изкарат от равновесие. На пътя трябва да бъдете много внимателни, за да се застраховате от инциденти. Избягвайте масови мероприятия и нови срещи. Ако ви хрумне интересна творческа идея, трябва да си я запише. В края на краищата, да помните всичко е невъзможно. КОЗИРОГ (22 Декември - 20 януари ) Възможни са множество малки проблеми, така че трябва да се обърнете към интуицията си, за да ги разрешите един по един. Финансовите ситуации заплашват да бъдат сложни, но вас е трудно да ви изкарат от пътя. Ако се откажете от съмнителни проекти и инвестирането на пари, ще се избавите от загубите. Полезно е да минете, на лека диета.  ВОДОЛЕЙ ( 21 януари -  19  февруари ) Удачно, ще превъплътите в работата, смелите си планове. Основното нещо в този момент е, да се възползвате от желязната си логика и да аргументирате всичко, което за другите е непонятно. В любовта, трябва внимателно да планирате своите стъпки. Това ще ви помогне, да предпазите себе си и любимия от глупави разпити, негодувание и разочарования.   РИБИ ( 20 февруари - 20 март ) Очаква ви невероятен късмет в любовта и работата. Ще сте на върха на славата и успеха, затова не падайте от там. Енергията, ще бъде основният ви коз, затова и намерете достойна посока. Да избегнете проблемите във финансовата сфера, ще може само в един случай, ако престанете да преследвате големите пари. Колкото имате, то си е ваше.", "date": "2018.08.09", "title": "Дневен хороскоп 9 август"}
{"url": "http://www.classa.bg/%D1%81%D0%B2%D1%8F%D1%82/item/385141-%D0%BD%D0%BE%D1%89%D1%83%D0%B2%D0%BA%D0%B0-%D0%B2%D1%8A%D1%80%D1%85%D1%83-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D1%81%D1%82%D0%B5%D0%BD%D0%B0-%D0%BD%D0%B5-%D0%B1%D1%8A%D1%80%D0%B7%D0%B0%D0%B9%D1%82%D0%B5-%D1%82%D0%BE%D0%BB%D0%BA%D0%BE%D0%B2%D0%B0", "text": "Представете си следната картина: намирате се върху една от най-популярните конструкции, издигани някога от човешка ръка. Стъпвате върху камъни, върху които преди векове са бродили тежко въоръжени воини. От двете ви страни се намират вековни гори. Над вас наистина се простира обсипаната със звезди безкрайност на Космоса. Кой би предположил, че ще нощувате върху Великата китайска стена? Всъщност няма да имате възможност да го направите, няма да го направят и хората, на които от Airbnb са обещали една незабравима нощ там. В началото на август от компанията, която позволява на хора да отдават имотите си под наем за няколко дни, отправят покана към жителите на 11 държави да напишат есе от 550 думи на тема защо сега повече от всякога е важно да разрушаваме бариерите между културите. Наградата за четиримата победители (всеки с по един придружител по свой избор) е нощувка на стената. От Airbnb обясняват, че работят с държавна туристическа агенция в Китай, за да направят проекта си реалност. Описват го като \"първото в историята преспиване\" върху едно от най-великите архитектурни постижения на човечеството. По план осемте късметлии трябва да пренощуват в специално проектиран за целта \"дом\", намиращ се в една от наблюдателните кули на Великата стена - с легло, но без прозорци или таван.  \"При пристигането си вие и вашите приятели ще предприемете кратко катерене до вашата единствена по рода си спалня върху стената. След като се настаните в новия си дом и слънцето започне да залязва, ще се насладите на интимна гурме вечеря от няколко ястия, приготвени специално за вас\", обясняват от Airbnb, цитирани от Quartz. Всяка част от менюто е планирана така, че да представя определен \"аспект от китайската култура и кулинарните традиции\" на китайците. Един вкусен урок по история!     Звучи повече от добре и може би изживяването щеше да е запомнящо се, ако беше станало реалност. Темата е подхваната първо от китайски медии. Реакциите варираха от похвала за идеята до коментари, че комарите ще \"изядат\" печелившите за часове. Появиха се и притеснения за това, че могат да бъдат нанесени щети на културната ценност, съобщава CNN. Китайските власти също се намесват като слагат край на надеждите на всички участници в конкурса, че ще имат възможност да са част от нещо \"уникално\". На 6 август, дни след обявяване на идеята, културна комисия в Пекин излезе с позиция, че не е получавала заявка, нито е одобрявала \"събитие с жилищно настаняване\" върху стената. Става дума за комисия, която отговаря за участъка от Великата китайска стена, върху която Airbnb планираше своята нощувка. Според отдела едно подобно събитие (без да се посочва името на компанията) не е в тон с желанието стената да бъде съхранена. Ден по-късно в сайта на Airbnb е публикувано официално съобщение, че събитието се отменя. От компанията твърдят, че е имало споразумение с властите, след което е била анонсирана \"Нощта на Великата стена\", но въпреки това приемат с уважение отправените забележки. Утешителната \"награда\" за всички, които са взели участие в конкурса с есета, ще е да им бъде предоставена информация за други невероятни изживявания, които могат да имат в Китай. Азиатската страна всъщност е един от най-важните пазари за Airbnb. Миналата година обявите са се удвоили двойно, а 3,3 милиона гости са намерили къде да нощуват чрез сайта. Компанията обаче е изправена пред по-сериозни предизвикателства на китайския пазар - както конкуренцията на местни услуги от същия тип, така и проблеми с държавните регулации. Airbnb вече се съгласи да осигурява на китайските власти паспортната информация на чуждестранните посетителите на китайските власти, а дори избра и китайско име, с което да оперира на територията на КНР. Изглежда, че понякога преодоляването на културните бариери не е толкова лесно.    ", "date": "2018.08.09", "title": "Нощувка върху Великата китайска стена? Не бързайте толкова"}
{"url": "http://www.classa.bg/%D1%81%D0%B2%D1%8F%D1%82/item/385142-%D1%85%D0%B0%D0%BE%D1%81-%D0%BB%D0%B8-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "Перспективите за Брекзит без сделка изглежда се увеличават, след като миналия месец преговарящият от Европейския съюз отхвърли ключови елементи от предложенията на премиера Тереза Мей за ново търговско споразумение. Управителят на „Банк ъв Ингланд“ Марк Карни каза в петък, че вероятността Великобритания да излезе от ЕС без сключена сделка с Брюксел е „смущаващо висока“. Министърът на търговията Лиъм Фокс определи шансовете за това на 60 срещу 40. Канцеларията на Мей повтори в понеделник, че тя продължава да бъде убедена, че Великобритания ще договори добро споразумение, но че „без сделка е по-добре от лоша сделка“. Британската лира удари в понеделник 11-месечно дъно към долара и търговците свързаха това отчасти с вероятността за „без сделка“. Следват някои въпроси и отговори за това какво може да означава „Брекзит без сделка“. КАКВО ЩЕ СЕ СЛУЧИ, АКО ВЕЛИКОБРИТАНИЯ И ЕС НЕ СЕ СПОРАЗУМЕЯТ? Великобритания е член на Световната търговска организация (СТО), така че тарифите и другите условия, управляващи търговията с ЕС, ще са според правилата на СТО. Тарифите на ЕС са доста ниски, средно около 5 процента, но те са по-високи за част от важния британски износ, включително автомобилите, които ще се сблъскат с 10 процента мито. Износителите ще се изправят пред други бариери, сред които съобразяване със стандартите на ЕС за стоки като храни и електроуреди и материали. Британският експорт може да се бави на границата на ЕС. Много британски фирми за услуги, особено огромният финансов бранш, вероятно ще срещнат повече ограничения в бизнеса си с блока, отколкото при предпочитаното от Тереза Мей споразумение. Съгласно правилата на СТО Великобритания и ЕС не може да си предоставят взаимно ниски мита, бързи гранични проверки или тясно сътрудничество в услугите, ако не предложат същото на всички страни членки на СТО. КОЕ ЩЕ Е НАЙ-ЛОШОТО ПРИ БРЕКЗИТ БЕЗ СДЕЛКА? Повечето икономисти казват, че колкото по-високи са бариерите пред търговията с ЕС, толкова по-тежък ще е ударът върху Великобритания. Националният институт за икономика и социални изследвания казва, че Брекзитът без сделка ще струва на всеки човек във Великобритания по 800 лири годишно повече, отколкото при „мек Брекзит“, при който Великобритания ще има отношения с ЕС, подобни на тези между Норвегия и блока. Планът на Мей ще струва годишно 500 лири повече на човек, отколкото при „мек Брекзит“ Въздействието върху британската икономика може да бъде още по-голямо, ако намалеят инвестициите в бизнеса и това допълнително забави бавния растеж на производителността или ако спадът в миграцията породи недостиг на работна ръка. КАКВО Е ПОЛОЖИТЕЛНОТО ПРИ БРЕКЗИТ БЕЗ СДЕЛКА? Поддръжниците на Брекзита твърдят, че правилата на СТО ще помогнат на британската икономика, тъй като за Лондон ще бъде по-лесно да сключва търговски споразумения с бързоразвиващи се страни и региони извън Европа. Обаче това ще отнеме години, а и Великобритания може да срещне затруднения, за да си осигури благоприятни условия от страни като Съединените щати или Китай. Икономистът Рут Лий, която е привърженик на Брекзита, казва, че опасенията за забавяния по границата са преувеличени, защото страните извън ЕС обикновено декларират онлайн своя износ, за да ускорят преминаването му. Подкрепящите Брекзита казват също, че Великобритания може да спести от предполагаемата сметка по развода около 39 милиарда лири и да ги изхарчи вместо това за обществени услуги. БРЕКЗИТ БЕЗ СДЕЛКА ЗНАЧИ ЛИ ХАОС? При оставащи осем месеца до излизането на Великобритания от ЕС има малко време за договаряне на споразумение или за подготовка на двете страни за евентуален Брекзит без сделка. Всеки безразборен Брекзит създава риска от закъснения по границите, докато чиновниците се борят с внезапно въведените нови митнически правила. Британското правителство изготвя планове за запасяване с лекарства и кръвни продукти преди възможния Брекзит без сделка. При най-лошия сценарий Великобритания ще отпадне от споразумението „Открито небе“ между САЩ и ЕС, което може да доведе до транспортен хаос. Финансовите производни от търговията ще се изправят пред правна несигурност. Гражданите на ЕС във Великобритания и британските граждани в ЕС може да загубят разрешителните си за пребиваване и други права. Предвид потенциалния срив ЕС може да предложи удължаване на периода за преговори по Брекзита, ако има някакви изгледи за споразумение, казва икономистът от „Джей Пи Морган“ Малкълм Бар. По думите му „ЕС знае, че Брекзит без сделка ще навреди на всички замесени и ще трябва да бъдат решавани огромен комплекс от проблеми“.", "date": "2018.08.09", "title": "Хаос ли означава Брекзит без сделка?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385136-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0-%D1%81%D0%B5-%D0%B5-%D0%BF%D1%80%D0%B5%D1%80%D0%BE%D0%B4%D0%B8%D0%BB%D0%B0", "text": "Мрежата прегря с горещо твърдение. Според повечето хора принцеса Даяна се е преродила в малката си внучка Шарлот. Разбира се, няма нищо изненадващо, че принцеса Шарлот е като покойната си баба - в края на краищата тя й е внучка. И е логично да се предположи, че Шарлот е наследила някои особености на лицето от баба си. Но колкото повече расте дъщерята на принц Уилям и Кейт Мидълтън, толкова повече приликата й с принцесата на народа става по-очевидна. В мрежата масово започнаха да се появяват фотоси, доказващи плашещата прилика между Даяна и Шарлот. „Знам, че мнозина ще спорят и ще кажат, че Шарлът не прилича на Даяна, но доказателството, че има голяма прилика между двете, е очевидна”, категорични са потребителите.     Освен това феновете на кралското семейство дори създадоха профил в Instagram, наречен „Шарлот и Даяна завинаги”, където публикуват снимки на две принцеси. „Тя има очите на Диана”; „Това е малката Диана!”; „Идентични са!”; „Прераждането на Даяна в Шарлот е факт” – гласят повечето коментари в интернет мрежата.     Не всички обаче са съгласни, че Шарлот е копие на Диана. Някои я виждат като малко олицетворение на майка й Кейт Мидълтън, други казват, че тя прилича на другата й баба - Карол Мидълтън, докато други настояват, че тя пък е одрала кожата на кралица Елизабет II, че даже и на баща й принц Уилям.       Я според вас на кого прилича малката принцеса Шарлот? Споделете в коментарите!   ", "date": "2018.08.09", "title": "Принцеса Даяна се е преродила"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385137-%D0%B6%D0%B5%D0%BD%D0%B8%D1%82%D0%B5-%D0%B8%D0%B7%D0%BF%D0%B0%D0%B4%D0%BD%D0%B0%D1%85%D0%B0-%D0%B2-%D0%B7%D0%B0%D1%85%D0%BB%D0%B0%D1%81", "text": "Лято е! Горещо е! Страстите и градусите се покачват, дрехите стават все по-оскъдни и все повече от телата ни е на показ. Безспорно всяка жена иска секси и гладка кожа. Което пък побърква мъжете. Е, все пак има и един елемент наречен „интимна прическа”.  Всички сме чували бразилска или холивудска кола маска. Но те вече са в миналото.   И не, не говорим за пълна липса на косъмчета „там долу”, а за на-новата модна интимна прическа. А тя е… Dirty Martini или в превод „Мръсно Мартини”. Именно това е най-горещата модна интимна прическа, по която всички жени полудяха, а мъжете изгубват ума и дума от удоволствие само при вида й.     И кефът не спира до тук. Има най-различни „коктейлни” прически. Ние от   ги събрахме на едно място, че добавихме секси провокативни снимки за илюстрация. Dirty Martini / Мръсно Мартини    Това е, когато има малък триъгълник върху Венерения хълм, който много прилича на бразилската кола маска. Гарантирано ще се почувствате като някое от секси момичетата на Джеймс Бонд. The Shot / Шотът    Тази интимна прическа е идеална за всички, които обичат да нещата чисти. Ако искате да запазите малка косъмчета „там долу”, това може да е точно за вас. The Prosecco / Просеко / Шампанско    На интимните устни се запазват малко косъмчета, за да се създаде илюзията за бутилка шампанско. Ако искате може и да е само с размерите на чаша за шампанско. Това е идеално за тези, които обичат нововъведенията. The Pint / Пинта / Храстът    Храстът там долу се е върнал. Това би си помислил човек щом види тази тенденция в интимните прически. Но не точно. Все пак това е перфектният избор за тези, които предпочитат по-естествен, по-пълен и космат външен вид на интимните си части. А и очевидно е и най-безболезнената кола маска от всички изборени. Е, дами, че и вие господа, коя интимна прическа ви допада най-много? Споделете с нас в коментарите!", "date": "2018.08.09", "title": "Жените изпаднаха в захлас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385138-%D1%82%D1%8A%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%B5%D0%BA%D1%81%D0%B0-%D0%B8-%D0%BC%D1%8A%D0%B6%D0%B5%D1%82%D0%B5", "text": "Появи се тъжна статистика за секса и мъжете. Тя е свързана не с мъжкото здраве, а с впечатленията от половия акт. Това са установили учени от Университета в Куинсланд. Те твърдят, че посттраматичният стрес след половия акт все повече поразява мъже на средна възраст.  По данни на изследователите, след като постигат оргазъм, мъжете изпитват разочарование от физическата близост с партньорката си. Резултатите от изследването са публикувани в Journal of Sex & Marital Therapy.      Според учените емоционалните прояви при мъжете, които могат дори да се разплачат след секс, са свързани не с дисфункцията на половите органи, а с психологични проблеми. Оказало се, че една голяма част от мъжете изпитвали раздразнение, разочарование или пък силен емоционален срив.   Изследването обхваща анонимно допитване до 1200 мъже, които при отговор на въпросите честно си признали, че почти не изпитват удоволствие от половия контакт. Други пък твърдели, че са се почувствали използвани, а трети - объркани, защото партньорката не е отговорила на очакванията им. .  Психолозите са изяснили, че отрицателни емоции след секс са изпитвали поне 41% от мъжете.   Основната причина за такива прояви може да произхождат от стреса на работа, емоционални сътресения, свързани с отношенията вътре в семейството или пък насилие, преживяно в детството, казват още учените.", "date": "2018.08.09", "title": "Тъжна новина за секса и мъжете!"}
