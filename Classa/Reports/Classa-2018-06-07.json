{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382801-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D1%82-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Петролът продължава да поскъпва, пише finam.ru. За кратко цените на барел „Брент\" слязоха на 73, 28 долара, но след това се върнаха на нивата от $76. Борсите получават противоречиви сигнали, което не позволява на търговците да подържат средносрочни позиции. Например след молбата на САЩ към Саудитска Арабия и другите страни от ОПЕК да увеличат дневния добив с 1 млн. барела, излезе информацията, че американските петролни запаси са намалели с 2 милиона барела и това се отрази на цените в посока нагоре. Трендът остава възходящ, но според анализаторите има потенциал за падане на цените с 6,5 – 7 %. За 22 юни е насрочена среща на страните от ОПЕК във Виена, на която картелът трябва да реши дали ще увеличи производството или ще продължи да се придължа към споразумението за ограничаване на дневния добив с около 1,8 милиона барела, което доведе до покачване на цените от 45 долара на сегашните нива.", "date": "2018.06.07", "title": "Прогнозират поевтиняване на петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382796-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%B8%D0%BC%D0%B0-%D0%B2%D1%8A%D0%B7%D1%80%D0%B0%D0%B6%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BE%D1%82-88-%D0%B3%D0%BE%D0%B4%D0%B8%D0%BD%D0%B8,-%D0%B4%D0%B0-%D0%BA%D0%B0%D0%B6%D0%B5-%D1%81%D0%B5%D0%B3%D0%B0,-%D0%B8%D0%BB%D0%B8-%D0%B4%D0%B0-%D0%B7%D0%B0%D0%BC%D1%8A%D0%BB%D1%87%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8%E2%80%A6", "text": "При 70 хиляди набор, от който 40 хиляди са българи, от които 80% емигрират, то остават 8000 набор, който трябва да ни храни като станем пенсионери. Нашият набор е 170 хиляди, от които около 50% са емигрирали. Значи оставаме към 85000 за изхранване.   8000 ще хранят, 80000.  Ако някой има възражения срещу пенсионна възраст от 88 години, да каже сега, или да замълчи завинаги…  ", "date": "2018.06.07", "title": "Ако някой има възражения срещу пенсионна възраст от 88 години, да каже сега, или да замълчи завинаги…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382797-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D1%80%D0%B5%D1%82%D0%B0-%D0%BF%D0%BE-%D0%B8%D0%B7%D0%BC%D0%B0%D0%BC%D0%B8-%D1%81-%D0%B5%D0%B2%D1%80%D0%BE%D1%84%D0%BE%D0%BD%D0%B4%D0%BE%D0%B2%D0%B5", "text": "    България, Румъния и Унгария са държавите от ЕС с най-много разкрити измами от звеното към Европейската комисия за разследване на измамите с европари – ОЛАФ (Европейска служба за борба с измамите), става ясно от нейния доклад, разпространен вчера.   Между 2013 и 2017 г. службата е приключила 43 разследвания за България с препоръка за възстановяване на средства по проекти, получили пари от еврофондовете. Това е сравнително висок брой разследвания и поставя България на трета позиция в негативната класация. На първо място е Румъния – 107 разследвания с препоръка за връщане на пари, следвана от Унгария – 49.   За България е препоръчано възстановяване на около 0,54% от плащанията, което е приблизително на средното ниво за ЕС, което е 0,43%. Не става ясно дали броят на разследванията се дължи на по-голямо внимание към определени държави от страна на европейската служба или по-голям брой получени сигнали.   Прави впечатление, че българските институции между 2013 и 2017 г. сами са декларирали сравнително нисък брой нарушения, независимо дали са били с цел измама или просто грешки. Страната е обявила пред европейските служби 904 нарушения, докато Румъния е декларирала 5759 случая, Гърция – 2251, Чехия – 3480, Словакия – 1672. За сравнение Германия е декларирала сама 1771 нередности с еврофондове на своя територия, а Франция – 1240. Испания е абсолютен рекордьор по този показател с 11 161 обявления.   Около 42% от случаите, предадени от ОЛАФ на националните власти, стигат до присъди за периода 2010-2017 г., сочи още докладът. За България процентът е 41%, а за Румъния – 33%. В Германия до присъди се е стигнало само в 21% от случаите, а в Литва – 67%.   В раздела за митата в доклада на ОЛАФ става дума за хакерската атака срещу митническата информационна система (БИМИС), която бе разкрита през май 2017 г. при акция на ГДБОП и прокуратурата. Оказа се, че схемата е действала през 2015 г. на територията на България и Македония, като прокуратурата повдигна обвинения срещу 8 българи, някои от които бивши служители на Агенция “Митници”.   Проверката е показала, че в някои от случаите незаконното електронно прочистване е станало часове след като операциите по транзит са инициирани в системата, като физически е било невъзможно транспортът да се осъществи светкавично. Сръбските и турските митници са информирали българските си колеги, че стоките изобщо не са влезли физически на територията на двете държави. Хакерската атака е станала чрез отдалечен достъп до българската митническа информационна система.     През 2017 г. ОЛАФ е приключила общо 197 разследвания, в които е отправила 309 препоръки до националните и европейските власти. Препоръчано е възстановяване на 3 млн. евро, което е значително повече в сравнение с предходни години. Започнати са 215 нови, разследвания. Средно разследванията на ОЛАФ продължават около година и половина, става ясно още от доклада.", "date": "2018.06.07", "title": "България е трета по измами с еврофондове"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382798-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B4%D0%B0%D0%B4%D0%B5-%D0%BC%D0%B0%D0%BD%D0%B4%D0%B0%D1%82-%D0%B7%D0%B0-%D0%B1%D0%B5%D0%BB%D0%B5%D0%BD%D0%B5", "text": "Парламентарната комисия по енергетика даде мандат на енергийния министър Теменужка Петкова да работи за реализацията на проекта АЕЦ „Белене\". Решението беше предложено от ГЕРБ и подкрепено от БСП, въпреки че проектът на опозицията беше отхвърлен. Подкрепата от социалистите дойде с мотива, че страната ни трябва да покаже общата си политическа воля пред инвеститорите. Министър Петкова се зарадва на политическия консенсус по решението ѝ, но бе категорична, че няма да се отстъпва от обявените принципи: „Това е реализация на проекта на пазарен принцип без предоставяне на държавни гаранции и без дългосрочни договори за изкупуване на енергия. От БСП обявиха, че ще подкрепят проекта на управляващите и в пленарната зала, обясни Таско Ерменков: „Само като израз на желанието на БСП да не пречи, а да създава всички предпоставки за решаването на проблема с АЕЦ „Белене\". А Рамадан Аталай от ДПС обяви, че каквото и да гласуват депутатите, НС е единствено параван за решенията на правителството: „Абсолютно нищо не зависи от това решение, което ще вземем ние днес. За да вземе МС, т.е. премиерът, едно решение, искате НС отново да бъде пак онзи параван, който по някакъв начин политически да размие решенията\". Срокът за избор на стратегически инвеститор и за структурирането на проекта е 31 октомври.", "date": "2018.06.07", "title": "Енергийната комисия даде мандат за Белене"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382799-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BD%D0%BE%D0%B2%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B8%D1%82%D0%B0%D0%BB%D0%B8%D1%8F", "text": "След Сената вчера, долната камара на италианския парламент днес също гласува вот на доверие на новото популистко правителство, предадоха световните агенции. Кабинетът на премиера Джузепе Конте получи при гласуването в Камарата на депутатите 350 гласа „за\" при 236 „против\" и 35 „въздържал се\". Популистката коалиция, която включва антисистемното Движение „Пет звезди\" и крайнодясната партия „Лига\", има в долната камара на парламента по-комфортно мнозинство, отколкото в горната. Днешното гласуване бе последното препятствие пред новото италианско правителство, което встъпи в длъжност в петък – три месеца след парламентарните избори на 4 март, които не излъчиха ясен победител и поставиха в страната в политическа безизходица, отбелязва ДПА. Първото пътуване на новия италиански премиер в чужбина ще е до Канада за участие в срещата на върха на Г-7 в петък и събота. „Първото нещо за Италия ще бъде да стане позната, а второто – да накара да я уважават\", заяви днес Конте, цитиран от Франс прес. Като водещи приоритети на новото италианско правителство той посочи слагането на край на нелегалната имиграция, рестартирането на отношенията с европейските партньори и засилването на връзките с Русия, посочва ДПА.", "date": "2018.06.07", "title": "Одобриха новото правителство на Италия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382800-%D1%85%D0%B8%D0%BB%D1%8F%D0%B4%D0%B8-%D0%B4%D0%B2%D0%BE%D0%B9%D0%BA%D0%B8-%D0%BF%D0%BE-%D0%B1%D0%B5%D0%BB-%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0", "text": "По първия модул през тази година на националното външно оценяване по български език и литература в седми клас слабите оценки са 8166, а през 2017 г. „двойките\" са били 7761. От първия модул по математика сега слабите оценки в седми клас са 12 869, а през 2017 г. „двойките\" са били 13 533, съобщиха днес от Министерството на образованието и науката, представяйки анализ на резултатите от седми клас. През 2016 г. слабите оценки по математика от първия модул бяха 17 983 и това беше изключително голям брой „двойки\", припомни Евгения Костадинова – директор на дирекцията „Съдържание на предучилищното и училищното образование\" в МОН. Тя отбеляза, че подобряването на резултатите по математика в седми клас се дължи на упоритата работа, но и на изготвените планове от всички училища и от Регионалните управления на образованието в страната за повишаване на резултатите по математика. През 2018 г. на първия модул по БЕЛ отличните оценки в седми клас са 1559, а през 2017 г. „шестиците\" са били 3304. Сега отличните оценки в първия модул по математика са 6285, а през миналата година са били 3857. През тази година по български език и литература в седми клас с максимален резултат от 100 точки са трима ученици, като от МОН не уточняват дали това са момичета или момчета. През 2017 г. със 100 точки по БЕЛ са били шестима седмокласници. През 2018 г. с максимални 100 точки по математика са 68 седмокласници, а през 2017 г. са били 251. С 0 точки по БЕЛ през тази година са 151 ученици в седми клас, а през миналата година са били 105. По математика с 0 точки през 2018 г. са 182-ма ученици в седми клас, а през 2017 г. са били 151. Средният резултат от първия модул по БЕЛ в седми клас през 2018 г. е 32,60 точки (от 65 точки), което е равно на оценка „добър\". Средният резултат от първия модул по математика сега е 30,43 точки (от 65 точки) или отново оценката е „добър\". През тази година и по БЕЛ и по математика има повече добри и много добри оценки, коментира Костадинова. Тя добави, че е увеличен броят на отличните оценки и е намален броят на слабите оценки в първия модул по математика. От МОН отчетоха, че продължава тенденцията все повече седмокласници да работят по втория модул по БЕЛ – за написването на преразказ с дидактическа задача по непознат за учениците текст. И по БЕЛ и по математика с най-висок среден брой точки по региони в страната са седмокласниците от София-град, Смолян, Варна и Бургас, като на последните места са учениците от Сливен, Ловеч, Монтана, Ямбол. Анализът на МОН показва, че по БЕЛ седмокласниците са показали по-добри умения за определяне на вида на изречението по състав, което е пряко свързано с пунктуацията на сложните изречения. Сега учениците са показали по-малко грешки при преобразуването на пряката реч в непряка и правилно са свързали цитати със заглавието на съответната творба. Според експертите на МОН занапред трябва да продължи работата на учениците, свързана с извличането и обработването на информация от текст и таблица, с разпознаването на съставното сказуемо в изречението и със съвместяването на глаголните времена в преразказа, който през тази година беше по откъс от творба на Бранислав Нушич. По математика за първи път задача от геометрията е с най-висок на успеваемост сред седмокласниците – 71 процента, и това е 9-та задача. Учениците са се справили успешно и с намирането на корените на линейното уравнение и на линейното неравенство.", "date": "2018.06.07", "title": "Хиляди двойки по БЕЛ и математика"}
{"url": "http://www.classa.bg/%D1%81%D0%B2%D1%8F%D1%82/item/382791-facebook-%D0%B5-%D1%81%D0%BF%D0%BE%D0%B4%D0%B5%D0%BB%D1%8F%D0%BB-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%81%D0%BA%D0%B8-%D0%B4%D0%B0%D0%BD%D0%BD%D0%B8-%D1%81-%D1%87%D0%B5%D1%82%D0%B8%D1%80%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8,-%D0%B2%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-huawei-%D0%B8-lenovo", "text": "Facebook е споделял информацията на своите потребители с четири китайски компании в технологичния сектор, признават на вестник \"Ню Йорк Таймс\" източници от социалната мрежа. Сред тези партньори е Huawei, производител на телекомуникационно оборудване, поддържащо близки отношения с китайското правителство.   Другите компании, които са имали достъп до лични данни, са Lenovo, Oppo и TCL. Споразуменията с всички тях датират от 2010 г. и им позволяват достъп до разнообразни данни, също като на BlackBerry, според скорошно разкритие на същата американска медия.   Това означава, че те са могли да получат достъп до списъците с приятели, \"обичаите\", трудовата и образователната история и състоянието на връзките. Четирите споразумения и досега все още са валидни, но Facebook е готов да финализира споразумението с Huawei преди този уикенд. Китайският телекомуникационен гигант беше посочен от американското разузнаване като опасност за националната сигурност на САЩ.", "date": "2018.06.07", "title": "Facebook е споделял потребителски данни с четири китайски компании, включително Huawei и Lenovo"}
{"url": "http://www.classa.bg/%D1%81%D0%B2%D1%8F%D1%82/item/382792-%D0%BD%D0%B8%D0%BA%D0%B8-%D1%85%D0%B5%D0%B9%D0%BB%D0%B8-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%B4%D0%B8%D0%BA%D1%82%D1%83%D0%B2%D0%B0-%D0%B7%D0%B0-%D1%81%D0%B0%D1%89-%D0%BA%D0%B0%D0%BA-%D0%B4%D0%B0-%D0%BF%D0%BE%D0%B4%D0%B4%D1%8A%D1%80%D0%B6%D0%B0%D1%82-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%81%D0%B8", "text": "Посланикът на САЩ в ООН, Ники Хейли, изрази своето раздразнение от обвинението, отправено от световния орган към Вашингтон, за практиката да се отделят деца от семейства на имигранти, които влизат в Съединените щати.   Без да обръща внимание на подробностите на обвинението, Хейли заяви в официално изявление, че \"нито ООН, нито някой друг ще диктува как САЩ трябва да поддържат своите граници\".   \"За пореден път ООН показва своето лицемерие, като посочи САЩ, а същевременно пренебрегва осъдителните нарушения на правата на човека на няколко членове именно на своя Съвет по правата на човека\", каза Хейли. \"Докато Службата на върховния комисар атакува САЩ поради невежество, Съединените щати водят света със своите действия, като предоставят повече хуманитарна помощ за световните конфликти, отколкото която и да е друга нация\", добави тя.   Офисът на ООН по правата на човека заяви във вторник, че практиката на администрацията на американския президент Доналд Тръмп за разделяне на децата мигранти от техните родители, нарушава техните права и международното право, настоявайки незабавно да се прекрати тази практика.", "date": "2018.06.07", "title": "Ники Хейли: \"Никой няма да диктува за САЩ как да поддържат границите си\""}
{"url": "http://www.classa.bg/%D1%81%D0%B2%D1%8F%D1%82/item/382793-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B5-%D0%B4%D0%B0%D1%80-%D0%BE%D1%82-%D0%B1%D0%BE%D0%B3%D0%B0", "text": "Папа Франсиск призова всички интернет потребители да не позволят цифровата мрежа да бъде \"място на отчуждаване\", а да я превърнат в \"богато място за човечеството\".   Върховният понтифик потвърди, че \"Интернет е дар от Бога, но е и голяма отговорност\". \"Той доведе до разширяване на хоризонтите, едно разширяване за толкова много хора\", каза папата, призовавайки потребителите на интернет да се възползват от \"възможностите за срещи и солидарност, които предлагат социалните мрежи\".   \"Да се помолим заедно, така че социалните мрежи да не анулират личността ни, а да подкрепят солидарността и уважението към другите в техните различия\", заключи лидерът на Католическата църква.", "date": "2018.06.07", "title": "Папа Франсиск: \"Интернет е дар от Бога\""}
{"url": "http://www.classa.bg/%D1%81%D0%B2%D1%8F%D1%82/item/382794-%D0%B8%D0%BD%D1%82%D0%B5%D1%80%D0%B2%D1%8E-%D0%BD%D0%B0-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%B8%D1%82%D0%B0%D0%B9", "text": "Руският президент Владимир Путин, в навечерието на официалното си посещение в азиатския гигант, даде интервю за China Media Corporation, в което той обсъди отношенията между Москва и Пекин, както и няколко международни въпроса.   В рамките на посещението си в Китай Путин ще присъства на срещата на върха на Шанхайската организация за сътрудничество (ШОС), която ще се проведе от 9 до 10 юни. По време на интервюто президентът посочи, че тя е създадена като \"сравнително скромна\" организация, но днес се е превърнала в \"огромен ресурс - на страните-членки съответства една четвърт от световния БВП, живеят 43% от населението на света и покрива 23% от територията на планетата\". В допълнение, Путин е посочил, че възможностите на членовете на ШОС, включително военните, \"са колосална сила, която със сигурност ще бъде насочвана от нас не към конфронтация с някого, а за осигуряване на необходимите условия за всеобхватно и разнообразно сътрудничество, както между нашите държави, така и с други народи, където и да се намират, на всеки континент \".   \"Китай и Русия са съседи, комуникираме от векове, имаме много дълбоки исторически връзки и корени\", заяви руският президент.   В момента \"Китай е най-големият партньор на Русия\", каза Путин. \"През тази година, само през първите четири месеца, регистрирахме същия растеж, който имахме през цялата минала година\" подчерта президентът.   Путин допълни, че двете страни имат съвместни планове в областта на развитието на индустриалното сътрудничество, железопътната транспортна инфраструктура и цифровата икономика. \"Последното е една от ключовите насоки\", каза руският президент, посочвайки, че тя е свързана с такива важни бъдещи области, като роботика и изкуствен интелект.   Позициите на Москва и Пекин по отношение на решаването на ситуацията на Корейския полуостров са \"много близки или напълно съвпадащи\", каза Путин. И двете страни бяха инициаторите на пътната карта за разрешаване на напрежението между двете Кореи.   Путин оценява \"безпрецедентните мерки\", предприети от Северна Корея с цел намаляване на напрежението: приключването на ядрени опити и балистични ракети и унищожаване на един от най-големите си полигони за ядрени опити. \"Всичко това, разбира се, са практически стъпки към денуклеаризация и това е нашата обща крайна цел\", подчерта той.   Също така руският президент посочи, че разбира, че Северна Корея иска абсолютни гаранции по отношение на сигурността си, \"особено след трагичните събития, които се случиха в Либия или Ирак\".   В същото време, Путин окачестви като \"смело и зряло\" решение на американския си колега, Доналд Тръмп, да се срещнат лично с лидера на Северна Корея Ким Чен-ун, и изрази надежда, че срещата на върха на Тръмп и Ким ще донесе \"положителни резултати\".   В отговор на въпроса за международните санкции, наложени от няколко западни държави върху Русия, Путин увери, че това не плаши Москва и \"никога няма да ни принуди да изоставим пътя на независимо и суверенно развитие.\" Така руският президент изрази надежда, че \"здравият смисъл ще победи, всички ограничения, незаконни и вредни за световната икономика, постепенно ще отпаднат и ще се нормализират отношенията на Москва с всички партньори, включително САЩ, а и с другите страни, които са танцували в ритъма, зададен от Вашингтон\".", "date": "2018.06.07", "title": "Интервю на Путин преди посещението в Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382795-%D0%B0%D0%B7-%D1%82%D0%BE%D0%B2%D0%B0-%D0%BD%D0%B5-%D1%81%D1%8A%D0%BC-%D0%B3%D0%BE-%D0%BA%D0%B0%D0%B7%D0%B0%D0%BB,-%D0%BD%D0%BE-%D0%BF%D0%B0%D0%BA-%D0%BA%D0%B0%D0%B7%D0%B2%D0%B0%D0%BC", "text": "Изпадали ли сте в ситуация, в която дори и две неправилни думи могат да ви лепнат етикет? За нула време можете да станете \"ксенофоб\", дори и да дарявате дрехи на бежанци ежемесечно, или \"хомофоб\", въпреки че вечер играете белот с онази приятна гей-двойка от първия етаж.   В социалните мрежи нещата се случват по-светкавично, а онлайн гафовете се помнят още по-дълго някъде там, на някой сървър. Напълно възможно е да сте написали \"******** на сапун!\", а 10 години по-късно непознат да ви погледне и да заключи на висок глас \"Ааа, това е оня, расистът...\".   А откакто българските политици и обществени личности започнаха активно да използват профилите си, положението започна да напомня САЩ, президента Тръмп и неговото covfefe.   Например, около 10 юни 2017-а най-коментираното събитие в България не беше, че температурите пак са прехвърлили 30 градуса и ще колабираме в летните горещини. Това беше София прайд, за който потребителите предимно се надпреварваха да споделят изтъркания виц с \"Джон, какъв е този шум на улицата... \".   Съпругата на държавния глава - Десислава Радева, реши да подходи по малко по-друг начин.   Е, и тя не се сдържа и пусна в обращение изхабения анекдот, но освен него в доста дългия си статус събра на едно място драмата на котарака си Чарли, болен от котешки СПИН, участниците в прайда, уважение към \"различните\", неуважение към \"различните\" (\"Не преигравайте, моля!\"), пенсионери, многодетни майки и парчето на Rainbow - Catch The Rainbow.   Плюс призив за прайд на хетеросексуалните, какъвто в по-топлите месеци се провежда във всеки парк, особено след залез слънце. За добро или лошо, публиката бързо се разсея, може би заради дантелите...   В началото на март месец тази година министърът на туризма Николина Ангелкова също реши да използва дантели и Facebook, този път за да внесе доза холивудски блясък.    Буквално, защото в няколко поста показваше снимки от присъствието си на наградите \"Оскар\" като не пропусна да подчертае, че е в Долби тиътър на лични разноски. Да не реши някой, че българският данъкоплатец плаща за ръкостисканията й с Гал Гадот и Майкъл Дъглас.   Ангелкова допълни, че ще продължи да промотира България със силата на киноиндустрията, а потребителите останаха с впечатлението, че тази година Салма Хайек ще почива на СПА в Поморие.       Не такъв звезден оптимизъм идваше от статуса на депутата от БСП Таско Ерменков.    На 19 май загриженият за столичани социалист обясни, че са му се обадили \"от институции\" и са му съобщили, че \"водата в софия е ОТРОВНА\" (оригиналният правопис е запазен) и в нея са изсипани (откъде?) \"голямо количество отровни химикали\".   Колкото и несериозно да звучи поднесената информация, имаше и такива, които й повярваха. В крайна сметка дихидрогенният монооксид причинява сериозни щети дори по метал и камък.   След като се оказа, че няма нищо нередно във водата в столицата (или поне не над обичайното), последва оправдание в стил \"Аз това не съм го казал, но пак казвам...\".   Таско Ерменков     \"Приятел ми изпрати съобщение: Не пий вода от чешмата. Не я използвай дори за готвене. Отровна е. Вчера научихме, че в Искъра са изсипани голямо количество отровни химикали и в момента водата в софия е ОТРОВНА. От 5 различни, независими един от друг източника знаем инфото, но не можем да го пуснем публично, тъй като институциите мълчат     А понякога дори не е необходимо да си народен представител в парламента.    Достатъчно е да си неговата съпруга, за да попадне твой статус в полезрението на някой скучаещ журналист, който иначе е решил да види снимките от \"Morenceeee 2018\" на колежката.   Лошото е, че след това думите биват надлежно публикувани и обсъдени. Налага се да напишеш още поне две изказвания и то без да са те викали в най-близкото РПУ.   Светлана Дончева - съпругата на вицепремиера Томислав Дончев - предупреди ромското малцинство с метафората \"морковите са на свършване, време е за тояга\". Тъй като не беше използван точно този деликатен изказ, статусът е бил докладван за реч на омразата, а чувствителните модератори на Facebook са побързали да го изтрият, преди да се наложи на Зукърбърг да говори и пред Българския хелзинкски комитет.   Това наложи Дончева да влезе в режим \"Обяснения\" и кратка лекция на тема \"Що е то метафора?\". Какво е искал да каже авторът обаче разбрахме още в първия постинг, нямаше нужда от анализи...   Svetlana Doncheva . Истината е, че не е необходим скандал като този с Cambridge Analytica, за да се усетиш, че всяка твоя онлайн стъпка може да бъде не само проследена, но и използвана срещу, теб.   В много случаи публичният линч е далеч по-безкомпромисен от тропване на дървено чукче...", "date": "2018.06.07", "title": "Аз това не съм го казал, но пак казвам..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382787-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D0%BE%D0%B1%D0%B1-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0%D1%82,-%D1%87%D0%B5-%D0%B8%D0%BC-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B1%D0%B5%D0%B7-%D1%83%D0%B2%D0%B5%D0%B4%D0%BE%D0%BC%D0%BB%D0%B5%D0%BD%D0%B8%D0%B5-%D0%B8-%D0%B8%D0%BC-%D1%80%D0%B0%D0%B7%D0%B4%D0%B0%D0%B2%D0%B0%D1%82-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8", "text": "След статията „Да ти издадат кредитна карта, без да подозираш… В ОББ, но и в други банки” (виж  ), в e-vestnik се обадиха няколко читатели, които се оплакаха от същото, като в описвания случай – получили известие, че се променят условията им по кредита, без да са взимали кредит от тази банка.   За случая, който описахме, от ОББ обясниха в мейл, че имало една буква разлика в името на получателя, затова е изплатен погрешно имейл. Но проверката в клон на банката показа, че на клиента е издадена кредитна карта без той да знае и е закрита през 2006 година. На този въпрос от ОББ след увъртане обясниха, че имали съвместна промоция с „Глобул” (сега „Теленор”) и клиентът е искал оттам нов смартфон, за което са му предложили кредитна карта, но той отказал. Но, няма такова нещо – с никакви смартфони и глобули не е имал работа клиентът, нито е получавал оттам предложение за кредитна карта.  Още двама читатели съобщиха пред e-vestnik, че са им издадени кредитни карти, без те да знаят и да са ги искали, и отказали да ги вземат.   Проблемите с ОББ, изглежда, продължават. Защото друг читател описа по.заплетена история.  Х. К. от София има кредитна карта от ОББ с лимит 10 хил. лева, който почти е изчерпал, но редовно си изплаща вноските. Има постоянни доходи и не е пропуснал нито едно плащане. И един ден му се обаждат по телефона от фирма „Фронтекс” и му обясняват, че има неизплатени вноски по кредитната карта. „Фронтекс” е колекторска фирма – събирач на дългове, една от най-големите.    Тя обслужва банки и др. компании, които имат несъбрани задължения от клиенти. Участва в търгове да изкупува задължения от банките. В началото на годината имаше голям търг именно на ОББ да продаде на колекторските компании пакет от задължения на обща стойност 460 млн. лева. Тъй като в банката миналата година влезе нов собственик – белгийската група КВС, очевидно тя е решила да изчисти някои несъбрани задължения. И на търга за тези дългове се явиха цели 10 кандидата да ги купят. Спечели го не „Фронтекс”, а най-голямата компания в този бранш „EOS Matrix”. Не това е важно в случая. На търга са продадени задължения предимно на физически лица – неизплатени потребителски кредити, непокрити задължения по кредитни карти, оувърдрафтове по дебитни карти, ипотечни кредити.   Да, ама в случая с Х. К. не попада в тези категории, защото си плаща редовно и няма закъснения. И му се обаждат от друга фирма, а не от тази, спечелила търга на ОББ.  Х. К. веднага поставя въпроса, че злоупотребяват с личните му данни и банковата тайна – откъде накъде „Фронтекс” ще знае наличността му и вноските по сметката? Оттам го уверили, че са им дали от банката само телефона и задълженията по сметката.  Впрочем от „Фронтекс” му предложили да му дадат пари да си покрие задълженията към ОББ, а да изплаща на тях. Х. К. възмутен се обадил в банката да попита защо му дават личните данни на някаква фирма.  „Това са лични данни, защо сте ги предоставили, знаят ми и движението по кредитната карта, това е абсолютна злоупотреба с банкова тайна” – това заявил приблизително Х. К., като го разказва и пред e-vestnik.   От ОББ го уверили, че „Фронтекс” е фирма, с която работели, но не са й дали никакви данни освен телефона и задължението. Признали, че си плаща редовно, но не могли веднага да обяснят защо е даден на колекторска фирма. „На другия ден и от банката, и от фирмата ми се обадиха да ми се извиняват, че станала грешка”, разказва Х. К. Вероятно предоставят данни на клиенти, които са похарчили почти целия си лимит по кредитна карта, предполага той.   „Преди тази случка, получих няколко оферти от различни клонове на ОББ да покрия задължението си по кредитната карта с кредит от същата банка, който обаче е дългосрочен. Тоест, ще имам да им давам повече и по-дълго време. След като отказах на банката, започнаха атаките от тази фирма „Фронтекс” – предоставили са им имената и телефона ми, данни по сметката”, разказва Х. К. пред e-vestnik.   Но сагата продължава. Месец по-късно без предупреждение намаляват лимита по кредитната му карта от 10 хил. на 7 хил. лв. Х. К. открива това, след като влиза в електронно банкиране и вижда, че вече има лимит 7 хил., и една червена черта. Веднага се обажда в своя банков клон на ОББ. Оттам не могли да му обяснят защо му е намален лимитът. „Предполагаме, че банката е счела, че не сте платежоспособен” – му казва служителка.  Х. К. обаче е платежоспособен и редовен, ядосан се обажда в центъра за обслужване на клиенти на банката и иска обяснение защо без уведомление му е намален лимитът по кредитната карта и на какво основание. Обещали да проверят и на следващия ден му се обадили отново да се извиняват, че станала грешка.   Но Х. К. вече е нащрек и очаква нова атака, неподозирано, откъде. Проверява си непрекъснато сметката дали няма някаква промяна и обмисля да я закрие и да мине в друга банка. „Но те всичките са един дол дренки”, казва Х. К.", "date": "2018.06.07", "title": "Клиенти на ОББ се оплакват, че им променят условията без уведомление и им раздават личните данни"}
{"url": "http://www.classa.bg/%D1%81%D0%B2%D1%8F%D1%82/item/382788-%D0%B7%D0%B0%D1%89%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%83%D0%BB%D0%BA%D0%B0%D0%BD%D0%B0-%D0%BD%D0%B0-%D0%BE%D0%B3%D1%8A%D0%BD%D1%8F-%D0%BF%D1%80%D0%B8%D1%87%D0%B8%D0%BD%D0%B8-%D0%BC%D0%BD%D0%BE%D0%B3%D0%BE-%D1%81%D0%BC%D1%8A%D1%80%D1%82,-%D0%B0-%D0%BA%D0%B8%D0%BB%D0%B0%D1%83%D0%B5%D0%B0-%D0%BD%D0%B5-%D0%B4%D0%B0%D0%B4%D0%B5-%D0%B6%D0%B5%D1%80%D1%82%D0%B2%D0%B8", "text": "Хавайският вулкан Килауеа е активен от преди месец и изригва голямо количество магма, но все пак, не е убил нито един жител на района. Междувременно неотдавнашното изригване на \"Волкан де Фуего\" в Гватемала вече остави мъртви 70 души. Как се обяснява тази разлика в нивото на човешки загуби, причинена от двете явления? Отговорът е свързан с вида на изхвърления на повърхността материал, информира порталът Mashable.   Гватемалският вулкан изригна на 3 юни с бързи огнени ерупции от вулканични отломки. Когато тези видове изригвания, известни като пиропластични потоци, са достатъчно големи, те могат да погребат цели селища за броени моменти.   За разлика от потоците лава, съставени от разтопена скала, пиропластичинят поток е хаотично смесване с гореща магма, изстреляна на повърхността и след това бързо втвърдена във вулканична пепел и големи скали.   Тези жестоки течения могат да достигнат 1000 градуса по Целзий и да се движат със стотици километри в час. „Един от техните най-смъртоносни ефекти е, че задушава хората, близки до изригването, с прах запушващ гърлото\", казва американският вулканолог Стенли .   Освен това, Хавайските вулкани обикновено не изригват експлозивно, както в случая на Гватемала, Везувий (Италия) или връх Сейнт Хелънс (САЩ), наречени статовулкани. Така Килауеа не е в състояние да изхвърли мощен и изключително бърз пиропластен поток, защото магмата там не е толкова гъста и лепкава като в стратовулканите.   Лавата от вулканите на Хавай не захваща много газове, тъй като те лесно могат да избягат на повърхността. Докато лавата на Волкан де Фуего, е много по-гъста и акумулира газове през години или дори десетилетия, докато налягането се увеличава, така че възниква експлозивно изригване, точно както през тази седмица.", "date": "2018.06.07", "title": "Защо изригването на Вулкана на Огъня причини много смърт, а Килауеа не даде жертви?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382789-%D1%81%D0%BA%D1%8A%D0%BF%D0%BE-%D0%BC%D0%B2%D1%80,-%D0%BD%D0%B0-%D0%BC%D1%8A%D0%B6%D0%B5%D1%82%D0%B5-%D0%B8%D0%BC-%D1%80%D0%B0%D1%81%D1%82%D0%B5-%D0%B1%D1%80%D0%B0%D0%B4%D0%B0", "text": "    Това е репликата, която ст. комисар Георги Григоров каза няколко пъти по време на пресконференцията за убийството на избягалия затворник Владимир Пелов в Ботевград. Директорът на ОДМВР-София я повтаряше така, сякаш тя магически ще оправдае целият полицейски апарат в страната за това, че два месеца след бягството си Пелов все още беше на свобода и неговият \"случай\" също приключи с няколко куршума, а не с белезници и връщане зад решетките.   Магията обаче не е с МВР. Тя, изглежда, е била изцяло с Пелов, който с брада, качулка и шапка е успял да се промени до неузнаваемост, така че цял месец да не привлече вниманието на ботевградската полиция.   Между \"10-15 сигнала\" дневно за неговото присъствие на ботевградска територия са били проверявани от полицията, но без успех. Марио Панчев, по прякор Големия, който сега лежи с няколко огнестрелни рани в болнично легло в \"Пирогов\", изглежда е имал много по-голям голям \"късмет\" в намирането на \"маскирания\" Пелов в ботевградските, обрасли \"с храсти и дървета\" алеи. Или по-скоро самият Пелов го е намерил, вече не само с един, а с два пистолета подръка. Дали е имало трети човек, както и детайлите по случая ще станат ясни на по-късен етап. Някога. Може би.   Интересно е как брадата на Пелов го е направила невидим за органите на реда. Излиза, че всеки издирван се търси само по снимката, която му е правена преди години в някое полицейско управление или по тази от личната му карта.   Няколко килограма отгоре и пуснато на воля лицево окосмение те скриват от радарите на полицията. Странно, при условие, че всеки втори хипстър в София е бил спиран за проверка на лична карта, защото в тъмното може би малко напомня за ислямист.    Каква е тази дискриминация?! Когато си кльощав, облечен \"стилно\" от second hand-а и брадата ти е поддържана, ти си \"съмнително лице\". Когато си с габаритите на Пелов, с брада и качулка - тогава си си незабележим. Или може би това е някакъв местен камуфлаж в опасната градска джунгла на Ботевград, където по думите на кмета Иван Гавалюгов има пет убийства в последните 2 години.   Ето няколко важни неща, които трябва да се имат предвид при следващ такъв случай:   Това не е някаква остра критика към полицаите на място. По време на пресконференцията стана ясно, че в районното управление в Ботевград има недокомплект и целият състав там е от 60 души. Тези 60 души трябва да се грижат за сигурността на почти 20 хиляди жители на града, за което, вероятно, също се изискват магически умения.   Не, истинският проблем е как прозвуча оправданието на органите на реда защо Пелов не е бил заловен до момента. Именно такива реакции създават чувството за безнаказаност в представителите на българската криминална фауна. Може би вече няма защо да се чудим как така  . Вероятно и те са открили магическата тайна на дегизировката и вероятно проблемът не е в институциите.   Нищо, че след Нови Искър и самоубийството на Росен Ангелов това е втори издирван на национално ниво, който бива \"открит\" едва след като вече не е между живите.    По време на пресконференцията за случилото се в Ботевград ст. комисар Гаврилов търсеше отговора на репортерските въпроси първо на тавана, а след това отговаряше най-вече с \"да\" и \"не\", с лицето на човек, който се чуди дали случилото се няма да му коства поста. Все пак някой трябва да понесе отговорност за това, че мъж с две присъди за убийство месец се е разкарвал из един град и въпреки многобройните сигнали не е бил заловен, нали така?   Премиерът Бойко Борисов вече коментира, че се е \"карал\" на полицията за това, че Пелов им се измъквал \"4-5 пъти\". Само с \"каране\" обаче не става.   Не и когато в центъра на Ботевград се разиграват уестърни, а в българската столица на разврата Слънчев бряг отново си играят на \"Кръстника\". Всичко това в рамките на по-малко от седмица. Не и когато хора умират, а куршуми летят по улиците. На мъжете им расте брада (с някои дребни изключения);   Жените могат да се подстрижат и да сменят цвета на косата си (мъжете също могат да го направят, стига да има какво); Някои жени също имат възможност да си пуснат мустак. Вее ли се спокойно такъв, дамата определено крие, нещо; Няма ли дъжд, носенето на качулка през май или юни е най-малкото съмнително.", "date": "2018.06.07", "title": "Скъпо МВР, на мъжете им расте брада"}
{"url": "http://www.classa.bg/%D1%81%D0%B2%D1%8F%D1%82/item/382790-%D0%BF%D0%B0%D1%80%D0%B0%D0%BF%D0%BB%D0%B0%D0%BD%D0%B5%D1%80%D0%B8%D1%81%D1%82-%D0%BF%D1%80%D0%B5%D1%82%D1%8A%D1%80%D0%BF%D1%8F-%D0%B0%D0%B2%D0%B0%D1%80%D0%B8%D1%8F-%D0%B8-%D0%B1%D0%B5-%D0%BF%D1%80%D0%BE%D0%BD%D0%B8%D0%B7%D0%B0%D0%BD-%D0%BE%D1%82-%D0%B4%D1%8A%D1%80%D0%B2%D0%BE", "text": "Търсачът на силни емоции, Иван Красовски, на 36, е паднал от неговия моторен парапланер, в село в провинция Минск (Беларус) и е претърпял ужасяваща травма, съобщиха местните медии.   Парапланерът се приземил в борова гора и един бор пронизал дясното му рамо, образувайки рана с 10 сантиметра в диаметър. Спасителите трябвало да отсекат дървото и да го пренесат в болница с пронизалия го клон. В болницата пострадалият е бил опериран за премахване на ствола, пронизал тялото му.   Според авантюриста, първоначално той не разбрал какво се е случило. \"Тогава си мислех, че съм паднал безпроблемно. Всичко е наред, казах си аз. Сега ще стана, ще се изправя и ще продължа\", казва Красовски. Но след това, усетил, че нещо \"го задържа\" и с ужас видял клона, приковал ръката му.   От своя страна, лекарите смятат, че човекът е щастливец, защото не е имал съдови увреждания. В противен случай пилотът можеше да загуби ръката си.", "date": "2018.06.07", "title": "Парапланерист претърпя авария и бе пронизан от дърво"}
{"url": "http://www.classa.bg/%D1%81%D0%B2%D1%8F%D1%82/item/382782-%D0%BF%D0%BE%D0%BB%D0%B8%D1%82%D0%B8%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B0%D1%80%D0%B5%D1%87%D0%B5-%D0%BD%D0%B0%D1%86%D0%B8%D0%B7%D0%BC%D0%B0-%D0%BF%D0%B8%D0%BB%D0%B5%D1%88%D0%BA%D0%B0-%D0%BA%D1%83%D1%80%D0%B5%D1%88%D0%BA%D0%B0", "text": "Преди време той заяви, че никой не искал да има за съсед човек като германския тъмнокож национал Жером Боатенг. Сега пък омаловажи нацисткото минало, наричайки го \"пилешка курешка\". Що за човек е Александер Гауланд?           Водещият на едно от най-популярните политически токшоута в германската телевизия Франк Пласберг вече не иска да кани Александър Гауланд в своето предаване. Причината: председателят на \"Алтернатива за Германия\" омаловажава престъпленията на националсоциалистите. Според Хайнрих Бедфорд-Щром, председател на съвета на протестантската църква в Германия, изявленията на Гауланд са \"нетърпими\".   Нацисткото минало е \"пилешка курешка\"?   Всъщност, така смятат всички политици - разбира се, с изключение на онези от \"Алтернатива за Германия\". Но дори и в редиците на дяснопопулистката партия последните провокации на Гауланд предизвикаха остра критика. През уикенда, на събрание на младежката организация на \"Алтернатива за Германия\", той заяви, че Хитлер и нацистите са само \"пилешка курешка\" в над хилядагодишната успешна германска история. Преди това Александер Гауланд напомни за страданията, причинени от националсоциализма. Относно възмущението, което предизвикаха думите му, самият Гауланд реагира изненадано, правейки безобидна гримаса, сякаш иска да каже: защо пък чак толкова сте се развълнували?     Германските политически коментатори обаче са убедени, че формулировката \"пилешка курешка\" е подбрана точно толкова старателно, както и други използвани от него изрази. Преди време той беше заявил по адрес на тъмнокожия футболист от германския национален отбор Жером Боатенг, че почти никой в Германия не би искал такъв човек за съсед. А по адрес на бившата пълномощничка по въпросите на интеграцията, която е с турски корени, Гауланд беше заявил, че тя трябвало да бъде \"разкарана в Анадола\".   В началото бе ХДС   Александер Гауланд е политик от старата гвардия на западногерманския ХДС. Той влиза в партията още през 1973 година - тогава е 32-годишен. Прави стремглава политическа кариера. Между 1987 и 1993 година ръководи държавната канцелария в провинция Хесен. Шеф на Гауланд по онова време е министър-председателят на Хесен Валтер Валман, който при управлението на Хелмут Кол става пръвият федерален министър на околната среда. Валман и Гауланд минават за строго консервативни политици, както и целият ХДС в провинция Хесен. От онова време не са известни расистки изказвания на Александер Гауланд.   По-късно обаче неговият ХДС се променя. Най-вече след като губи власт по времето на Кол през 1998 година и по време на канцлерството на Меркел от 2005 година, което продължава и до днес. Подобно на много други консерватори, Александер Гауланд не успява да понесе смяната на курса на Ангела Меркел по основни въпроси - като признаването на хомосексуалните или отказа от ядрената енергия. Най-много обаче той се възмущава от либералната миграционна политика на канцлерката. Една случка в Берлин е станала легендарна. През 2012 година Гауланд, тогава все още член на ХДС, пристига заедно с други представители на дясното крило на партията в централата в Берлин. Тогавашният генерален секретар Херман Грьое обаче посреща гостите високомерно и без каквото и да било уважение, както смята Гауланд. Освен това и храната била лоша. Дори много лоша. Малко след това Гауланд обръща гръб на ХДС и по-късно става съосновател на \"Алтернатива за Германия\".   Дъщерята на Гауланд помага на бежанци   Днес не минава и седмица без радикални изявления от Александер Гауланд. При това той постоянно запазва ледено спокойствие. Винаги е изискано облечен. За него е немислимо да изскочи вбесен от някое студио, както е правила колежката му, втората председаталка на партийната фракция Алис Вайдел. Но изявленията му са болезнени. Голямата промяна във възгледите му наранява дори и най-близките му. Александер Гауланд е скаран с дъщеря си, която е пасторка и активно се ангажира в помощни акции за бежанците.   В политически Берлин се води сериозна дискусия за новата роля на някогашния уважаван консервативен политик от ХДС. Впрочем, след като напуска ХДС Гауланд се изявява и като публицист и издател. Една от версиите гласи, че ангажиментът на Гауланд в \"Алтернатива за Германия\" е отмъщение за отхвърлянето му от ХДС. Колкото по-често обаче Гауланд взима думата, толкова по-малко стаат поддръжниците на тази, теза. Повечето наблюдатели изхождат от предположението, че Александер Гауланд изрича точно това, което и мисли.", "date": "2018.06.07", "title": "Политикът, който нарече нацизма \"пилешка курешка\""}
{"url": "http://www.classa.bg/%D1%81%D0%B2%D1%8F%D1%82/item/382783-%D0%BA%D0%B0%D0%BA%D0%B2%D0%B0-%D0%BB%D0%B8-%D1%89%D0%B5%D1%88%D0%B5-%D0%B4%D0%B0-%D0%B5-%D0%B0%D0%BC%D0%B5%D1%80%D0%B8%D0%BA%D0%B0,-%D0%B0%D0%BA%D0%BE-%D0%BD%D0%B5-%D0%B1%D1%8F%D1%85%D0%B0-%D1%83%D0%B1%D0%B8%D0%BB%D0%B8-%D1%80%D0%BE%D0%B1%D1%8A%D1%80%D1%82-%D0%BA%D0%B5%D0%BD%D0%B5%D0%B4%D0%B8", "text": "През 1968-ма Америка губи един от най-големите си надеждоносци: Боби Кенеди. Днес, 50 години по-късно, мнозина се питат какво щеше да стане, ако беше оцелял. Защото основната му цел не е изгубила нищо от актуалността си.             1968 година е съдбовна за САЩ: страната е раздирана от протести срещу войната във Виетнам, от сблъсъци между бели и тъмнокожи, от остър конфликт между младите и старите поколения. Американската 1968-ма е година и на насилието. А всъщност започна със силна надежда: през март 1968 година тогавашният сенатор-демократ Робърт Ф. Кенеди обявява кандидатурата си за президентския пост. И посочва основната си цел: да помири враждуващите лагери в американското общество. \"Трябва да преодолеем пропастта между бели и тъмнокожи, между бедни и богати, между млади и стари. Кандидатирам се за президентския пост, тъй като вече всички сме наясно, че можем да променим тази катастрофална политика на разделението само ако отстраним хората, отговорни за нея\", казва Робърт Кенеди в речта, с която обявява кандидатурата си. Ужас след ужас   Две седмици по-късно Линдън Джонсън съобщава, че се оттегля от надпреварата за президентския пост. А само броени дни след това в Мемфис е убит тъмнокожият правозащитник Мартин Лутър Кинг, чиято кауза Робърт Кенеди горещо подкрепя. В своята прочувствена прощална реч той призовава американците да решат конфликтите си без насилие: \"Никой от нас, независимо какъв е, къде живее и какво прави, не може да знае кой ще стане жертва на следващата безсмислена кървава баня. Защо е всичко това? Какво изобщо постигаме с това насилие?\".     Само два месеца по-късно следващата жертва на насилието става именно Робърт Кенеди, който тогава е едва 42-годишен. Големият надеждоносец е застрелян в Лос Анджелис, където след победата си на предварителните избори в Калифорния се обръща с приветствена реч към своите привърженици. Снимките, запечатали първите мигове след покушението, обикалят света. Робърт Кенеди лежи на земята, а до него е младият келнер Хуан Ромеро. 50 години по-късно в едно интервю той цитира последните думи на Кенеди: \"Бях положил ръка между главата му и студения бетон. Изведнъж видях, че раздвижва устните си. Приближих се плътно до него и го чух да пита: Всички добре ли са?\".   Робърт Кенеди броени мигове след атентата 24 часа по-късно, на 6 юни 1968 година, Робърт Кенеди умира в болницата. Така в рамките на броени седмици Америка се разделя с двама от най-добрите си политически лидери. Преди всичко младото поколение и афроамериканците губят своите носители на надежда, казва Питър Еделман, който по това време е личен асистент на Кенеди. \"Невъзможно е да се опише колко ужасни бяха тези събития, разиграли се през 1968 година. Беше поредица от неописуеми шокове\", спомня си Еделман.   Днес, 50 години след смъртта на Боби Кенеди, много американци си задават въпроса: Какво щеше да стане, ако беше оцелял? Робърт Кенеди имаше добри шансове да спечели президентските избори. Вместо това обаче по време на конгреса на демократите в Чикаго избухват жестоки улични боеве. Америка е шокирана и избира за президент републиканеца Ричард Никсън.   Братята Кенеди Половин век по-късно   \"Усилията на Робърт Кенеди за помирение на поляризираното американско общество, неговата борба срещу бедността и социалната несправедливост - всичко това е актуално и днес в Америка на Доналд Тръмп\", казва Джеф Грийнфийлд, който навремето е писал речите на Робърт Кенеди.   \"Той искаше да предотврати именно отдръпването на бялата работническа класа от Демократическата партия, като за целта си беше поставил за задача да намали пропастта между бедни и, богати. Днес, половин век по-късно, това прозрение не е изгубило нищо от актуалността си\", казва Грийнфийлд.", "date": "2018.06.07", "title": "Каква ли щеше да е Америка, ако не бяха убили Робърт Кенеди?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382784-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%B4%D0%BE%D1%82,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D0%BD%D0%BA%D0%B8%D1%80%D1%81%D0%BA%D0%B8-%E2%80%A0-303-%D1%81%D0%B2%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%B8%D1%80%D0%B8%D0%B0%D0%BA%D0%B8%D1%8F,-%D0%B2%D0%B0%D0%BB%D0%B5%D1%80%D0%B8%D1%8F-%D0%B8-%D0%BC%D0%B0%D1%80%D0%B8%D1%8F-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8", "text": "    Св. Теодот, родом от Галатия  (Мала Азия) , дошъл в края на третия век на остров Кипър да проповядва Христа. Неговите думи и добродетелен живот силно действали на езичниците. Мнозина повярвали и като се обърнали към Господа, поставили Теодота епископ в град Киринея.   Теодот много години управлявал църквата и, без да се бои от мъчения и смърт, проповядвал Иисуса Христа. В царуването на император Ликиний, жесток гонител на християните, областният управител Савин заповядал да повикат епископа на съд. Теодот, като узнал заповедта, не дочакал пратените за него и сам се явил при управителя.   - Аз съм тоя, когото ти търсиш – казал му той. – Не се крия, но сам дойдох да изповядам истинския Бог.   Управителят заповядал да бият епископа с ремъци и след това му казал: \"Виждаш ли какво ти докара твоята дързост?\"   Епископът отговорил: \"Да бяха духовните ти очи отворени, ти щеше да разбереш какво ще ми донесе моето мъжество, което ти наричаш дързост. Но понеже си сляп, аз не чувствам мъченията, защото душевната радост превъзмогва телесната болка...\"   - Ти не можеш да ме измамиш – казал управителят. – Аз ще те мъча дотогава, докогато признаеш силата на нашите богове, защото аз имам власт над тебе.   - Тия заплахи не ме смущават – отговорил светият епископ, - защото служа на Бога, Който може да ми помогне сред страданията.   Управителят заповядал да стържат страдалеца с остри железни куки. Св. Теодот търпеливо понасял мъченията и се молел. След дълги изтезания той бил отведен в тъмницата.   Подир няколко дни управителят отново го повикал. \"Аз мисля – казал му той, - че първите страдания ти доказаха пустотата на твоя Бог и че не трябва да прибягвам до нови изтезания. Сега ти ще се поклониш на нашите богове.\"   - Аз съм готов да страдам още – отговорил св. Мъченик, - понеже моето упование на Господа е непоколебимо.   Управителят заповядал още повече да засилят мъченията, като все се надявал да сломи твърдостта на св. Теодот. Но епископът продължавал спокойно да се моли. Забравяйки собствените си страдания, той молел Бог да дарува мир на Църквата и тъэрпение на гонените християни. Мнозина от присъстващите като видели неговата твърдост, разбрали истниския Бог. Тогава управителят заповядал да отведат Теодот в тъмницата.   Скоро след това   като победил Ликиния, заповядал да се прекрати гонението и да се освободят християните, затворени в тъмници заради вярата си в Христа. Св. Теодот бил освободен. Като поживял още две години като епископ киринейски, той се поминал.     Светицата заедно с приятелките ѝ Мария и Кириакия решават да се отрекат от фалшивите идоли и да се опълчат срещу езическите ритуали и жертвоприношения. Така младите жени се оттеглят в малка къща извън града, където постели и се молели на Бог да унищожи идолите и да утвърди принципите на християнството.    За отказа си да се кланят на идолите обаче, разбрал управителят на града, който искал да ги принуди да се отрекат от Христос. Но Валерия, Мария и Кириакия отказали да се подчинят и били екзекутирани. На днешния ден църквата почита и Св. Теодот. Той живял в Анкира, днешна Анкара, по времето на император Диоклетиан. Тайно изповядвал християнски религиозни убеждения, скришом прибирал телата на убитите християни и ги погребвал.  Когато управителят разбрал, че свети Теодот извадил телата на седемте девойки-мъченички, удавени по негова заповед, той хвърлил светеца в тъмница, подложил го на зверски мъчения и го умъртвил чрез посичане с меч, пише Блиц.  Свети Теодот в месецословите е почитан два пъти – на 18 май, когато са пострадали седемте девойки и на 07 юни, когато е денят на неговата смърт. В месецословите и минеите е назован като свети свещеномъченик Теодот, епископ анкирски.", "date": "2018.06.07", "title": "Св. свещеномъченик Теодот, епископ Анкирски († 303). Свв. мъченици Кириакия, Валерия и Мария Палестински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382785-7-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1099 г. - Кръстоносците от Първия кръстоносен поход започват петседмична обсада на Йерусалим.     1494 г. - Под егидата на папата Испания и Португалия подписват Договора от Тордесиляс, с който си поделят Новия свят.   1654 г. - Луи XIV е коронясан за крал на Франция.   1879 г. - Високата порта назначава комисия по реформите в европейските вилаети в изпълнение на чл. 23 от Берлинския договор.   1901 г. - Светият синод свиква за първи път епархиални събори на свещениците по инициатива на митрополит Натанаил Охридски и Пловдивски и утвърждава типовия им устав на 27 март 1903.   1905 г. - Швеция и Норвегия с договор прекратяват съществуването си като обединена държава.   1914 г. - През новооткрития Панамски канал преминава първият кораб.                                                 1929 г. - Папската държава е възстановена под името Ватикан, след като е ликвидирана през 1870 година.   1942 г. - Втора световна война: Приключва битката при Мидуей.   1981 г. - Военновъздушните сили на Израел унищожават иракския ядрен реактор „Озирак\", за да предотвратят използването му за производство на ядрени оръжия.   1982 г. - „Грейсленд\", имението на Елвис Пресли, отваря врати за посетители.   1983 г. - От СССР е изстрелян автоматичен космически апарат „Венера 16\".   1988 г. - Изстрелян е съветския космически апарат „Союз ТМ-5\", сред чийто екипаж се намира втория български космонавт Александър Александров.      ", "date": "2018.06.07", "title": "7 юни, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382786-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D1%8E%D0%BD%D0%B8", "text": "ОВЕН ( 21 март - 20 април ) Трябва първо да решите собствените си проблеми и след това да помагате на обкръжаващите ви. Възможно е да има много препятствия по пътя ви, но всичко е преодолимо, когато имате цел и желание. Вечерта, по-добре се откажете от алкохола и шумните компании и прекарайте времето със семейство или стари приятели. ТЕЛЕЦ ( 21 април - 21 май )  Отнасяйте се по-леко, към проблемите които ви тежат. Като се абстрахирате от неприятностите, ще станете още по-уверени и целенасочени. Възможни са авантюри в личния живот. Но дори и те няма да ви разубедят или разочароват в избраника. Вие го обичате толкова много, че не слушате никого. БЛИЗНАЦИ ( 22 май - 21 Юни ) Ще може да си върнете всичко, което някога сте загубили. Това не са вещи, а чувства. Може би, това ще е помирение със стар приятел или бивш любим. Със самолечение, по-добре, не се занимавайте, а отидете в болница. Не прекалявайте със слънчевите бани и не плувайте далеч от брега.   РАК ( 22 юни - 23 юли ) Очакват ви запознанства не само с искрени, но и с користни хора. Вие няма да разбирате веднага намеренията им, но скоро ще се досетите, че нещата \"миришат\" на неприятности. От финансовите инвестиции трябва да се откажете, веднъж и завинаги. Особено, ако за тях активно ви агитира човек, който многократно е развалял бизнеса си. ЛЪВ ( 24 юли - 23 август ) Очакват ви, много разногласия, свързани с финансови въпроси. Ще се окаже, че не сте изчислили всичко правилно и сега трябва да платите сметките. В любовта, трябва да се смирите с фактите, дори и ако те не ви харесват много. Ако включите и гордостта си, най-вероятно, ще получите червен картон. ДЕВА ( 24-ти август - 23 септември ) Очаква ви труден ден, когато на карта ще бъде заложен личния ви живот. Ще трябва да се уедините, за да разрешите всички натрупали се проблеми. Вашият избраник, се опитва да седи на два стола, а вие мигновено сте го разсекретили. Големи разходи очакват тези, които имат собствен бизнес свързан с търговия. Отменете всички вложения в стока. ВЕЗНИ( 24 септември - 23 октомври) Ще разберете, че вашият звезден час е настъпил. Особено, когато шефът ви назначи на нова длъжност и ви представи официално на висшето ръководство. Накратко, вие дори не сте мечтали за такъв статут, но сега сте много щастливи. За здравето не се притеснявайте. Въпреки че е по-добре, да откажете от активен спорт.   СКОРПИОН ( 24 октомври - 22 Ноември ) Днес са възможни загуби и емоционални терзания. Всичко това ще се случи неочаквано, така че наберете търпение. В противен случай, ще излеете целия си гняв върху хора, които изобщо не го заслужават. По отношение на финансите, трябва да застраховате частните си дейности. В противен случай, парите ще изчезнат.   СТРЕЛЕЦ ( 23 Ноември - 21 Декември ) Ще трябва да вземете важно решение и не за себе си, а за близък приятел. Той ще поиска от вас подкрепа, а да му откажете не бива. В края на краищата вашият приятел за вас, е готов на всичко. В любовта, ще трябва да се борите за репутацията на избраника си, за когото в последно време се разпространяват много лоши неща. КОЗИРОГ (22 Декември - 20 януари ) Препоръчително е, да изясните нещата в личната сфера, така че по-късно никой и за нищо да не е виновен. Информацията ще бъде толкова много, че трудно ще я „смелите“ веднага. В работата, не трябва да давате воля на емоциите. Особено, ако всички ви познават, като балансиран и кротък човек. Изчакай и всичко ще си дойде на мястото.  ВОДОЛЕЙ ( 21 януари -  19  февруари ) Няма да е лесно да се откажете от привилегиите, които ви дава съдбата. Но това трябва да направите, за свое добро. В края на краищата щастието може да завърти главата ви и да забравите за най-важните неща. В общуването с роднини, трябва да сте максимално деликатни. А битовите въпроси, да решавате спокойно.   РИБИ ( 20 февруари - 20 март ) Очаква ви труден ден, когато всички наоколо ще ви обвиняват, обиждат и мамят. Не сте очаквали такъв ход на събитията, какво да правите? Естествено, без сълзи и драми. Е, ако имате възможност, тогава е по-добре да прекарате този ден далеч от дома - в гората, близо до езеро и само с най-близките си и скъпи хора.", "date": "2018.06.07", "title": "Дневен хороскоп 7 юни"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/382781-%D0%BC%D0%B5%D1%80%D0%BA%D0%B5%D0%BB-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%BB%D0%B8%D0%BA%D0%B8-%D0%B8-%D1%80%D0%B0%D0%B7%D0%BB%D0%B8%D0%BA%D0%B8", "text": "И двамата управляват вече дълги години, и двамата умело лавират на върха, и двамата обичат футбола: Меркел и Борисов си приличат по много неща, но поне толкова са и разликите помежду им             Ангела Меркел и Бойко Борисов - по какво си приличат и по какво се различават в политическия си стил? Повод да си зададем този въпрос ни дава днешното заседание на Бундестага, където Меркел за пръв път ще отговаря на въпросите на депутатите, и то отчасти без предварително определени теми. Българският премиер досега се е подлагал на такава процедура само частично - в рамките на така наречения \"блиц-контрол\" в парламента. И така: по какво си приличат и по какво се различават Меркел и Борисов? Първа прилика   И за двамата властта е като жизненоважен биологичен бульон, потопени в който функционират най-добре. Меркел управлява вече четири мандата, от 2005 година насам, а трите мандата на Борисов започнаха през 2009. И двамата се удържат на власт толкова дълго не чрез изборни манипулации, чрез диктатура или страх, а посредством лавиране и балансиране, търпение и гъвкавост при избора на коалиционни партньори. И у двамата понякога има изблици на неочаквана политическа спонтанност, но в същото време очевидци единодушно разказват и за лидерската им твърдост, която обикновено се проявявала само в затворени кръгове. И накрая - общо и за двамата е и това рядко срещано политическо качество: при нужда бързо да ревизират и коригират политически позиции. Първа разлика   Властта на Борисов извира главно от медийните му изяви, властта на Меркел - от упорития ѝ правителствен труд. Бойко Борисов притежава уникалния талант да усеща настроенията на своите избиратели и да им говори на достъпен за тях език. Ангела Меркел пък невинаги се ръководи от настроенията на избирателите (пример - дългогодишната ѝ либерална политика по отношение на бежанците), а публичните ѝ изяви често пъти изглеждат и звучат леко сухо и сковано. Борисов обича да говори „по телевизора\", Меркел за цяла година дава само 1-2 телевизионни интервюта. От нейно име обикновено се изявява говорителят ѝ Щефен Зайберт, докато Борисов видимо дори няма говорител. Германците преизбират Меркел заради това, което върши. Българите преизбират Борисов заради това, което говори.   Втора прилика   И Ангела Меркел, и Бойко Борисов „всмукват\" идеи, политики и избиратели от всички партии, които се появят в полезрението им. Нещо повече: и двамата съумяват до голяма степен да парализират коалиционните си партньори - дотам, че в края на съответния мандат така „изсмуканата\" партия става бледа сянка на самата себе си. Борисов се е показвал и като ляв, и като десен, и като либерал, и като консерватор, и като зелен, и като син, и като евроатлантик, и като фен на Русия. А в резултат от всичко това стабилно се е наместил в центъра на българското политическо пространство и никой не може да го заобиколи. Поне засега. Меркел в началото беше източногерманска правозащитничка, после се профилира в областта на екологията и равенството между жени и мъже. Истинската ѝ родина обаче се оказа християндемокрацията (баща - пастор). Но не по-малко истински открай време са нейните либерални и „зелени\" възгледи. С една сериозна доза „справедливост за по-слабите и онеправданите\" кръгът се затваря и канцлерката също се оказва в политическия център, където се формират правителствените мнозинства.   Меркел и Борисов преди година в Берлин   Втора разлика   Борисов е обект на какви ли не подозрения, докато Меркел чак подозрително никой не я подозира в нищо лошо. Разбира се, тази разлика се дължи най-вече на доста голямата дистанция между двете държави: Германия е значително по-голяма и много по-богата от България, с работеща правова държава и със стабилно общество. Независимо от това Ангела Меркел изглежда „ангелообразна\" дори отвъд мярата: наоколо ѝ няма дори намек за корупция, за непотизъм, за някакви отклонения в личния живот, за каквото и да било отрицателно или мътно. Критиките срещу канцлерката са винаги чисто политически, никой не подлага на съмнение личността ѝ. А каталогът с подозрения по адрес на Борисов е толкова дълъг, че няма как да бъде цитиран тук.   И още   В сферата на шеговития политически анализ могат да се изброят още прилики и разлики между жената-политик Ангела Меркел и мъжа-политик Бойко Борисов. Като се започне от костюмите и анцузите (на немски \"анцуг\" означава костюм), мине се през общото им пристрастие към футбола и се стигне до (не)владеенето на чужди, езици. Впрочем, и двамата навярно владеят един общ чужд език, но няма информация да са разговаряли на него помежду си.", "date": "2018.06.07", "title": "Меркел и Борисов - прилики и разлики"}
{"url": "http://www.classa.bg/%D1%81%D0%B2%D1%8F%D1%82/item/382776-daily-mail-%D0%BA%D1%80%D0%B0%D0%B9-%D0%BD%D0%B0-%D1%88%D0%BE%D1%80%D1%82%D0%B8%D1%82%D0%B5,-%D0%BE%D0%B1%D0%BB%D0%B8%D1%87%D0%B0%D0%B9%D1%82%D0%B5-%D0%BF%D0%BE%D0%BB%D0%B8-%E2%80%93-%D0%B4%D0%B6%D0%B5%D0%BD%D0%B4%D1%8A%D1%80%D0%BD%D0%BE%D1%82%D0%BE-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0", "text": "Ръководството на средното училище Челтърн Едж (Chiltern Edge) в британското графство Оксфордшир забрани на момчетата да носят шорти.     Така учебното заведение реализира своята нова «джендърно неутрална политика по отношение ученическата униформа».   Както отбелязва изданието, ръководството на училището е препоръчало «по-формален» стил на облекло за учащите се в началото на годината.     Според новите правила, единственият приемлив вариант са се оказали полите и панталоните.     На бащата било обяснено, че политиката по отношение ученическата униформа в заведението е «джендърно неутрална», затова при желание момчетата могат да се обличат и с поли.           Daily Mail обяснява, че Чилтърн Едж съвсем не е единственото учебно заведение в страната, което се опитва да внедри «джендърно неутрална политика», за да могат трансджендърните ученици да се чувстват по-комфортно.   Много училища от неотдавна твърдят, че полите и панталоните могат да се носят от ученици от всеки, пол.   По закона «За равенството», ръководството на учебните заведения е задължено да защитава трансджендърите от дискриминация.  ", "date": "2018.06.07", "title": "Daily Mail: Край на шортите, обличайте поли – джендърното равенството в британските училища"}
{"url": "http://www.classa.bg/%D1%81%D0%B2%D1%8F%D1%82/item/382777-%D0%BD%D0%B0%D1%82%D0%BE-%D0%BA%D1%8A%D0%BC-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%E2%80%9C%D1%89%D0%B5-%D0%B2%D0%B8-%D0%B7%D0%B0%D1%89%D0%B8%D1%82%D0%B8%D0%BC-%D0%BE%D1%82-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F%E2%80%9D", "text": "Постоянният представител на САЩ при НАТО Кей Бейли Хътчинсън заяви, че Алиансът ще направи всички възможно, за да помогне за защитата на Македония от „агресия“ от страна на Русия, въпреки че процедурата по приемането на страната в организацията все още не е открита заради нерешения въпрос за името й, предава РИА Новости, цитирана от Агенция Фокус.     „Ако спорът с името не бъде решен до срещата на върха (на страните от НАТО) и не бъде започната процедура за нейното приемане, ще продължим работата си за защита на страната от вредно влияние.     Имаме тесни работни отношения с Македония и в НАТО ще направим всичко възможно, за да помогнем на страната да противостои на пагубното влияние от страна на Русия, било то хибридна война или каквато и да било друга дейност“, заяви Хътчинсън в рамките на телефонен брифинг за, журналисти.     Спорът за името, който хвърля сянка в двустранните отношения между Македония и Гърция, възпрепятства присъединяването на Скопие към клуба на Брюксел и към НАТО, припомня агенцията.", "date": "2018.06.07", "title": "НАТО към Македония: “Ще ви защитим от агресията на Русия”"}
{"url": "http://www.classa.bg/%D1%81%D0%B2%D1%8F%D1%82/item/382778-%D0%B2-%D0%BA%D0%B8%D1%82%D0%B0%D0%B9-%D0%B8-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D0%BE%D1%81%D1%8A%D1%89%D0%B5%D1%81%D1%82%D0%B2%D1%8F%D0%B2%D0%B0-%D0%B0%D0%BD%D1%82%D0%B8%D1%83%D1%82%D0%BE%D0%BF%D0%B8%D1%8F%D1%82%D0%B0-%D0%BD%D0%B0-%D0%BE%D1%80%D1%83%D0%B5%D0%BB", "text": "Цитат от Джордж Оруел 1984: „Преди правителствата не можели да държат гражданите под постоянен надзор. Но когато изобретили печата, станало по-лесно да управляват общественото мнение, а радиото и киното позволили да се отиде още по-далече в това отношение. А тайната на личния живот приключи, когато стана възможно, телевизорите, едновременно, не само да приемат, но и да предават обратно, всичко което говорят и вършат хората, както и, какви програми и по колко време гледат. Така всеки гражданин може денонощно да е под полицейско наблюдение. А може и (всеки момент) да бъдат изключени всички останали канали за информация, и да остане само официалната пропаганда. По този начин, за първ път се появи възможност, не само да се подчинят хората на волята на държавата, но и да се внушава пълно единство на мненията, по всички въпроси“.   Известният роман на Джордж Оруел “1984” се появи на нашия книжен пазар, в началото на 90-те години. Прочетох го преди около четвърт век. В предисловието на книгата пишеше, че романът е написан в жанра – антиутопия. Тогава ми се стори, че англичанинът Оруел, писал романа в първите послевоенни години, “доста е попрекалил”. Нито през символичната 1984 година, нито в началото на 90-те, не се наблюдаваха признаците, описани в тази книга. Затова аз оцених книгата, като роман “плод на болна фантазия”, и той почти напълно изчезна от паметта ми. Но в началото на сегашното столетие, признаците на това общество на бъдещето, което е описано от англичанина, неочаквано започнаха да се появяват, ту в една, ту в друга страна на света, включително и в Русия.   Започнаха да се въплъщават в живота предсказанията на Оруел, за такива феномени в индивидуалното и общественото съзнание, като “двоемислието”. В нашия живот нахлу т.н. “новоговор”, който се възцари, както на горните, така и на низките етажи на нашето общество. Наблюдавайки многото руски „медии“, аз неволно си спомням фигуриращото в романа “1984”, Министерство на правдата, в което работи главният герой Уинстън Смит, занимаващ се с преписване на историята и привеждането и, в съответствие с последните указания на управляващата партия.  Нашите граждани започнаха да чувстват присъствието на “Големия Брат”, макар и никой да не го е виждал. Въпреки постоянните мантри за демокрация, всички усещат невидимата диктатура, която като бетонна плоча, все по-силно притиска всеки и навсякъде. В Океания (така се нарича държавата, в романа) ярко личи “желязното” разделение на хората, на касти (групи и класи): висша, средна и низша. Като последната е най-многобройна, а членовете и са със статус на „изгои“. Нима не виждаме днес в руското общество, тенденции към такова разделение?   В Русия, слава Богу, не всичко от предсказаното от Оруел се е сбъднало. Но може да се сбъдне, ако продължаваме да сме безгрижни. Но в някои страни започва да се сбъдва. Все по-явно проличават контурите на тоталитарен режим, със системата му за следене, контрол и управляване поведението на човека, и даже, проникване в неговите мисли. При Оруел, ролята на тоталитарния режим изпълнява “полицията на мислите”, “телевизорът”, “мислените престъпления”, “двеминутките на ненавистта” и т.н.   Това, което е описал Оруел в романа си, можем да го наречем “невидим концлагер”, основан на използването на технически средства, на подслушивание и наблюдение, поощряване на доносничеството, взаимното следене, използване на “детектори на лъжата”, нагнетяване на страх, масово оглупяване на хората с печатните и електронните медии, и т.н.   Днес животът на човечеството кардинално се променя под влиянието на компютрите, джиесемите, интернет, big data-технологиите, криптовалутите, електронното банкиране, “умните вещи”, робототехниката и т.н. Казват, че светът навлиза в т.н. “четвърта промишлена революция”, която обещава на човечеството “светло бъдеще”. То трябвало да възникне в резултат на обединяването на цифровите технологии, нанотехнологиите и биотехнологията.   Тези технологии уж трябвало да направят човека щастлив, понеже ще го подсигурят с храни и всички нужни му вещи, ще го освободят от тежката работа (и въобще от работа) и от болести, ще продължат живота му, а може и да го направят безсмъртен. На основата на този “технологически оптимизъм” възникна и т.н. “трансхуманизъм”, провъзгласил създаването на “нов човека”, който ще стане “свръхчовек”, биоробот – киборг, – чрез обединяване на човека с машините и компютрите.   Но този оптимизъм споделят далеч не всички. Повечето експерти предполагат, че “четвъртата промишлена революция” е смъртна заплаха за човечеството. Тук ще споменем само възможното създаване, на основата на цифровите технологии, на много строг и жесток, електронен концлагер, подобен на описания в романа на Оруел.   За опасността от създаването на такъв невидим концлагер, започна да се говори в началото на 21-ви век. Събитията след 11 септември 2001 година доведоха до създаването в САЩ, на морални и юридически основания (като закона “Patriot Act“) за организиране на тотално следене на населението на Америка (и за избирателно проследяване на “опасни лица”, даже извън границите на САЩ), за което бяха задействани най-новите технически средства (клетъчните GSM мрежи, интернет, видеонаблюдение и т.н.).   Някои експерти и футуролози предсказваха, че Америка ще е първата страна, в която ще бъде изграден такъв електронен концлагер. Други казваха, че САЩ може да бъдат изпреварени от някои европейски страни, като Дания, Швеция или Ирландия, понеже там броят на населението е несъпоставимо по-малък отколкото в САЩ. А и размекнатите и оглупели европейци са по-подготвени да разменят остатъците си свобода, за допълнителен комфорт.   …Но буквално преди две-три години стана ясно, че преди всички, електронен концлагер може да построи, не Америка или Дания, а Китай. За мнозина тази версия се оказа пълна неочакваност, – преди всичко, затова, че в Поднебесната живеят почти милиард и половина хора. И да се създаде “електронен калпак” за такъв умен народ, няма да е лесно. Особено предвид това, че до скоро мнозина разглеждаха Китай, като “догонващ” САЩ и Запада, където са съсредоточени всепризнатите лидери в “цифровия” бизнес, като Apple, Google, Facebook, IBM, Amazon, Microsoft и т.н.   Но Китай учуди всички, със заявката да създаде, в най-кратки срокове,  система за тотален контрол на огромното свое население.  Не е тайна, че зад лозунга за “социализъм с китайска специфика”, в Поднебесната се строи “капитализъм с китайска специфика”. И една от главните особености на китайския капитализъм е – чисто “пазарният” капитализъм. И той даже не е “монополистически капитализъм”като този в Стария и Новия свят, а е капитализъм с много твърдо, централирано регулиране, от страна на държавата. Ако в Америка и Западна Европа “цифровата икономика” се развива под влиянието на “невидимата ръка” на пазара, то в Китай, развитието и се управлява от ръката на Комунистическата партия на Китай и от Държавния съвет.   За първ път идеята за създаване на система за тотален контрол на населението на страната беше огласена -ма година, от предишния председател на КНР, Ху Цзинтяо (ръководил държавата от 2002, до 2012 година). Тогава се появи и терминът “система за социален кредит” (ССК), който днес влезе в употреба и стана разбираем за всеки възрастен китаец. Проектът ССК бе продължен от новия председател на КНР, Си Цзинпин. 2014 г. Държавният съвет на КНР обяви документ, наречен “Програма за създаване на система, за социален кредит (2014–2020)”. В средата на декември 2016 г. Си Цзинпин, на заседание на Политбюро на ЦК на КПК заяви: “За борбата с острия проблем, с недостига на доверие, трябва здраво да се заемем със създаване на система, за оценка на надеждността, обхващаща цялото общество. Трябва да се усъвършенстват, както механизмите за поощряване, както на законопослушните и добросъвестни граждани, така и механизмите за наказания на тези, които нарушават закона и са изгубили доверие, така че, човек просто да не може да се осмели, да изгуби доверието    Програмата за създаване на ССК предвижда събиране на информация за оценка, както на физическите, така и на и юридическите лица в Поднебесната (комунистическа) Империя. Що се отнася до юридическите лица, тук Китай върви по отдавна утъпкания на Запад път. Там още в ХХ век започнали да се създават специализирани “кредитни бюра”. Те събират информация за фирмите и другите юридически лица, които получават кредити или се обръщат за кредити към банките. А днес кредитните бюра събират информация и за физическите лица, ползващи кредити. Тази информация им трябва на банкерите, за оценка на банковите клиенти и за приемане на правилни решения при отпускане на кредити.   Но оценките (рейтингите) на физическите лица (граждани на Китай), по програмата ССК, съществено се различават от оцените на кредитните бюра. Оценките на ССК са много широкообхватни и обхващат буквално всички страни от живота на човека. Освен това, оценките се правят, не само на физическите лица, които влизат в някакви отношения с банките, а обхващат цялото население, – буквално всички – от малки до големи, от децата, до старците.   А и предназначението на тези оценки е друго. Те, разбира се, може да се ползват и за решаване на банкови въпроси, – да се отпуска ли кредит на дадено лице, или не. И ако се отпуска, при какви условия (сума, срокове, лихва, обезпечаване). Но обект на рейтингите ССК в Китай скоро ще стане всеки човек и всяка организация, както държавна, така и частна. В Поднебесната действа желязното правило: “Познавай този, с когото общуваш”.   Информацията, на основа на която се съставят рейтингите на гражданите, ще се събира, от най-различни учреждения и организации, в единни центрове за обработка и съхранение: от правоохранителните органи, органите на общинските власти, банките, търговските и другите комерчески организации, операторите на клетъчните (GSM) мрежи, интернет-компаниите и т.н. Но в Китай никого особено не смущава, че програмата ССК напълно нарушава правата на човека, за личните и семейни тайни.   За сега в програмите на ССК, не се предвижда имплантиране на микрочипове в телата на хронически “неправилните” граждани. Но за източници на информация ще се ползва, бързо и широко разпростираната по цялата страна, мрежа от камери за видеонаблюдение. Изглежда, Китай надмина Запада, по технологиите, позволяващи да се идентифицира човек, даже в тълпата. Придвижването и поведението на “неправилните” граждани, освен от полицията, допълнително се контролира с видеокамери.   Предвидените по програмата ССК оценки, по замисъла на партийно-държавните дейци на Китай, трябва пряко или косвено да влияят на всички страни, на живота, на китайския гражданин. Рейтингите са призвани да регулират достъпа на гражданите, до държавните служби, до обществените и търговски услуги, а също и да регулират въпросите по трудоустрояване, придвижване, местоживеене и много други неща. Подобни оценки в държавните документи се наричат “рейтинги на доверие”. Рейтингите от централизираната база данни, ще се публикуват в интернет, за свободен достъп.   По замисъла на КПК и Държавния съвет, рейтингите на доверие трябва да помагат на партията и държавата, да възпитава “правилни” граждани. “Правилните” китайци ще получават високи оценки, даващи им преференции във всички сфери на живота. А “неправилните” граждани, с низки рейтинги, ще бъдат наказвани с ограничения и забрани за ползване на едни или други блага. Ето някои от ограниченията и санкциите за “неправилните” граждани: забрана за работа в държавни учреждения; отказ на социални осигуровки и помощи; много щателни прегледи на митниците; забрана за заемане на ръководни длъжности в хранителната и фармацевтичната промишленост; отказване на самолетни билети и спални места в нощните влакове; отказване на места в луксозните хотели и ресторанти; забрана за обучаване на децата в скъпи частни училища.   И това далеч не е пълният списък на наказанията, очакващ нарушителите на правилата на играта. За “провинилите се” китайци може напълно да се закрие достъпът до кредити, или за тях ще се предвиждат повишени лихви и трудни условия за обезпечаване на кредитите.   Постъпващата в единния център информация ще се натрупва и обработва с помощта на технологията big data. На изхода се получава персоналният рейтинг на всеки китаец. Рейтингите на всеки китаец ще се променят в режим online. Базовият рейтинг с 1000 бала, ще се присвоява на всеки попадащ в системата гражданин. Когато ССК заработи на пълна мощност, ще го получава всеки току-що родил се младенец. В момента на смъртта, всеки китаец също ще има рейтинг, от който и ще зависи, как ще изпратят човека в последния му път.   Рейтинговите маркировки на гражданите ще са примерно такива, каквито днес се използват от световните рейтингови агенции Standard & Poors, Moody”s, Fitch, оценяващи финансовото положение на държавите. Ако човек има рейтинг повече от 1050 бала, той се маркира като ААА. При 1000 бала, – АА. А ако човек има по-малко от 900 бала, ще го прехвърлят в група В. Но ако рейтингът падне по-низко от 849 бала, тогава на човека се дава оценка С.   “Отхвърлени” хора се оказват тези, чийто рейтинг е по-нисък от 599 бала. Те се считат за отпадък на обществото и получават оценка D. На такива хора няма да дадат кредит, няма да продадат билет за самолет и няма да ги приемат на много видове работа (не могат даже да са таксиметрови шофьори). Без залог те няма да могат да вземат под наем кола и даже велосипед.   Интересното е, че на рейтинговите оценки на китайците влияят, не само “правилните” и “неправилните” постъпки, но и бездействието. Партията иска, китайският гражданин да взема “активна жизнена позиция”. А това значи, че всеки трябва да помага на партията и държавата, да се откриват фактите за “неправилното” поведение на хората от неговото обкръжение, т.е. всеки трябва да “донася” за съседите си, колегите, приятелите и роднините. И тази “активна жизнена позиция” ще се поощрява с допълнителни балове. А ако стане ясно, че гражданинът е знаел, но е премълчал за нечие неправилно поведение, него ще го причислят към “съучастниците” и “допусналите” такова поведение, а такива заслужават глоби и ограничаване на правата им.   Програмата ССК вече се прилага опитно, в няколко десетки градове в Китай. Един от често споменаваните в китайските медии е град Жунчен в провинция Шандун. В този град, единен информационен център събира данни от 142 учреждения, за всичките негови жители (които са около 670 хиляди), като се анализират 160 хиляди различни показатели.   От 1 май тази година програмата ССК навлезе в нова фаза. Въведена е в действие първата серия глоби и преференции за гражданите. Така, китайците, получили оценка D, се лишиха от достъп до самолетите и комфортните скоростни влакове.   Наблюдайки хода на реализацията на програмата ССК, аз си спомням прословутата (китайска – комунистическа) “културна революция”, която се провеждаше в Поднебесната, през втората половина на 60-те години. Тя отнесе живота на милиони и нанесе много сериозна вреда на Китай. Програмата ССК ми изглежда поредната “културна революция”. Не зная, дали тя ще вземе човешки жертви или не, но е много вероятно да превърне Китай в огромен (електронен) концлагер, в духа на Джордж, Оруел. …Но най-неприятното е, че китайската културна цифрова революция може да се прелее и в други страни (и в    ", "date": "2018.06.07", "title": "В Китай (и в света) се осъществява антиутопията на Оруел"}
{"url": "http://www.classa.bg/%D1%81%D0%B2%D1%8F%D1%82/item/382779-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B2-%D0%BD%D0%BE%D1%80%D0%B2%D0%B5%D0%B6%D0%BA%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8", "text": "Детският психиатър и високопоставен експерт по защита на децата, 56-годишният Йо Ерик Бройн, който през 2010 стана самотен баща на две индийски сурогатни бебета, е осъден на почти две години затвор съгласно норвежките закони за детската порнография. Бройн е признат за виновен за това, че е притежавал и споделял огромно количество материали – около 200000 снимки и 4000 часа видео, които показват деца, подложени на брутално сексуално насилие.   В обвинителния акт срещу Бройн се казва: “Снимките и видеозаписите показват сексуално насилие, извършено от възрастни над деца, сексуални действия между деца, и деца, извършващи сексуални действия със самите себе си.”   Този случай е симптоматичен за системата на норвежките служби за закрила на детето (СЗД), известна като Барневернет) и отношението на нашите органи към нея. Той демонстрира двойните стандарти за това какво хората във властта вършат и говорят във връзка със строгото законодателство по отношение на децата, което те самите промотират и чрез което те упражняват власт.   Норвежката полиция е била уведомена от шведската полиция още през 2014, че Бройн притежава тези материали. Бройн обаче е продължил да работи като експерт и детски психиатър в системата на СЗД няколко години след това. Той е започнал да сваля тези материали с престъпно съдържание през 1997.       В продължение на много години той е бил много активен поддържащ участник в системата на СЗД, който се грижи за оценяването на родителите, от които СЗД има намерение да отнеме децата. Той е препоръчвал “спешност” при поемане на грижата за децата и настаняването им на тайни адреси, така че никога да не ги пуснат обратно при родителите им, поверявайки ги на приемна грижа докато пораснат. И няма грешка: всичко това е срещу семейства, където дребни или никакви неправомерни престъпни деяния не са извършвани срещу децата, както международно известният случай с децата на семейство Боднариу, които бяха отнети, защото родителите шляпнали децата, защото били непослушни.   Когато Бройн беше арестуван преди повече от година, неговите деца първо получиха разрешение да бъдат настанени при сестра му. Това е значително по-меко решение от обичайната практика на СЗД, в която има голяма съпротива срещу настаняване при роднини. Преди Бройн да бъде освободен от ареста, СЗД премести сецата при хора, които не са им роднини. Областната комисия (административна комисия, която функционира като първоинстанционен орган, вземащ решение в процедурата по грижите) обаче реши, че те трябва да бъдат върнати на Бройн, така че те се върнаха обратно при него от лятото на 2017. И все пак либералното отношение на част от органите, в случая по отношение на доказан педофил баща, който живее сам с децата си, е малко необичайно. В открито съдебно заседание Бройн заяви, че има педофилски наклонности, стимулирани от сексуални снимки и филми с момчета.   Норвегия се гордее със своята егалитарност. Трудно е обаче да видим някаква следа от нея в снизхождението спрямо психиатъра Бройн, който добре е живеел от системата на СЗД, действайки като един от професионалните експерти, разбили толкова много семейства, които се опитват да се справят при много по-скромно и трудно материално положение от самия него. По-скоро изглежда че е имало известно колебание в Областната комисия да подложи един от “своите” на отношението, обикновено отредено за семейства, които имат малък социален и професионален престиж.   Бройн дори използва децата си като оправдание да моли за присъда в обществените услуги, така че да избегне затвора и разделяне от децата. Неговата молба значително контрастира с продължителното разделяне, в чието налагането на семейства в случаите на СЗД той има опит. Като алтернатива Бройн предложи, ако той трябва да влезе в затвора, неговите брат и сестра да поемат грижите за по едно от децата.   Сещаме се за хилядите случаи, в които СЗД и техните психолози настояваха не само децата да бъдат лишени от своите биологични родители, но отказваха хора, напълно способни да полагат грижи, като баби и дядовци, чичовци и лели, по-големи братя и сестри, братовчеди и близки приятели на семейството, да бъдат взети предвид като евентуални приемни родители. Читателите от Индия ще си спомнят съпротивата да се позволи на децата от случая Бхатачариа да бъдат настанени при тяхната голяма фамилия, докато не се намеси индийското правителство.   В съда Бройн се оправда, казвайки, че не е показвал снимките с насилие на други хора, а ги е гледал сам, което според него е доказателство, че те не могат да навредят на никого. От организацията “Спасете децата” не са съгласни. Те работиха няколко години за да накарат политиците да спрат да използват израза “детска порнография” и вместо това да ги наричат “снимки на насилие”. “Да притежаваш такива снимки помага да се поддържа един пазар, който предполага насилие над деца. За детето това, че снимките се разпространяват, е ново насилие.   Това е сериозно, защото притежаването на материали с насилие може да доведе до приемане на насилието над деца за норма.”, казва Лине Хегна, директор по комуникациите в норвежката организация “Спасете децата”. Нито пък е възможно някой, който участва в работите на някои уеб-бази, които Бройн е използвал, да предотврати предаването на снимките на други хора. Според адвоката на полицията Бройн “в голяма степен” се е признал за виновен по обвиненията. Но признанието за вина изглежда не е впечатлило съда, който казва:   “Обвиняемият е направил изключение от най-сериозния материал, за който твърди, че не е изтеглил съзнателно. Съдът намира обаче, че обвиняемият до известна степен банализира собствените си действия. Той обясни, че еротичният му интерес към малки момчета трябва да бъде свързан с хомосексуалните му наклонности.   Обвиняемият видимо съжалява, но отрезвяването изглежда е дошло едва след като е бил хванат. В съда той обясни, че не причинява вреда на децата, тъй като той не участва в производството, нито участва активно заедно с останалите, и че снимките, така или иначе, съществуват. Днес той разглежда това по-различно след разкриването на случая. Съдът смята, че това е сериозно, щом някой с неговата специална експертиза върху децата казва, че едва сега му идва на ум, че той е подложил тези деца на тежко насилие.   Освен това съдът разглежда като сериозно това, че един професионалист, който се очаква да бъда “защитник” на децата и младите хора, е поставил собственото си задоволяване и желания на първо място по този начин. Неговото признание дойде едва след като полицията конфискува материалите и има незначителна стойност за изясняването на случая.”   Бройн беше работещ член на Националната комисия за детето (НКД) до момента, когато полицията го обвини и когато комисията бе принудена да го изключи. НКД е комисия от експерти по психология, всеки от които е назначен от норвежкото Министерство за децата и равенството, за да оценява психологическите доклади на другите експерти в случаите, свързани с деца.   Самият Бройн изглежда не разбира последиците от този случай за работата си като детски психиатър с достъп до деца от позицията на доверие и власт. Той заяви в съда: “Моето сексуално предразположение ме доведе до тази ситуация.” Това не е така. Не е престъпление в Норвегия да бъдеш хомосексуалист, а само чувствата и желанията, разбира се, не са наказуеми.   Действията на Бройн са, които го доведоха до сегашното положение, а не сексуалното му предразположение. Във връзка със съдебното дело срещу Бройн тази година още веднъж беше назначен експерт, който да оцени възможните последствия върху неговите собствени две деца. В решението се цитира мнението на този експерт:   “Експертът счита, че X има способността да регулира собствените си чувства и действия, така че децата в ситуация на грижа не са изложени на офанзивен сексуален опит извън обичайния риск в дом с възрастни, които имат сексуален живот. Експертът посочва, че X, въпреки времето и усилието за теглене на материалите, изглежда не е пренебрегнал задачите си за грижа за децата.   Не се счита вероятно тази практика да се промени в ситуация на продължителни грижи. По-скоро експертът смята, че последиците от незаконната дейност на бащата за сваляне на материалите ще обремени децата с това, че той може да получи затворническа присъда и че СЗД се е намесила в семейството.”   Така тази оценка на обществено назначения експерт за положението на децата на неговия/нейния колега е, че бащата е надежден, няма изгледи да представлява някаква опасност за тях, макар че те скоро ще бъдат на възраст, която е предпочитаната възрастова група за неговите търсения на снимки и видео и че наказателната система и СЗД ще им причинят вреда?   Тези наблюдения са интересни, тъй като армията от професионални психолози, наета от СЗД, обикновено настояват, че намесата на СЗД и тяхната собствена в семействата е банално натоварване или изобщо никакво натоварване върху децата и родителите, “ако при разследването се окаже, че грижите са добри”. Също така те обикновено настояват, че отнемането на деца от грижите на техните родители е изцяло добро за децата, ако психолозите и социалните работници “преценят” така.   Това изглежда пример как оценките и прогнозите в сектора на СЗД често обслужват себе си до крайност.  Медицинският лиценз на Бройн е суспендиран след като той е арестуван през януари 2017. Суспендирането на медицинския лиценз и изключването му от НКД предполагат официално признание, че такава работа трябва да бъде забранена за човек, който извършва педофилски действия. Ако нищо повече не бъде направено за системата, която му е позволила да продължава, какво говори това за цялата система на “детска експертиза”?   СЗД трябваше преди повече от година за да започне да преразглежда всеки случай, в който е участвал Бройн, по което и да е време. НКД трябваше внимателно да проучи въпроса дали Бройн е участвал в случаи с малки момчета в институциите или в друг контекст, който може да му е дал достъп до тях, когато те не са били защитени от своите родители.   Дали никой от експертите на СЗД или други колеги не е знаел, че Бройн поддържа своите престъпни действия спрямо деца в продължение на 20 години? През отделни периоди той самият е ходел на терапия във връзка със своята хомосексуалност и педофилските си наклонности. И по същото време той получава две деца чрез сурогация, защото, както той декларира, не се отнася сексуално към жените. Той обаче се отнася сексуално към деца. Никой от екипа професионалисти ли не е бил запознат?   В Норвегия детската полиция силно се влияе и ръководи от мнението на психолозите и психиатрите, които са уважавани и на които много се разчита.   Често смятат, че поради своето образование професионалните психолози са особено ловки при проникването в умовете на хората. Въпреки това изглежда никой в КЗД, един орган от 14 éminences grises (фр. някой без официална позиция, който има власт или влияние върху правилата или хората, които взимат решения) в тази област, не е знаел или не е имал подозрения относно този колега, който е работел близо до тях и относно големия проблем в тяхната работа?   Другата възможност е някой от колегите на Бройн настина да е знаел със сигурност или да е подозирал какво прави той и да е запазил мълчание. Ако е така, тези специалисти са виновни за нарушаване на закона, като не са направили нищо да информират полицията.   Така или иначе мълчанието на професионалното психо-социално обкръжение контрастира с пропагандата, лееща се всекидневно в медиите, която призовава специално хората на обществена служба да докладват до КЗД всяко подозрение, дори и смътно, за нещо обезпокоително по отношение на грижата за децата.   За съжаление досега няма признак от отговорните правителствени сектори – Министерството на децата и равенството, Министерството на здравеопазването и грижите, КЗД или НКД – за някакъв въпрос относно това дали този случай има отношение изобщо към начина, по който КЗД се регулира и управлява или по отношение надеждността и научната основа на работата в, НКД.    ", "date": "2018.06.07", "title": "Двойните стандарти в норвежките служби"}
{"url": "http://www.classa.bg/%D1%81%D0%B2%D1%8F%D1%82/item/382780-%D0%BA%D0%B0%D0%BA%D0%B2%D0%BE-%D0%BC%D1%83-%D1%81%D1%82%D0%B0%D0%BD%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "Във Виена Путин изненадващо обяви, че Москва изобщо не искала да разединява ЕС. Имала даже интерес нейният най-важен търговски партньор да бъде \"единен и да процъфтява\". Как да си обясним този обрат?           Вече е ясно защо германската дяснопопулистка партия \"Алтернатива за Германия\" не смята Путин за \"пилешка курешка\"* в хилядолетната успешна история на Русия, а за голяма щука. Защото без съмнение той е силен лидер и освен това естествен съюзник в борбата срещу омразния ЕС. Но какво става сега?   Изведнъж Путин обяви по време на посещението си във Виена, че Москва изобщо не искала да разединява ЕС. Русия имала интерес нейният най-важен търговски партньор да бъде \"единен и да процъфтява\". Това обаче би било рязка промяна в курса на руския президент, който обича да хвърля семето на раздора навсякъде, където може.     В дългогодишната си кариера Путин е доказвал неведнъж, че гледа на международните отношения като на онези игри, в които единият печели точно толкова точки, колкото другият губи. В това отношение той много прилича на Тръмп. Но между двамата има и други прилики. И Путин, и Тръмп имат доста съмнително отношение към истината. Затова \"Алтернатива за Германия\" не трябва да се притеснява особено, че в реалната си политика Путин ще се отклони от правилния път. А на австрийската Партия на свободата, която не по-малко му се възхищава, не трябва да се обяснява какво значи да хитруваш по, виенски.   *През уикенда, на събрание на младежката организация на \"Алтернатива за Германия\", председателят на партията Александер Гауланд заяви, че Хитлер и нацистите били само \"пилешка курешка\" в над хилядогодишната успешна германска история.    ", "date": "2018.06.07", "title": "Какво му стана на Путин?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382772-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D0%B2%D1%8A%D1%80%D0%BD%D0%B5%D1%88-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "Певицата Юлия Самойлова докосна много лични теми в мемуарите си. Участничката в \"Евровизия - 2018\" откровено разказа за първите си победи и поражения на любовния фронт, а също така и за интимната страна на отношенията си с мъжете. \"Много мои връстнички вече имаха първите си момчета, срещи, целувки. Те споделяха една с друга историите си, впечатленията, чувствата си. Аз просто нямаше какво да разкажа\", спомня детството си певицата.      По-късно тя започнала да се запознава с момчета в интернет и веднага се появили много ухажори. Вярно, повечето от тях изчезвали, когато разбирали, че тя е инвалид. Първият, който се съгласил да се видят и в реалността, бил Андрей. \"Той беше по-млад от мен с няколко години. Запознахме се в интернет, никаква романтика. Когато дойде при мен вкъщи, ме прегърна здраво, целуна ме по бузата и каза:      \"Привет, наживо изглеждаш още по-добре, отколкото на снимките\"\", спомня си Самойлова. Двамата започнали да ходят на концерти, да излизат, всичко било чудесно и певицата решила, че именно той ще е нейният \"първи\" в секса. Но, когато двамата останали заедно в спалнята, той й признал, че всъщност харесва друга. \"Разбира се, че не ми беше все едно, но какво можех да направя?      Да го привържа към инвалидната си количка с белезници? След известно време разбрах, че той ми е изневерил. Започнах повече да общувам с приятеля му Кирил, той ми харесваше. Вярно, не беше толкова симпатичен, като Андрей, но беше много искрен и чувствен. Но и той имаше момиче. И тогава разбирах, че постъпвам неправилно, а сега още повече ме е срам, но не мога да върна миналото\", признава певицата.    След няколко месеца Кирил й казал, че трябва да се разделят. \"Не мога да съм с теб. Сега сме млади, забавляваме се, хубаво ни е. Но няма да мога да се грижа за теб, просто няма да мога да съм непрекъснато до теб\", казал й той в парка, където я помолил да се поразходят.    \"Той говореше и плачеше, аз също лачех, слушайки го\", спомня си Самойлова. С бъдещия си съпруг Алексей Юлия се запознала също в Интернет. В началото дори не обръщала внимание на съобщенията му. Но настойчивостта му накарала певицата да се отнесе към него по-сериозно. Но и в тези отношения не вкичко било безоблачно. Веднъж двойката за малко да се раздели заради приятелката на Юлия - Даша. Звездата забелязала, че нейният избраник буквално се разтапя по нея. В един момент не издържала и решила да изясни ситуацията.    \"Ти зяпаш гърдите й\", казала му тя. \"Да - засмял се той - гърдите й заемат половината ни квартира, накъдето и да отвърна погледа си, ще се натъкна на тях. Извинявай, наистина гледах без задни мисли и дори не сме флиртували\", казал той. След кавгата влюбените успели да изгладят отношенията си, а малко по-късно и да сключат брак.", "date": "2018.06.07", "title": "\"Не можеш да върнеш миналото!\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382773-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0-%D0%B8-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Има жени, за които казват - тяло създадено за грях. Точно такъв тип жена е татарската красавица Света Билялова, която сега живее в Москва. Тя е звезда в Инстаграм и не спира да трупа нови и нови фенове.      Нейната листа на почитателите наброява над 5,8 милиона души, които редовно следят секси снимките, които тя публикува в социалната мрежа.      Иначе красавицата има висше образование - Връзки с обществеността, но никога не е работила по специалността си.      Веднага, след като завършва, Светлана става модел.      Известно е още, че ослепителната татарка има и син, но явно раждането по никакъв начин не е попречило на фигурата й.      С последното си видео Светлана хипнотизира феновете си. Буквално!", "date": "2018.06.07", "title": "Ослепителна и полугола"}
{"url": "http://www.classa.bg/%D1%81%D0%B2%D1%8F%D1%82/item/382774-%D1%81%D0%B5%D0%B4%D0%BC%D0%B8%D1%86%D0%B0-%D0%BF%D1%80%D0%B5%D0%B4%D0%B8-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D1%80%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BA%D1%80%D0%B8%D0%B7%D0%B8", "text": "Повече от седмица преди началния удар Русия добавя финалните щрихи към Световното първенство, чрез което се надява като домакин да възстанови своя имидж, помръкнал заради все новите кризи със Запада. Но среща проблеми.   В логистичен план нещата са наред, но предстоящото най-голямо спортно събитие на планетата е съпътствано от страхове, свързани с расизма и насилието. Феноменът “маймунски викове” вече от месеци изпълва отново руските стадиони, съживявайки спомена за буйствата на местните хулигани по време на европейското от 2016 г.   Преизбран триумфално през март, руският президент Владимир Путин наистина положи усилия нищо да не попречи на състезанията - мерките за сигурност бяха драстично засилени, а хулиганите, взети на мушка от властите - настоятелно помолени “да внимават” през цялото лято.   Сдружението за борба с дискриминацията във футбола “Феър” има други поводи за безпокойство. “Никак не сме сигурни, че ще бъдат предотвратени ненасилствените расистки инциденти, въпреки многократните уверения в добра воля”, предупреди британската организация в доклад от миналата седмица.   Властите пък са назначили миналата година координатор, натоварен с превенцията на расизма, и заявяват, че очакваните за Мондиала един милион гости на страната от цял свят ще бъдат топло посрещнати в 11-те града, които ще приемат мачовете.   Що се отнася до 12-те стадиона, пръснати из европейската част на най-голямата страна в света, строежът на някои доста се позабави. Всички обаче бяха предадени далеч преди началото на турнира и ФИФА се размина със студената пот, която помним от Световното в Бразилия през 2014-а.   Колкото до спортната страна, очертават се обичайните фаворити: Германия - носителка на титлата, Бразилия и Испания. Следват Франция, Аржентина и аутсайдери като Белгия или Португалия. А шансовете страната-домакин да се представи добре са скромни.   Отборът на Станислав Черчесов не е записал нито една победа през 2018 г. и се нарежда на трагичното 66-о място в класацията на ФИФА. Може би затова страстите не бушуват все още в Русия и атмосферата не намеква за обещаното грандиозно футболно празненство.   А някои московчани, които могат да си го позволят, са предпочели да напуснат града, за да избегнат неволите покрай първенството и хилядите зрители, очаквани в страната, несвикнала с масовия туризъм.   Без да е изявен футболен фен, Владимир Путин се надява най-скъпият Мондиал в историята на обща стойност 683 милиарда рубли (13.2 милиарда долара по средния курс от 2013-а насам, или близо 11.3 милиарда евро), най-малкото да вкара Русия в големите заглавия на новините по друг повод, освен международното напрежение.   “Домакините” - такъв бе впрочем отговорът на руския лидер, запитан миналата седмица кой според него ще вземе Световната купа.   Русия получи правото да организира Мондиала-2018 в остра схватка с Обединеното кралство. Това стана през 2010 г. След това федерацията стана обект на западни санкции заради незаконната анексия на полуостров Крим и подкрепата й за сепаратистите в Източна Украйна, в която я обвиняват Киев и Западът.   Напрежението между Изтока и Запада идва и от болезнени точки като Сирия, където руската армия се намеси по искане на сирийския президент Башар Асад, и САЩ, където се подозира Москва да е полагала усилия за избирането на Доналд Тръмп.   Последна засега шумна афера бе отравянето на бившия руски двоен агент Сергей Скрипал и дъщеря му в Англия. Лондон обвинява Москва; скандалът предизвика най-мащабната в историята вълна от реципрочни експулсирания.   Освен това Русия бе обвинена, че е задействала подкрепяна от държавата програма за допинг, стигнала връхна точка по време на зимните олимпийски игри в Сочи през 2014 г. Близо три години след началото на скандала Русия все още не се е справила с последиците и националната й служба за борба с допинга не е възстановила членството си в Световната антидопингова агенция.   Въпреки тези скандали само Исландия и Великобритания измежду всички страни-участнички обявиха дипломатически бойкот на Световната купа. Русия няма да изживее отново травмата от олимпийските игри в Москва през 1980 г., бойкотирани от над 50 страни по инициатива на САЩ.   Седмица преди началния удар спортните въпроси вземат надмощие. Футболните агитки предпочитат да разискват добре ли е десният крак на бразилеца Неймар и в каква форма е лявото рамо на египтянина Мохамед Салах. Звездата на “Пари Сен Жермен” получи контузия и хвърли Бразилия в тревога през март. Той се завърна на терена в неделя с мач срещу Хърватия. Резултат: едно изиграно полувреме и слалом из хърватската защита, приключил с гол само 20 минути след влизането му в играта.   Контузен във финала на Шампионската лига, Мохамед Салах зае обаче мястото си сред 23-мата египетски национали. Нападателят на “Ливърпул”, играч на годината в Англия, може да се завърне с участие срещу отбора на Русия във втория мач на “фараоните” на 19 юни. Нищо насърчително за страната организатор, неуверена в силите си.   Първият мач от турнира ще се играе на 14 юни на стадион “Лужники” в Москва. Домакините от Русия ще се изправят срещу гостите от Саудитска, Арабия. От спортна гледна точка сензация няма, но залогът е огромен - горко на падналия в битката между двата национални отбора, които са най-зле от всички класирани според ранглистата на ФИФА.", "date": "2018.06.07", "title": "Седмица преди Мондиала Русия иска да забрави дипломатическите кризи"}
{"url": "http://www.classa.bg/%D1%81%D0%B2%D1%8F%D1%82/item/382775-%D1%81%D0%B0%D1%89-%D0%BF%D1%80%D0%B8%D1%82%D0%B8%D1%81%D0%BA%D0%B0%D1%82-%D0%BD%D0%B0%D1%82%D0%BE-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D0%B8%D0%BB%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "САЩ оказват натиск над европейските си съюзници да подготвят повече батальони, кораби и самолети в бойна готовност в рамките на НАТО, твърдят официални източници - нова стъпка за засилване на възпиращата сила на алианса срещу потенциална руска атака, предаде БТА.   Министърът на отбраната на САЩ Джеймс Матис ще потърси широко споразумение за този план на утре в Брюксел по време на срещата на министрите на отбраната от НАТО, подготвяйки почвата за одобряването му от лидерите на НАТО на среща на върха през юли, заявиха пред Ройтерс дипломати от НАТО и САЩ.   Планът ще изисква НАТО да има 30 сухопътни батальона, 30 ескадрили изтребители и 30 бойни кораба - например разрушители - готови за разполагане до 30 дни след привеждането им в бойна готовност, макар че предложението не обсъжда конкретна численост на военнослужещите или краен срок за създаването на стратегията.   Размерът на батальоните варира в различните страни от НАТО - от 600 до 1000 войници.   Това изправя европейските правителства, порицавани от президента на САЩ Доналд Тръмп за орязването нна военните разходи след Студената война, пред предизвикателството да решат дългогодишни проблеми с хеликоптерите и самолетите, спрени от полети поради липса на резервни части.   “Имаме противник (Русия), способен бързо да навлезе в балтийските страни и Полша при сухопътна атака”, каза високопоставен дипломат от НАТО, запознат с плановете на САЩ. “Не можем да си позволим лукса да загубим месеци, докато се мобилизираме”, допълни дипломатът, според когото предложението на САЩ е известно като “30-30-30-30″.   Американски представител заяви, че инициативата цели преди всичко да противодейства на Русия и съответства на Стратегията за национална сигурност на Пентагона за 2018 г., която обвинява Москва, че се стреми “да разклати НАТО”.   Руските военни учения миналата година, в които според западни представители са участвали 100 000 военни, също така породиха опасения от случайни конфликти, които биха могли да бъдат предизвикани от подобни учения или от евентуални интервенции в рускоезични райони на балтийските страни.   Кремъл твърдо отрича да има подобни цели и твърди, че именно НАТО е заплахата за сигурността в Източна Европа.   Заварени неподготвени от завземането на Крим през 2014 г. и руската интервенция в Сирия през 2015 г., САЩ приемат с недоверие публичните декларации на Кремъл и искат да бъдат подготвени за всяка евентуалност.   Със своите над 2 милиона военнослужещи силите на НАТО превъзхождат по численост тези на Русия, чиито военнослужещи на действителна служба са около 830 000 според британския Международен институт за стратегически изследвания.   Анексирането на Крим от Русия накара НАТО да създаде малки сили за бързо реагиране (spearhead force) и да разположи четири батальона в балтийските страни и Полша, подкрепяни от американски войници и оборудване на ротационен принцип.   Не е ясно обаче колко бързо алиансът би могъл да придвижи многобройни сили към източния си фланг и колко дълго би могъл да ги поддържа, имайки предвид, че Франция е ангажирана до краен предел на силите си в Африка, а британските съкращения са ограничили размера на силите, готови за разполагане   Според изследване от 2016 г. на корпорацията “Ранд” Великобритания, Франция и Германия биха могли да сформират по една бригада всяка, съставена от три или повече батальона заедно с бойни танкове и други бронирани машини, за около месец. Но ресурсите им биха били сериозно изтощени, оставяйки ги без капацитет за каквито и да било други конфликти.   Друга неизвестна величина е как предложението на САЩ “30-30-30-30″ би пасвало на останалите предложени инициативи за подобряване на европейската военнна боеспособност и адресиране на дефицитите във въоръжението и други военни активи.   През декември ЕС постави началото на отбранителен пакт за развиване на сили за отговор при кризи и съвместна работа за разработка на нови хеликоптери и кораби. Президентът на Франция Еманюел Макрон се стреми към създаването на нови европейски “сили за намеса” под френско, ръководство.   “Ние разполагаме само с определено количество сили в Европа и те не може да бъдат обвързвани с всяко военно предложение”, каза високопоставен дипломат от НАТО.", "date": "2018.06.07", "title": "САЩ притискат НАТО за повече сили срещу руската заплаха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382770-%D1%81%D0%B2%D0%B5%D1%82%D1%8A%D1%82-%D0%BD%D0%B0-%D0%BF%D0%BE%D1%80%D0%BD%D0%BE%D1%82%D0%BE-%D0%BF%D0%BE%D1%82%D1%8A%D0%BD%D0%B0-%D0%B2-%D1%81%D0%BA%D1%80%D1%8A%D0%B1", "text": "Във Великобритания неизвестни крадци са успели да отмъкнат популярна в цял свят порно реликва - порно таксито, популярно от множество филми за възрастни. Това разкриха администраторите на сайта Fake taxi.    Откраднат е черният кабриолет, в който са били заснети първите сексуални сцени между шофьор и клиентка. Автомобилът е бил паркиран в охраняема зона в Лондон.      От камерите е станало ясно, че двама крадци са прескочили оградата, счупили страничното стъкло, влезли вътре и потеглили.    Един от \"шофьорите\" - актьорът Райън Райдър нарече случилото се \"престъпление срещу порното\". Поддържат го и останалите му колеги, а в издирването на популярния автомобил вече се включи и сайтът Brazzers.com.", "date": "2018.06.07", "title": "Светът на порното потъна в скръб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382771-%D0%B4%D0%B0%D1%82%D0%B0%D1%82%D0%B0-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0-%D0%B2%D0%B8", "text": "От незапомнени времена нумерологията е била особено възлюбена от древните хора. Дори и ученият Питагор придава голямо значение на нея.  Чрез нумерологията можете да научите всичко. Започвайки от броя на браковете, които ще имате и завършвайки с цялата ви съдба. Ето защо хората от древността я използват толкова често. В крайна сметка, благодарение на нумерологията, можете да научите повече за характеристиките на вашия характер. Въпросът е, че знанието просто е преобразувано в матрица от числа и символи. В това няма магия - само наука и точни изчисления. С датата на раждане спокойно може да установите много от чертите на характера ви. Предлагаме ви прост нумерологичен тест. Той яе ви помогне да си направите личен портрет и да направите повече за себе си. За целта са ви нужни няколко прости математически изчисления За изчисление се изисква само датата ви на раждане- ден, месец, година. Вземете например датата 15.06.1989. Нека да покажем с един пример какво е необходимо да се направи с него по-нататък. - Първият етап.  Необходимо е да добавите всички цифри една по една, за да получите номера. 1 + 5 + 0 + 6 + 1 + 9 + 8 + 9 = 39 - Вторият етап.  Необходимо е да съберете цифрите от полученото число. 3 + 9 = 12. - Третият етап.  От първата цифра (39) изваждаме първата цифра от рождения ден (1), умножена по две. 39 - 1х2 = 37. - Четвъртият етап.  Необходимо е да съберете получените цифри на последното число. 3 + 7 = 10. - Петият етап.  Получаваме две групи от цифри. Първата е датата на раждане (15 юни 1989 г.). Втората е цифрите, получени на етапите (39.12.37.1). Не се отчитат нули. - Шестият етап.  Начертаваме квадрат с 9 клетки. Във всяка клетка въведете броя цифри, който съответства на нея. Единиците се добавят към първата клетка. Два - във втория. Три - в третата. И така до края. След това трябва да изчислите броя на цифрите във всяка клетка. Прочетете декодирането по броя на знаците може да е по-ниско. Клетка # 1: Степен на егоизъм 1 - мисля само за себе си. 11 - здравословен егоцентризъм. 111 - Вие стее доста привлекателен. 1111 - Имате силна воля. 11111 - Често сте склонни да надценявате силата си. 111111 - Не обичате да компрометирате и мразите да се предавате. Клетка # 2: Енергийно салдо 0 - имате склонност да консумирате енергията на други хора, защото те са енергично слаби. 2 - имате недостиг на лична енергия. 22 - енергията ви е достатъчна за живот. 222 - балансът на енергията е в нормалната активна фаза. 2222 - Вие сте енергични и склонни да споделяте енергия с другите. Клетка # 3: Склонност към точни науки 0 - нямате аналитичен ум. 3 - Вашите аналитични способности зависят от настроението ви и благополучието ви. 33 - можете да се наречете анализатор. 333 - имате огромен потенциал в изучаването на точни дисциплини. 3333 - имате дълбок аналитичен ум. Може да се наречете талантлив човек. Клетка # 4: Физическо здраве 0 - често се разболявате, имунитетът ви е почти нулев. 4 - трябва да наблюдавате по-внимателно здравето си. 44 - естественият ви имунитет е добре развит, няма причина за безпокойство. 444 - Вашето здраве може да се нарече силно и героично. Клетка # 5: Интуиция и логика 0 - рядко се доверявате на интуицията. В допълнение, често се съмнявате, че тя съществува. 5 - действате според здравия разум. 55 - Вие сте добре запознати с другите. 555 – Често следвате интуицията си. 5555 - имате добре развити интуитивни способности. Можете дори да говорите за екстрасензорна медицина. Клетка # 6: Пристрастяване към работата 0 - може да се наречете доста мързелив човек. 6 - не обичате физически да се напрягате. 66 - склонни сте да работите, но най-вече нещо като градинарство. 666 - работите с голямо удоволствие. Физическата работа ви удовлетворява морално. 6666 - можете да се наречете човек, който не може да живее без работа. Клетка # 7: Талант 0 - за вас е трудно да се озовете в този живот. Вие се чувствате изгубени в света. 7 - Имате талант в една област. 77 - имате способности в различни направления на живота и творчеството. 777 - Вие можете да преодолеете всички пречки във всички сфери на дейност. 7777 – перфектно ви върви всяка работа. Вие сте талантлив във всичко. Клетка # 8: Отговорност 0 - безгрижна жива природа. Отговорността не е за вас. 8 - Вие ще се притечете на помощ винаги, когато сте помолени. 88 - мислите за другите, а не за себе си. 888 - Без съмнение помагайте на друг в трудна ситуация. 8888 - може да се нарече лидер в живота. Cell # 9: Памет и интелект 0 - имате лоша памет и неуспехи. 9 - имате трудности в ученето и в работното поле. 99 – Вие сте умен. Въпреки това, често се страхувате да използвате острия си ум в условията на живот. 999 - можете да се наречете много надарен интелектуално. 9999 - имате любознателен ум, остра памет. Може да ръководите добре заради отличната памет и отличните интелектуални способности.", "date": "2018.06.07", "title": "Датата на раждане разкрива характера ви"}
