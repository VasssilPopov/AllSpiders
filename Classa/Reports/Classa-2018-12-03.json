{"url": "http://www.classa.bg/%D1%81%D0%B2%D1%8F%D1%82/item/390112-%D1%82%D1%80%D1%8A%D0%BC%D0%BF-%D0%B8-%D1%81%D0%B8-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D1%82-%D0%BF%D1%80%D0%B8%D0%BC%D0%B8%D1%80%D0%B8%D0%B5-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D0%BB%D0%B5%D0%B4-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D1%81%D1%80%D0%B5%D1%89%D0%B0-%D0%B2-%D0%B1%D1%83%D0%B5%D0%BD%D0%BE%D1%81-%D0%B0%D0%B9%D1%80%D0%B5%D1%81", "text": "Президентът на САЩ, Доналд Тръмп и китайският му колега Си Цзинпин, в събота в края на срещата си в Буенос Айрес договориха 90 дни \"примирие\" в техния търговски спор, докато двете страни се опитат да финализират трайно споразумение за интелектуална собственост, кражба на технологии и немитнически търговски бариери.   Вашингтон се съгласи да спре, поне временно, планираното увеличение на митата от 1 януари, а китайската страна се съгласи да купи за все още не договорена, но много съществена сума, продукти на селското стопанство, енергетиката, промишлени продукти от САЩ, за да се намали огромният търговски дефицит между двете страни, се казва в изявление на Белия дом.   \"Президентът Тръмп и председателят Си се съгласиха да започнат незабавни преговори за структурни промени, свързани с трансфера на технологии, защитата на интелектуалната собственост, немитническите бариери, кибер кражбите и прониквания, услугите и селското стопанство\" , гласи изявлението.   \"Президентът Тръмп се съгласи, че от 1 януари 2019 г. ще запази митата на стоки на стойност 200,000 милиона долара в размер на 10%, а не ще ги покачи на 25% в този момент\", каза Белия дом. Ако обаче двете държави не успеят да постигнат споразумение в рамките на 90-дневен период, съществуващите мита ще се увеличат.   Президентът на САЩ определи срещата като \"невероятна и продуктивна\" и се позовава на тяхното сътрудничество, което може да доведе до \"неограничени възможности за САЩ и Китай \", добавяйки \"голяма чест е да работя с президента Си.\" В началото на вечерята, ръководителят на Белия дом заяви, че има \"много специални\" отношения с президента Си, и се надява да постигне \"нещо, което ще бъде добро за Китай и добро за Америка.\"   От своя страна, Си подчерта, че сътрудничеството между двете страни допринася за световния мир и просперитет, поради което заяви, че \"очаква напредък\" на тази среща.   Китайският външен министър подчерта, че преговорите са проведени \"в приятелска и искрена атмосфера\" и двете страни се съгласиха, че \"те могат и трябва да имат правилни двустранни отношения\".", "date": "2018.12.03", "title": "Тръмп и Си декларират \"примирие\" в търговската война след \"невероятна\" среща в Буенос Айрес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390113-%E2%80%9E%D0%BC%D0%B0%D1%80%D0%BA%D0%B5%D1%82-%D0%BB%D0%B8%D0%BD%D0%BA%D1%81%E2%80%9D-3-4-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Близо 80% смятат, че има основания за протести, хората са в ситуация да очакват предсрочни избори,  коментират социолозите         3/4 от българите не са доволни от състоянието на държавата в момента. Това показват данните от проучване на „Маркет Линкс”, представено в студиото на „Тази сутрин” по bTV от Добромир Живков.     По думите му такива резултати е имало през 2013 г. по време на протестите при правителството на Пламен Орешарски.   „Прогнозите са, че българските граждани в момента са в ситуация да очакват предсрочни избори, защото недоволството и неудовлетвореността от това как се развива държавата вече е много високо”, изтъкна Живков. За сравнение, през май месец тази година недоволството е било 55%, а през ноември се покачва до 74%.   Близо 80% са на мнение, че има основание за протести. „Голяма част подкрепят протестите, макар и да не участват активно в тях”, отбелязва Живков.     Според данните цените на горивата, които се изтъкват като основна причина за протестите, не се оказват този главен мотив, който кара хората да излязат на улицата.     „Цените на горивата могат да отключат протестна вълна. Въпросът е, че хората като цяло са неудовлетворени от жизнения си стандарт. Според данни на Евростат всеки трети българин е на границата на социалното изключване”, припомни Добромир Живков.   В сравнение с май спада доверието и към правителството, и към президентската институция, отчитат още от „Маркет Линкс”.     През последните два месеца се наблюдава отново тенденцията на загуба на електорална подкрепа сред двете основни политически сили – ГЕРБ и БСП.     „От БСП към момента не успяват да извлекат осезаеми дивиденти от кризата, в която се намира българското общество. Дори виждаме, че през този месец има известна мобилизация на електората на ГЕРБ. Миналия месец имаме почти изравнени резултати  по отношение на база гласуващи, докато сега виждаме, че ГЕРБ отново би била първа политическа сила при евентуален вот”, коментира Добромир Живков.     Данните сочат, че „Воля” едва ли ще попадне в следващ парламент. „Обединени патриоти” имат осезаем спад в електоралната подкрепа, което подсказва, че в някаква степен можем да очакваме различен парламент, ако изборите са сега, отбеляза Живков.    ", "date": "2018.12.03", "title": "„Маркет Линкс”: 3/4 от българите не са доволни от състоянието на държавата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390114-%D1%89%D0%B5-%D1%89%D1%80%D0%B0%D0%BA%D0%BD%D0%B0%D1%82-%D0%BB%D0%B8-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%BE%D0%BF%D0%B3", "text": "Ще щракнат ли белезниците на ръцете на Каракачанов за участие в ОПГ ? Въпрос, който поставяме с цялата му сериозност и ясното съзнание, че информацията, която излагаме за обществото ни е известна отдавна, както на нашите, така и на чуждите служби. Да, става въпрос за паспортната мафия! Става въпрос за организирана престъпна група, в чийто състав влизат вицепремиери, министри, зам.-министри, евродепутати, местни депутати, съдии и други длъжностни лица. Срещу тази сериозна група, облечена с власт се изправя Катя Матева и няколко честни държавни служителя, които както разбирате към днешна дата са уволнени, за да не пречат на мафията. Това предисловие базираме на сериозни документи, с които се снабдихме . Като за начало ще започнем с опровергаването на публичните лъжи на вицепремиера Каракачанов срещу Катя Матева отправени дори от трибуната на Народното събрание, че същата е унищожила хиляди преписки, с което е осуетила издаването на българско гражданство на хиляди българи живеещи в Македония, Сърбия и други държави. Така ли е наистина и ако не е така защо Каракачанов лъже? Като начало ще започнем с доклад заведен под номер 91-00-60 / 02.12.2016 г. в министерството на правосъдието за извършена проверка в дирекция “Българско гражданство”. „Интересна подробност е, че докладът и резултатите от извършената проверка са утвърдени от министър-председателя Бойко Борисов. Тайната цел обаче на тази проверка като че ли е да се намери повод да бъдат отстранени непокорните служители, които са се опълчили на паспортната мафия. Този повод е отразен на стр. 11 по следния начин: ” В писмо с вх. № 04.04-86 от 23.08.2016 г. на министъра на правосъдието е посочено, че директорът на дирекция “БГ” е “…допуснал липсата” на образувани преписки по постъпили молби за гражданство. Видно от приложените документи към писмото на министъра това са преписки по молби на трима граждани на Република Македония – Люпче Стоянов, Мартин Кръстевски и Борче Максимовски.” Именно този пасаж от доклада става повод за уволнението на държавните служители, дръзнали да се опълчат на паспортната мафия. Този пасаж използва и Каракачанов срещу уволнения вече директор на дирекция “БГ” Катя Матева. Защо двамата вицепремиера Каракачанов и Захариева толкова много са се страхували от тези преписки и защо са искали да официализират тяхната липса? Отговорът се крие в досъдебно производство № 28/2016 г. на ГДБОП – МВР. Досъдебното производство се води срещу организирана престъпна група ( ОПГ ) и не е приключило все още. Ние само ще маркираме, че уж липсващите преписки се намират именно в това досъдебно производство и не са загубени. Каракачанов и Захариева странно защо премълчават и съдържанието на документ от Върховната Административна Прокуратура – отдел “Надзор за законност”, подписан от прокурор М. Беремска.     В този документ четем, че Държавната агенция за българите в чужбина (ДАБЧ), оглавявана по това време от приятеля на Каракачанов Р.Иванов е съдействала на албански и косовски граждани да получат българско гражданство. Интересна подробност е, че документите на въпросните албанци и косовари за български произход са изготвяни от Културно просветно дружество на българските мюсюлмани от Жупа “Български мохамедани”. От списъка на лицата с отменена натурализация разбираме, че голяма част от тези албанци, косовари и други националности са закоравели престъпници с влезли в сила присъди за трафик на хора, наркоразпространение, кражби и други тежки престъпления. Тази истина е трябвало да бъде затрита и обществото никога да не научи за нея. Би Нюз разполага с всички цитирани документи и още много други, които за сега не цитираме, но при всички случаи ще дадем гласност и на тях в следващ материал, тъй като съдържащата се в тях информация е меко казано скандална. За сега само поставяме въпросът “Ще щракнат ли белезниците на ръцете на Каракачанов за участие в ОПГ ?”.   ", "date": "2018.12.03", "title": "Ще щракнат ли белезниците на ръцете на Каракачанов за участие в ОПГ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390115-%D0%BA%D0%BE%D0%B9-%D0%BD%D0%BE%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0", "text": "Проучването е направено по поръчка на Института за модерна политика. Анализът на данните сочи, че почти три четвърти от респондентите са на мнение, че отговорността за по-високите цени на застраховката се носи от пряко ангажираните с този пазар субекти – застрахователните дружества и държавния регулатор в лицето на Комисията за финансов надзор.  Това се дължи на характерната негативна оценка на обществото за държавните институции и структури. Близо половината от анкетираните (47%) смятат, че частните застрахователни дружества и техните интереси са основата на скока на цените. Други 30% смятат, че за неблагоприятната за потребителите тенденция отговорност носи държавата - Комисията за финансов надзор. Едва 4% свързват високите цени на ГО с дейността и интересите на адвокатските кантори, които се занимават със застрахователни дела и обезщетения, а 6% смятат, че повишената цена се дължи на високите претенции на пострадалите. Повече от две трети е делът на анкетираните, които са на мнение, че застрахователният пазар а картелиран, което оказва влияние на цените на ГО (77%). Това е много голям процент, който характеризира цялата картина на обществото по тази проблематика. Усещането на респондентите за договорка на застрахователния пазар е изключително негативно явление, върху което е необходимо да работят всички застрахователни институции. В проучването е поставен и въпрос за личния опит на респондентите, които са сключили задължителната застраховка „Гражданска отговорност“. Близо 15% от тях са имали взаимоотношения със застрахователи по повод инциденти на пътя. Общо 9% от всички анкетирани декларират негативен опит, който свързват със забавяне, лошо отношение, откази от страна на застрахователи. Висок е делът на респондентите – близо две трети (59%), които заявяват, че не са имали подобни проблеми. Прави впечатление обаче високият процент на отказалите да дадат конкретен отговор на този въпрос – близо една трета от анкетираните (32%). Към настоящия момент тези респонденти не намират необходимите доводи нито в едната нито в другата посока. Повече от една трета (38%) от респондентите категорично не одобряват намаляването на максималния размер на застрахователното обезщетение от 120 хил. Според тях, по този начин ще намалее финансовата сигурност за хората при възникнал инцидент. Подобна мярка среща подкрепа от едва 4%. В същото време е висок делът на изразяващите по-скоро неутрално мнение по въпроса (31%) или не могат да преценят – 28%. Това се дължи на факта, че респондентите имат по умерено отношение по този въпрос. Резултатите сочат, че е необходимо и по-широко обществено обсъждане по този проблем. Относно причините за тиражираните слухове за цена на ГО от 1000 лв., повече от две трети от респондентите смятат, че в основата на подобни очаквания стоят икономически, а не политически мотиви, целящи дестабилизация на управлението. Мнението на респондентите коренспондира с актуалното обществено мнение, че причините за повишаването на цените, като цяло се дължат по скоро на икономически принципи и механизми отколкото на политически. Имено поради това на обратното мнение са едва 13%, които смятат, че целта на повишаването на цените е именно дестабилизация на държавата. Общественото мнение към момента показва негативна оценка за работата на застрахователните и държавните институции занимаващи се с регулация на цените на ГО. Усещането за картел в застрахователния пазар е много силно. Респондентите имат по скоро умерено мнение относно намаляване на размера на обещетенията. Данните от изследването показват, че е необходимо да се работи в насока информираност и диалог с гражданите по този актуален въпрос.", "date": "2018.12.03", "title": "Кой носи отговорността за поскъпването на \"Гражданската\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390116-%D0%B7%D0%B0%D0%BF%D0%BB%D0%B0%D1%82%D0%B8-%D0%BE%D1%82-%D0%BF%D0%BE-30-40,-50-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B5%D1%86-%D1%81%D0%B0-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D1%8F-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BC%D0%B5-%D1%83%D0%B1%D0%B5%D0%B4%D0%B8,-%D1%87%D0%B5-%D1%87%D0%BE%D0%B2%D0%B5%D0%BA,-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%89-%D1%82%D0%B0%D0%BA%D0%B0%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0,-%D1%80%D0%B0%D0%B1%D0%BE%D1%82%D0%B8-10-%D0%B8%D0%BB%D0%B8-15-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BD%D0%BE%D1%80%D0%BC%D0%B0%D0%BB%D0%BD%D0%B8%D1%82%D0%B5-%D1%85%D0%BE%D1%80%D0%B0", "text": "Класова борба – това е терминът, който най-добре описва ставащото във Франция. Да, политически некоректно е да се говори така, но такава е действителността. Хората на труда се борят срещу богаташите, срещу елита, срещу статуквото Среща цялото статукво. Както срещу експлоататорската десница, така и срещу хайверената левица. Париж е символът на този дясно-ляв извратен консенсус. И съвсем естествено гневът на нормалните хора е насочен срещу него. Колкото повече гори светът на статуквото, толкова повече нарастват шансовете за нещо по-добро. Колкото повече пламъци, толкова по-голям е шансът десните и левите буржоа да осъзнаят, че са поели по грешния път. Така че, да, не плачете за Париж. Радвайте се, че умира старото. Едно от исканията на “жълтите жилетки” във Франция е поставянето на горен праг за високите месечни заплати – 15 000 евро. Това е справедливо. Заплати от по 30-40, 50 хиляди евро на месец са извращения. Никой не може да ме убеди, че човек, получаващ такава заплата, работи 10 или 15 пъти повече от нормалните хора. Че е двайсет пъти по-талантлив от останалите. Разбира се, хората са различни. Не работят еднакво и не са еднакво способни. Затова и разлики в заплащането трябва да има. Но когато тези разлики достигнат абсурдни стойности, това означава, че е потъпкана всяка справедливост. И разбитото лице на парижката Мариана е най-малката щета, до която може да доведе гневът на хората, предизвикан от подобни абсурди.", "date": "2018.12.03", "title": "Заплати от по 30-40, 50 хиляди евро на месец са извращения! Никой не може да ме убеди, че човек, получаващ такава заплата, работи 10 или 15 пъти повече от нормалните хора"}
{"url": "http://www.classa.bg/%D1%81%D0%B2%D1%8F%D1%82/item/390107-%D0%BB%D0%BE%D0%BF%D0%B5%D0%B7-%D0%BE%D0%B1%D1%80%D0%B0%D0%B4%D0%BE%D1%80-%D0%BF%D0%BB%D0%B0%D0%BD%D1%8A%D1%82-%D0%B5-%D0%B4%D0%B0-%D1%81%D0%BB%D0%BE%D0%B6%D0%B8%D0%BC-%D0%BA%D1%80%D0%B0%D0%B9-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B8-%D0%B1%D0%B5%D0%B7%D0%BD%D0%B0%D0%BA%D0%B0%D0%B7%D0%B0%D0%BD%D0%BE%D1%81%D1%82%D1%82%D0%B0", "text": "Андрес Мануел Лопес Обрадор (АМЛО) получи в парламента президентската лента от ръководителя на президиума на Камарата на депутатите и по този начин официално стана новият президент на Мексико. Преди това, напускащият президент Енрике Пеня Нйето, който току-що се завърна от Г-20, предаде трикольорната лента, за да направи прехода. По време на акта Лопес Обрадор каза, че в Мексико през последните 36 години \"преобладава най-жестоката корупция и в нея се трансформира основната функция на политическата власт\". В тази насока той каза, че ако трябва да определи бъдещата си администрация в едно изречение, то ще бъде: \"Планът на новото правителство е да сложи край на корупцията и безнаказаността\".   В речта си пред нацията Лопес Обрадор заяви, че \"мексиканската криза се дължи не само на неуспеха на неолибералния икономически модел, прилаган през последните 36 години, но и на разпространението на най-нечистата публична и частна корупция в този период, което обещава да бъде ликвидирано по време на неговото президентство\".   \"Толкова е тежко увреждане на националния енергиен сектор по време на неолиберализма, че ние сме не само петролната страна, която внася най-много бензин в света, но сега вече купуваме и суров петрол за доставка на рафинериите, които едва оцеляват\", каза той.   Покупателната способност на мексиканците се е влошила с 60% и \"заплатата на мексиканците е сред най-ниските на планетата\".   Друга отрицателна последица от неолибералистичната политика, според AMЛО, е миграцията. \"Ние станахме втората страна в света с най-голяма миграция\", каза Лопез Обрадор, като посочи, че днес в Съединените щати работят 24 милиона мексиканци.   Според международните анализатори основните предизвикателства, пред новия мексикански кабинет, са глобални. В този смисъл, се подчерта важността на спазването на международните договори, като се обръща специално внимание на споразуменията, подписани в рамките на Международната организация на труда, които ще допринесат за укрепване на работната среда в страната.", "date": "2018.12.03", "title": "Лопез Обрадор \"Планът е да сложим край на корупцията и безнаказаността\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390110-%D0%BA%D0%B0%D0%BA-%D1%89%D0%B5-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D1%82%D1%80%D0%B5", "text": "Как си представяме България? Като страна с намаляващо население, която привидно спазва европравилата, за да усвоява фондове, но така и не може да догони стандарта на западните си съюзници? Или като държава, която в момента има историческия шанс най-накрая да формулира обща стратегия, която да даде нова посока на обществото. Защото без обща посока и общ път, при липсата на цел, която да гоним заедно, идва общото усещане за несигурност и до голяма степен безпътица. Светът е много различен отпреди 20 години, няма нищо общо с планетата преди 10 години и рязко се различава от този преди пет години.     Как си представяме България? Държава, която загуби над 20 процента от населението си в трудоспособна възраст, които отидоха в чужбина. Недалновидни политици, които така и не създадоха условия да задържат хиляди свои лекари, учени, инженери, архитекти и какви ли още не. Днес кадри липсват почти във всяка индустрия. В някои сфери вече тази липса се усеща особено драматично, а в други тепърва ще разбираме какво е да няма квалифицирани работници, които да произвеждат някаква добавена стойност за българската икономика. Защото когато дойде един голям чуждестранен инвеститор, той се интересува от законодателство, данъчни регламенти, сигурност, но най-вече - от това какви хора може да наеме. Инвеститорът се интересува от учебните програми в университетите, дали те отговарят на реалността днес или са спрели преди десетилетия. Инвеститорът иска да разбере дали тези университети са в състояние да подготвят кадри, които да се влеят в неговото производство. Ако отговорът е отрицателен, сме обречени на производство с ниска стойност, ниско заплащане и слаба перспектива. Не е за вярване как заради липса на ясен план, ключови български градове опустяха, въпреки стратегическото си местоположение. И Видин, и Русе, и Силистра са градове, в които има толкова голям потенциал, най-малкото защото са на река Дунав. При правилна политика и ясна стратегия десетки компании биха инвестирали в място, което е на няколко часа по вода от Виена. Но регионът беше разграбен, стана беден. И толкова време беше загубено. Ако България сега не формулира какво и как иска да произвежда и каква икономика иска да изгради, ако не накара университетите да синхронизират учебните си планове с нуждите на обща стратегия, само след няколко години ще имаме ситуация, при която дори и  български фирми ще изнасят производствата си в чужбина поради недостиг на кадри. Все още не сме видели ясен план - колко лекари ще ни трябват през следващите няколко години, колко инженери, колко програмисти, колко строители, колко учители. Дори и майсторите, които могат да ти оправят колата, стават все по-малко. Голяма част си тръгнаха. Как говориш например за „Белене\", когато в централата няма да има кой да работи? Дори и в АЕЦ „Козлодуй\" вече няма кой да замени пенсиониращите се кадри. Просто няма хора. Как да отвориш нови и модерни болници при положение, че специалистите са ограничени до минимум? Един месец слушахме дебати по бюджета. Според управляващите той е „щедър\", „богат\", „перспективен\". Но няма значение колко милиарда повече ще изливаш в неработещи системи. Няма кой знае какво значение дали ще повишиш заплатите на администрацията в изборна година, когато тя е все така нереформирана. Това е загуба на ценно време, основно за нашите деца. С липсата на държавна политика искате да ги превърнете в шепа хора, които ще трябва да работят като за трима срещу заплатата на един, за да плащат данъци, които да се вливат във все същите неработещи системи. Така, както минава животът на нашето поколение, в което дори и не чуваме въпроса - как ще изглежда България утре?", "date": "2018.12.03", "title": "Как ще изглежда България утре?"}
{"url": "http://www.classa.bg/%D1%81%D0%B2%D1%8F%D1%82/item/390108-%D0%BE%D1%82%D0%BA%D1%80%D0%B8%D1%85%D0%B0-%D0%BC%D1%8A%D1%80%D1%82%D1%8A%D0%B2-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F-%D0%BF%D0%B5%D1%82%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%84%D0%BB%D0%BE%D1%82-%D0%B2-%D0%B4%D0%BE%D0%BC%D0%B0-%D0%BC%D1%83-%D0%B2-%D0%B1%D0%B0%D1%85%D1%80%D0%B5%D0%B9%D0%BD", "text": "Командирът на Пети флот и на Централното командване на военноморските сили на САЩ, вицеадмирал Скот Стърни, е бил намерен мъртъв в събота в резиденцията си в Бахрейн, се казва в изявление на американския флот.   Командващият на военноморските операции, адмирал Джон Ричардсън, заяви в изявление, че за момента точната причина за неговата смърт не е ясна, но няма признаци за насилствена смърт. \"Службата за разследване на военноморските сили и Министерството на вътрешните работи на Бахрейн си сътрудничат в разследването\", добави той. Позицията на Стърни ще бъде поета от контраадмирал Пол Шели. Оперативната зона на петия флот на американския военноморски флот, централата на която се намира в Кралство Бахрейн, включва Персийския залив, Червено море, Арабско море и част от крайбрежието на Източна Африка.", "date": "2018.12.03", "title": "Откриха мъртъв командващия Пети американски флот в дома му в Бахрейн"}
{"url": "http://www.classa.bg/%D1%81%D0%B2%D1%8F%D1%82/item/390109-wsj-%D0%BC%D0%BE%D1%85%D0%B0%D0%BC%D0%B5%D0%B4-%D0%B1%D0%B8%D0%BD-%D1%81%D0%B0%D0%BB%D0%BC%D0%B0%D0%BD-%D0%B5-%D0%B8%D0%B7%D0%BF%D1%80%D0%B0%D1%82%D0%B8%D0%BB-11-%D1%81%D1%8A%D0%BE%D0%B1%D1%89%D0%B5%D0%BD%D0%B8%D1%8F-%D0%B4%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F-%D0%BD%D0%B0-%D0%B3%D1%80%D1%83%D0%BF%D0%B0%D1%82%D0%B0,-%D1%83%D0%B1%D0%B8%D0%BB%D0%B0-%D0%BA%D0%B0%D1%88%D0%BE%D0%B3%D0%B8", "text": "Саудитският принц Салман бин Мохамед е изпратил най-малко 11 съобщения на Сауд Ал Кахтани - ръководителят на групата убийци, около времето на извършване на престъплението, се казва в секретен доклад на ЦРУ, до който е имал достъп Wall Street Journal.   В доклада се посочва, че тези съобщения са се случили в часовете преди и след смъртта на саудитския журналист. Сауд Ал Кантахи е бил съветник на кралския двор, докато саудитския крал Салман бин Абдулазиз, го уволни през октомври, малко след убийството на Кашоги. Той също бе санкциониран и от Белия дом за предполагаемото му участие в престъплението.   Съдържанието на съобщенията е неизвестно. В същото време, в доклада се отбелязва, че през август 2017 г. Бин Салман е говорил на неговите сътрудници за \"мерки\" в случай, че опозиционният журналист, отишъл в САЩ, не бъде убеден да се върне в Саудитска Арабия.   \"Можем да привлечем Кашоги извън Саудитска Арабия и да вземем мерки\", цитира го документа на ЦРУ. В същото време The Wall Street Journal подчертава, че от извадките от документа не става ясно дали коментарите идват директно от принца или от някой, описал неговите комуникации.   Във всеки случай, медията заявява, че тази комуникация \"изглежда предвещава саудитската операция, предприета срещу Кашоги\". Друга извадка твърди, че според ЦРУ \"има средна до висока вероятност, че принц Бин Салман лично е посочил Кашоги и вероятно е заповядал смъртта му\". \"За да бъдем ясни, нямаме директни сведения, че принцът е издал заповед за убиване\", заключава документът.", "date": "2018.12.03", "title": "WSJ: Мохамед бин Салман е изпратил 11 съобщения до ръководителя на групата, убила Кашоги"}
{"url": "http://www.classa.bg/%D1%81%D0%B2%D1%8F%D1%82/item/390111-%D0%BF%D1%83%D1%82%D0%B8%D0%BD-%D0%B7%D0%B0-%D1%84%D0%B8%D0%BB%D0%BC%D0%B0,-%D0%B2-%D0%BA%D0%BE%D0%B9%D1%82%D0%BE-%D0%BE%D1%82%D0%B2%D0%BB%D0%B8%D1%87%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "По време на пресконференция за резултатите от срещата на върха на Г-20, руският президент Владимир Путин отговори иронично на репортерски въпрос за американския филм \"Hunter Killer\" ( \"Мисия подводница\"), който разказва за отвличането на руски президент във военна база на полярния кръг - сценарий, който той нарече \"много малко вероятен\".   Във филма, руският министър на отбраната прави държавен преврат и задържа руския президент във военна база на Арктическия кръг, докато най-накрая капитан на американска ядрена подводница освобождава руския лидер, след като влиза в базата в подводницата си.   \"Влизат в нашата база?\" попита Путин журналиста, който му разказа филма. \"Изглежда много малко вероятен сценарий, направо научна фантастика. Две малки корабчета, дарени на Украйна от САЩ не могат да преминат през Керченския проток. И те казват, че една ядрена подводница може да влезе нашата база. Какъв слаб филм!\" заяви Путин, слагайки край на пресконференцията.", "date": "2018.12.03", "title": "Путин за филма, в който отвличат президента на Русия"}
{"url": "http://www.classa.bg/%D1%81%D0%B2%D1%8F%D1%82/item/390106-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%8F%D1%81%D1%82%D1%80%D0%B5%D0%B1-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Едно от най-интересните събития от срещата на Г-20 в Аржентина се случи на масата за преговори между Доналд Тръмп и Си Дзинпин. Китай и САЩ се договориха да замразят въвеждането на нови вносни мита за 90 дни, за да се опитат да решат търговските си спорове чрез преговори. Това беше първата среща \"очи в очи\" между двамата държавни ръководители от началото на търговската война. Тръмп планираше да увеличи допълнително ставките на китайски стоки за 200 млрд. долара от 10 на 25% от 1 януари 2019 г. Сега и двете страни се договориха за \"незабавно започване на преговори за структурни промени с оглед на трансфера на технологии, защитата на интелектуалната собственост, препятствията пред свободната търговия, несвързани с митата, кибератаките и кражбите\".     Зад твърдата политика на Доналд Тръмп спрямо Китай мнозина виждат сянката на един педантичен учен от консервативния Институт \"Хъдсън\" във Вашингтон, който напоследък се радва на неочаквано внимание от страна на Белия дом. Името му е  Майкъл Пилсбъри , автор на книгата \"Стогодишният маратон: Тайната стратегия на Китай за изместването на Америка като световна суперсила\". Той успява да привлече интереса на Доналд Тръмп до такава степен, че президентът на САЩ наскоро го определи като \"може би водещият авторитет по китайските въпроси\". Бившият сътрудник към Пентагона от времето на Рейгън и Буш-старши е прекарал десетилетия в немилост, отричан от критиците си като прекалено параноичен и претенциозен, пише \"Политико\". Сега Майкъл Пилсбъри има достъп до екипа, който формулира най-важните линии на конфронтационната политика на САЩ спрямо Китай - обрат, в който някои анализатори виждат риск от избухване на нова студена война. През последните месеци възгледите на 73-годишния учен стават все по-влиятелни сред ръководителите от администрацията на Тръмп. Главните действащи лица в Белия дом приветстват интелектуалната рамка, която отразява инстинтивната враждебност на Тръмп спрямо нарастващата азиатска мощ. Основният аргумент на Пилсбъри е, че комунистическите лидери на Китай са притъпили вниманието на Съединените щати през последните десетилетия, докато успешно развиват плана си за отнемане на американската хегемония не по-късно от 2049 г.     Нещо повече, твърди той, САЩ ускорява собствената си гибел, допускайки Китай да краде научните и военните тайни на страната под претекста на сътрудничеството. Пилсбъри настоява да се развие държавна стратегия, за да не се допусне загуба на лидерска позиция. Оценката на теорията му е многозначителна. Китайският посланик в САЩ коментира, че \"не би препоръчал книгата на Пилсбъри\". Някои от най-влиятелните хора във Вашингтон обаче я четат с интерес. Сред тях са зетят и специален пратеник на Тръмп Джаред Кушнър и военният министър Джим Матис, който е носил книгата със себе си по време на посещението си в Китай през юни 2018 г. Вицепрезидентът Майк Пенс също цитира откъси от изданието на Пилсбъри в скорошна реч, като обяви, че САЩ най-после е предприел решителни мерки в отговор на китайските нарушения в сферата на военното дело, икономиката и човешките права. Растящото влияние на Пилсбъри радва \"ястребите\" от Държавния департамент, докато притеснява застъпниците на идеята за сътрудничество с Пекин. Някои експерти по източната политика определят писанията му като неадекватни и заразени от параноя. Той обаче е добре дошъл в Белия дом на Тръмп - редовен гост е в сградата на президентството, а хардлайнери като икономиста Питър Наваро го смятат за ключов съюзник в борбата срещу про-китайското крило в администрацията. Доналд Тръмп следи редовно телевизионните му появи, като понякога разговаря и лично с него. Критиците се опасяват, че влиянието му е твърде надценено - включително, че нито един друг президент от Републиканската партия не би отделил от времето си за съветите на Майкъл Пилсбъри. В Пекин гледат на възхода му без изненада, като продължават да смятат, че книгата му не е нищо повече от теория на конспирацията. Самият Пилсбъри, който говори свободно мандарин и пътува редовно до Китай, понякога играе ролята на посредник между Белия дом и правителството в Пекин. През октомври \"Уол Стрийт Джърнъл\" излезе със статия, в която твърди, че Пилсбъри е обсъждал търговската политика на Тръмп с Уанг Хюяо, ръководител на пекински научен институт, свързан с ръководството на Комунистическата партия. През септември Уанг посети \"Хъдсън\", като публично призова за спиране на търговската война - послание, което Пилсбъри после предаде и до Белия дом. Занимава се с политика от 70-те години, през 80-те става сътрудник в Пентагона при управлението на Роналд Рейгън, създава си репутация на самоуверен бюрократичен боец. През 80-те години временно губи достъпа си до класифицирана информация заради съмнения, че е допуснал изтичане на данни. В момента отново кандидатства за подновяване на разрешителното си. Пилсбъри отговаря на критиците си, като ги обвинява в страх от \"крайната си откровеност\". Макар че влиянието му да нараства по-значително през последните месеци, той твърди, че приносът му във външнополитическите среди датира още от края на 60-те години, когато започва работа в секретариата на ООН. В книгата си \"Стогодишният маратон\" Пилсбъри описва как е шпионирал съветските ръководители в ООН и е помагал на администрацията на Никсън да разбере потенциалната възможност за вбиване на клин между руско-китайските отношения чрез затопляне на връзката с Пекин. Пилсбъри си приписва и авторството на често повтаряното наблюдение на Хенри Кисинджър, че западняците гледат на стратегията като игра на шах, докато китайците я мислят през правилата на древната игра Го. Според него, тази идея идва от доклад, който той е писал за нуждите на Пентагона. Единственото постижение, за което Пилсбъри май не претендира открито, е победата в Студената война.  Но отново подчертава, че е настоявал упорито САЩ да въоръжат афганистанските муджахидини с ракети \"Стингър\" дори след като военният министър на Рейгън го е инструктирал да не се занимава с този проблем. Ракетите отслабиха съветската окупация в страната, чийто провал ускори колапса на СССР. Пилсбъри не е наивен противник на всичко китайско: домът му е пълен с произведения на източното изкуство, включително със скулптура от династията Тан на маймуна, яздеща камила. Харесва тази форма най-много, защото е роден под знака на маймуната според китайския зодиак. \"Стогодишният маратон\" е преведена на няколко езика (включително на български) и е бестселър в Япония, където недоверието спрямо Китай датира отдавна. Макар да си е спечелила позитивни коментари от някои наблюдатели, книгата му провокира спорове сред професионалните експерти по китайската политика. Много от тях оспорват научния принос на Пилсбъри и твърдят, че той преувеличава идеята за китайския заговор срещу глобалното влияние на САЩ. Изследовател от Калифорнийския университет в Сан Диего казва, че книгата е пълна с грешки и \"злоупотребява с търпението на дори най-снизходителните читатели\". Коментарът му разгневява Пилсбъри толкова много, че той се консултира с адвокат за евентуално дело за клевета. Денис Уайлдър от Инициативата за американо-китайски диалог по глобалните въпроси към Университета Джорджтаун също отхвърля книгата му като \"зле написана, изпълнена с неточности и грешни цитати\". \"Не вярвам, че Китай има толкова добре разработена централна стратегия, за каквато той говори\", казва Уайлдър, бивш служител от ЦРУ и съвета по национална сигурност на САЩ. Той се опасява, че идеите на Пилсбъри карат политиците да надценяват китайците и да вземат съмнителни решения. Майкъл Пилсбъри се запознава с Доналд Тръмп през октомври 2012 г. на среща за събиране на дарения в подкрепа на Мит Ромни на борда на военния самолетоносач Intrepid (\"Безстрашен\"). Тогава той поздравява бъдещия президент за написаното в книгата му от 2000 г. \"Америка, която заслужаваме\". В главата, посветена на Китай, Тръмп критикува американските държавници за прекалено меката позиция спрямо Пекин - \"нашето най-голямо предизвикателство в дългосрочен план\". Пилсбъри казва на Тръмп, че за първи път вижда някой да декодира правилно стратегическите намерения на Китай. Четири години по-късно - през декември 2016 г. Пилсбъри е привикан спешно в \"Тръмп Тауър\" от екипа на току-що избрания президент. Причината: Тръмп е предизвикал дипломатически скандал, като е разговарял с президента на Тайван - сериозна дипломатическа провокация в лицето на Пекин. Макар че се причислява към хардлайнерите в администрацията, Пилсбъри твърди, че истинските ястреби в Белия дом изпитват подозрения към него заради съветите му да се инвестира едновременно в конкуренцията и в сътрудничеството с Пекин. През лятото, когато двете страни влязоха в конфликт заради Южнокитайско море, Пилсбъри предупреждава, че неразбирателствата могат да доведат до военен сблъсък и настоява САЩ да не провокира Пекин. Все пак той продължава да играе важна роля в пренасочването на политиката на Тръмп в посока на политическа и икономическа конфронтация с Китай. Бивш висшестоящ служител на Белия дом, който подкрепя възгледите му, казва, че първоначално сътрудниците на Тръмп не са били склонни да гледат на Китай като на първостепенна стратегическа заплаха. Сега, след намесата на Пислбъри, \"всички се събудиха\".", "date": "2018.12.03", "title": "Китайският ястреб на Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/390105-%D0%BA%D1%8E%D1%80%D0%B8%D0%BE%D0%B7%D0%B8%D1%82%D0%B8%E2%80%9C-%D0%BE%D1%82%D0%BA%D1%80%D0%B8-%D0%BD%D0%B0-%D0%BC%D0%B0%D1%80%D1%81-%D0%B1%D0%BB%D0%B5%D1%81%D1%82%D1%8F%D1%89-%D0%BD%D0%B5%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD-%D0%BE%D0%B1%D0%B5%D0%BA%D1%82", "text": "В снимки на повърхността на Марс, направени от космическия роувър (марсоход) на НАСА, учените откриха необичаен блестящ обект, наречен \"Little Colonsay\".   \"Една от мострите, които се опитваме да видим по-добре, е\" Little Colonsay \", каза специалистката Сузане Швензер, съобщава сайтът на НАСА. \"Планиращият екип вярва, че това може да бъде метеорит заради блясъка му, но външността може да заблуждава, а доказателството ще дойде само след химически анализ\", добавя изследователката.   Ето защо, роувърът ще се върне на мястото на находката и ще се опита да я изследва с помощта на специални инструменти.", "date": "2018.12.03", "title": "Кюриозити“ откри на Марс \"блестящ\" неидентифициран обект"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390098-%D1%81%D0%B5%D0%BA%D1%80%D0%B5%D1%82%D0%B0%D1%80%D0%BA%D0%B0-%D0%BD%D0%B0-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD-%D0%BF%D0%B0%D0%BA-%D1%80%D0%B0%D0%B7%D0%B4%D0%B0%D0%B2%D0%B0-%D0%BF%D0%BE%D1%80%D1%86%D0%B8%D0%B8-%D0%B2%D0%B8%D0%B4%D0%B5%D0%BE", "text": "На 30-ти ноември, една от многото му мъжки секретарки беше инсталирана, но много зле инструктирана, в една телевизия да ни запознае с новото разпределение на порциите от най-сладката каца – енерГЕПИйната. Вижте краткото видео (5:13 мин.) по-долу. \r\n   \r\n   Под секрет ще ви кажа, че това е финалният кадър от видеото, но той отразява на 100% казаното и показаното в студиото на телевизията. \r\n   Приятно гледане! \r\n    ", "date": "2018.12.03", "title": "Секретарка на Ахмед Доган пак раздава порции (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390099-%D0%B1%D0%BE%D0%B9%D0%BA%D0%BE-%D0%B3%D0%BE%D1%80%D0%B4%D0%BE-%D0%BD%D0%B8-%D1%81%D1%80%D0%B0%D0%B2%D0%BD%D0%B8-%D1%81-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B8-%D0%BD%D0%B0%D1%80%D0%B5%D1%87%D0%B5-%D1%82%D0%BE%D0%B2%D0%B0-%E2%80%9C%D0%BE%D0%B3%D1%80%D0%BE%D0%BC%D0%B5%D0%BD-%D1%83%D1%81%D0%BF%D0%B5%D1%85%E2%80%9D%E2%80%A6", "text": "    „Бронежилетките, които носят полицаите и армията в Мароко, са български. Имах възможност да представя и продукцията на военно-промишления комплекс. В сферата на сигурността и сътрудничеството и в областта на миграцията ние вече активно работим, стокооборотът ни има над 30 процента ръст, той вече е 250 млн.долара, и се надявам, че със споразумението, което подписахме днес, ще дадем по-голям тласък на нашите контакти“.     Това заяви министър-председателят Бойко Борисов на съвместна пресконференция с премиера на Кралство Мароко Саадеддин Ел Отмани след приключване на срещата им. Малко преди това се състоя церемония по подписване на Административно споразумение към Спогодбата за социална сигурност.   Борисов подчерта, че Мароко е отворена врата към Африка и стои изключително стабилно. Крал Мохамед Шести полага огромни усилия в тази насока. „България стои по същия начин на Балканите, както Мароко в Африка“, заяви Борисов. Отправяме покана към техния парламент и се надявам в началото на следващата година премиерът на Мароко да дойде на посещение в България, за да продължим разговорите, съобщи Борисов. „Колегите ме поздравиха за лекцията снощи пред младите дипломати в Мароко, коментарите са много добри“, заяви Борисов.     По-рано днес Борисов даде „рецепта“ за пресичане на евентуална нова вълна от имигранти в Европейския съюз по време на лекция пред дипломати от Мароко на тема „Ролята на България за европейската интеграция на страните от Западните Балкани в контекста на Българското председателство на Съвета на ЕС“.     Борисов заявил, че има заплаха от 40 млн. икономически мигранти от Африка да залеят Европейския съюз. „Африка трябва да акцентира на образованието и намаляването на раждаемостта“, смята Борисов, който бил предупреден от „колегите“ от Мароко, че има реална опасност 40 млн. души да тръгнат по маршрута Африка-Европа, само заради климатичните промени. Той не пропусна да се похвали с „нулев миграционен натиск“ на българската граница, но по думите му единственият начин да не тръгне нова вълна от мигранти е да се направи така, че хората в Африка да останат там, да работят и да се вдигне БВП на страните там. „Трябва да се акцентира на образование и намаляване на раждаемостта. Иначе Европа ще се счупи“, категоричен бе Борисов. От Мароко министър-председателят изрази и остра позиция по повод конфликта Русия- Украйна. Късно вечерта в четвъртък Борисов настоя за спешно решаване на кризата и предупреди, че напрежението може да ескалира сериозно и дори да бъде заплаха за България. „За нас, като съседи и на двете страни, а Черно море ни прави такива, този конфликт е изключителна заплаха. Може да възникне страховит конфликт в Черно море и в региона. Повярвайте ми, в този регион може да се повторят събитията от бивша Югославия. Има абсолютно всички предпоставки. Да се върнат моряците, да се върнат корабите, да се спазват споразуменията и да не се допуска повече“, каза Бойко Борисов.   „Бронежилетките, които носят полицаите и армията в Мароко, са български. Имах възможност да представя и продукцията на военно-промишления комплекс. В сферата на сигурността и сътрудничеството и в областта на миграцията ние вече активно работим, стокооборотът ни има над 30 процента ръст, той вече е 250 млн.долара, и се надявам, че със споразумението, което подписахме днес, ще дадем по-голям тласък на нашите контакти“. Това заяви министър-председателят Бойко Борисов на съвместна пресконференция с премиера на Кралство Мароко Саадеддин Ел Отмани след приключване на срещата им. Малко преди това се състоя церемония по подписване на Административно споразумение към Спогодбата за социална сигурност. Борисов подчерта, че Мароко е отворена врата към Африка и стои изключително стабилно. Крал Мохамед Шести полага огромни усилия в тази насока. „България стои по същия начин на Балканите, както Мароко в Африка“, заяви Борисов. Отправяме покана към техния парламент и се надявам в началото на следващата година премиерът на Мароко да дойде на посещение в България, за да продължим разговорите, съобщи Борисов. „Колегите ме поздравиха за лекцията снощи пред младите дипломати в Мароко, коментарите са много добри“, заяви Борисов. По-рано днес Борисов даде „рецепта“ за пресичане на евентуална нова вълна от имигранти в Европейския съюз по време на лекция пред дипломати от Мароко на тема „Ролята на България за европейската интеграция на страните от Западните Балкани в контекста на Българското председателство на Съвета на ЕС“.", "date": "2018.12.03", "title": "Бойко гордо ни сравни с африканска държава и нарече това “огромен успех”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390100-%D0%B8%D0%BC%D0%B0-%D0%B8-%D1%89%D0%B0%D1%81%D1%82%D0%BB%D0%B8%D0%B2%D0%B8-%D0%BA%D1%80%D0%B0%D0%B2%D0%B8", "text": "Здравето, щастието и доброто настроение на всичко, обитаващо нашата прекрасна територия, е първа грижа на всички институции в държавата. Не вярвате? Отворете „ТЕЛЕГРАФ”! Там си го пише – „Дават субсидии за щастливи крави”! Каква е държавната рецепта за пълно кравешко щастие не става ясно от дописката, затова опитваме да открием в по-старите вестници някакъв намек. И – о, чудо! В „ТРУД” попадаме на новината „Пастирите с дневник по време на паша”. Нова наредба ги задължавала като излязат на зеленото, да пускат стадото, отворят дневника и „вписват броя по вид и категория с дните и часовете на извеждане”. За тия, които ще възразят, че пастирите не винаги са сред най-добре образованите избиратели, също е помислено – „въпросният дневник се заверява от регистрирания ветеринарен лекар в началото и в края на периода на извеждане”. Голямо писане ще падне – дано остане време за паша! С идеята, че не само говедата, но и двукраките обитатели на страната пасат трева, г-н Йордан Цонев разяснява (цитираме по „МОНИТОР”) промените, които ще бъдат направени в Закона за вероизповеданията – „Прави се отстъпка за дарителите и се запазва анонимността на даренията”. За по-разсеяните ще припомним, че според вече приетият закон за медиите, писан от г-н Цонев, те са длъжни да декларират не само сумата на даренията, ами и да предоставят данни за дарителя. Очевидно даренията за медии са много по-опасни за националната сигурност от даренията както за традиционните, така и за екзотичните по нашите места религии и секти!     Пак от „МОНИТОР” научаваме как да разпознаваме джихадистите у нас – „Джихадистът – бял, без брада и диша тежко”. Сериозно – цитира се инструкция на Община Пазарджик, дори има факсимиле! „Камикадзетата могат да бъдат разпознати по неуместното облекло, неспокойното поведение, втренчен напред поглед. Гладко избръснат мъж с бяла кожа и раница на гърба е предпоставка, че пред вас стои опасен тип”! По-забавно е откритието, че „Критериите на общината са описани в книгата на британския писател Лий Чайлд – „Утре ме няма”… Прочели роман, написали инструкция! А авторските права? Защитникът на зимния туризъм „ТРУД” на цели две страници разяснява как в цялата страна „2,7 млрд. лв. изгорели заради зеления рекет”. Зеленият октопод, прострял пипалата си само над Пирин, ощетявал държавата с близо 2 милиона лева – „Това ще е пропуснатата полза за все още нереализираното повишаване на концесионните такси за ски зона „Банско” – пояснява изданието. Споменати са и загубите на местните бизнесмени, пресметнати на повече от сто милиона лева… Зеленият октопод може и да не е симпатичен на всички, но месец след публикуването на изследването се оказа, че фирмата-концесионер на зоната вместо стотината хектара, за които плаща по договор, „експлоатира с 65,789 хектара повече” – за които не плаща. „24 ЧАСА” публикува цялото писмо на главния прокурор до премиера, изпратено преди цели пет месеца. Не става ясно дали е прочетено. Ако е прочетено и нищо не е сторено – зле. Ако не е прочетено – още по-зле! За разведряване на атмосферата се е погрижил „ТЕЛЕГРАФ”, който популяризира челния световен сексуален опит – „Мел Би си избрала гадже по снимката на пениса”. Закъсалата певица трудно преживявала развода си, но „нямала представа как да си намери подходящо гадже, тъй като не искала да ходи по барове за запознанства”. На помощ се притекли новите технологии – в тайнствен сайт „щръкналите пениси били изложени до картонени опаковки от мляко или сок, за да стане ясен размерът”. И така нататък, и така нататък – до щастливия финал… Ами да – няма само кравите да са щастливи!", "date": "2018.12.03", "title": "Има и щастливи крави"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390101-%D1%88%D0%B0%D1%85-%D1%81-%D0%BE%D1%80%D0%B1%D0%B0%D0%BD-%D0%B7%D0%B0-%D0%B1%D1%81%D0%BF", "text": "Из информационните агенции вечерта на 30 ноември:     Мъчно ми е за феновете на Орбан. Особено за тези в БСП, които освен като орбанисти, се определят и като пламенни русофили и всеки ден споделят в социалните мрежи поне по един портрет на Орбан и мисъл на Путин. Или обратното. Сигурно се чувстват като феновете на „Левски“ на Герена миналата неделя, след като са посрещали Божинката с плакат, „Валери, добре дошъл вкъщи!“,  а той е забил два гола, но с екипа на „Ботев“-Враца… Честно казано, и аз съм имал някои илюзии към Орбан. Не за цялостното му творчество, но поне за някои действия. Като например уж сдържаната позиция на Унгария към всеобхватните търговски споразумения ТПТИ и СЕТА, които отварят европейския пазар за инжектирани с хормони северноамерикански бифтеци и превръщат държавите в обслужващ персонал на мултинационалните корпорации. В началото на 2015 г. председателят на комисията по устойчиво развитие на унгарското Народно събрание Бенедек Салай изпрати   до всички европейски парламенти, включително българския, в което ги призова да преосмислят още един път рисковете от подобни споразумения и да предприемат „стъпки за предотвратяване на общоевропейски проблеми, които все още могат да бъдат избегнати“. Макар Салай да е представител на опозиционна зелена формация, позицията му очевидно беше подкрепена от ФИДЕС – партията на Орбан, който от 8 години може да си разиграва коня в унгарския парламент. Очевидно премиерът беше предприел дипломатическа маневра, с която да си вдига цената. Каква бе изненадата ми, когато в навечерието на одобряването на СЕТА от Европейския съвет, имах възможност да прочета вътрешна сводка от заседание на комитета КОПЕРЕР – мястото, където страните-членки излагат и отстояват своите позиции, непосредствено преди гласуването им в съвета, и където се върши същинската, а не протоколната политическа работа. Възражения срещу СЕТА бяха изказали представители на няколко държави, включително Австрия (управлявана тогава от социалдемократи), а храбрите вишеградци не бяха отронили ни дума, ни вопъл, ни стон. Пратениците на Орбан в Европейския парламент също подкрепиха   с Канада. Впоследствие   на СЕТА оказа белгийската област Валония, водена от премиера-социалист Пол Маниет. В очите на много български „леви“ обаче такива като Маниет са носители на „евроГейските ценности“, а с истинска твърдост, смелост и даже мъжественост в ЕС е надарен само министър-председателят на Унгария. Разбира се, Орбан е хитрец от регионален мащаб. Само той си знае срещу какво договаря подкрепата си, както в Съвета на ЕС, така и в Европейския парламент, където неговите хора членуват в групата на Европейската народна партия. Именно тя определя политиките на съюза, срещу част от които пък унгарският владетел роптае от Кралския дворец на брега на Дунава. Интересите на Орбан обаче нямат много общо с българските. И нищо общо с левите. Дали сега, с позицията си по руско-украинския конфликт, премиерът на Унгария няма да помогне на БСП да намери себе си, след като от дълго време сама не може да го направи? Макар по документи да членува в друго политическо семейство – на европейските социалисти, на реторическо ниво БСП напоследък усилено се  , а в партийните среди дори е модерно да се говори за унгарския премиер като за герой на нашето време и дори като за водач на алтернативен Европейски съюз. Заявлението на Орбан в Прага пък съвпадна с   на лидера на БСП Корнелия Нинова във Вишеград – вярно, не на гости на премиера, а на заседание на социалдемократически партии от региона. Международното сътрудничество и контакти винаги са полезни, стига в точно тези среди да нямаше и други последователи на орбанизма. Нинова обаче умее да шикалкави и поне по това действително прилича на Орбан. Ако усети, че тази линия губи подкрепа в обществото, нищо чудно утре да обяви, че не е искала да води БСП към Вишеград, а към село Вишовград край Павликени, където е трябвало да представи „Визия за България“, но в мъглата по пътя се е объркала. Който не знае накъде е тръгнал, непременно ще стигне другаде.      ", "date": "2018.12.03", "title": "Шах с Орбан за БСП"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390102-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%E2%80%9E%D0%BF%D0%BE%D0%BB%D0%B8%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE%E2%80%9C", "text": "Как в индустриална и сравнително развита страна бяха наложени реформи, прилагани в Третия свят, в резултат на което значителна част от населението се озова тъкмо в него     От „развитието” до „демократизацията” на Източна Европа Концепцията за „развитие” се ражда на 20 януари 1949 г. В този ден президентът Хари Труман произнася пред американския Конгрес встъпителното си слово като президент, в което определя като „недоразвити” голям брой държави, поверявайки на „развитите” страни задачата „да работят за развитието”: „Увеличаването на производството е ключът към просперитет и мир… Трябва да приложим на практика плановете си за премахването на пречките пред световната търговия и за увеличаването на обема ѝ. Икономическото възстановяване и самият мир зависят от увеличаването на световната търговия. Над половината народи в света живеят при мизерни условия. Техните икономики са примитивни и застояли. Съединените щати изпъкват сред нациите с развитите си индустриални и научни методи. В сътрудничество с другите държави, ние трябва да насърчим инвестициите на капитали в районите, нуждаещи се от развитие.” Маскирайки американските интереси с проявявано великодушие, Труман не се поколебава да обяви програма за техническа помощ, която би трябвало „със съдействието на американския бизнес, частен капитал, земеделие и труд, да увеличи индустриализацията на другите страни и да повиши значително жизнения им стандарт.” Оттогава светът значително се е променил, но не и ситуацията в развиващите се страни, наричани и до днес „Трети свят”. След Втората световна война се раждат наднационалните институции-близнаци Международен валутен фонд и Световна банка. В същия период се създават и повечето агенции на ООН – FAO (Организация по прехрана и земеделие) през 1945 г., ЮНЕСКО (Организация на Обединените нации за образование, наука и култура) и УНИЦЕФ (Детски фонд на Обединените нации) през 1946 г., последвани от Върховният комисариат на ООН за бежанците през 1951 г. Програмата на ООН за развитие (ПРООН), която днес е най-голямата световна мрежа в областта на развитието, е създадена през 1966 г. Проектите в подкрепа на развитието се характеризират с широка гама от дейности на неправителствени организации (НПО). Разпространението им е ново явление, което набира сила в контекста на един истински бум на „индустрията на развитието”. Тази еволюция започва с промяната на политиката на Световната банка след 1973 г. под ръководството на Робърт Макнамара, който увеличава тринадесеткратно обема на заемите и превръща банката в същински интелектуален оператор, поддържащ целенасочени социални и културни проекти. През 80-те неолибералните икономисти преобразуват Световната банка в глобален агент на „Вашингтонския консенсус”, който се стреми да наложи политики на дерегулация и приватизация в задлъжнелите страни.  Броят на НПО главоломно нараства. От тях се очаква да създадат своя собствена ниша от фондове за социални инвестиции, които да смекчат непосредствените последствия от Програмите за структурни реформи (PAS). Те са насърчавани да се превърнат в канали за подпомагане на бедните или за заплашените от социално изключване в контекста на новата икономическа политика. Някои НПО са финансирани от американски правителствени агенции като  USAID (Американска агенция за международно развитие) с конкретната цел да разпространяват неолибералните идеи, превръщайки се в мозъчни тръстове. Занимават се с анализ на обществената политика в области, разпростиращи се от социалните програми до политическата стратегия, от икономиката до науката и технологията, от търговските и индустриални политики до военните консултации. След  1989 г. мозъчните тръстове намират ново поле за развитие в Източна Европа, където прагматични експерти и романтични интелектуалци са привлечени от идеята за автономно гражданско общество, надзираващо действията на правителствата, подпомагащо напредването на либералната демокрация и предпазващо от „завръщането на комунизма”. Така проблематиките на развитието до голяма степен съвпадат с тези на демократизацията и вече не засягат само Третия свят, а също и Източноевропейските страни, и дори целия Западен свят, където след края на 90-те години се развиват множество мозъчни тръстове, които участват в замислянето на реформи, изискващи жертви, като тези в пенсионното и здравното осигуряване.  Първа е пожертвана социалната държава . Между термините   (използван за означаване на икономическите и политическите промени в Източна Европа след падането на Берлинската стена) и   съществува голяма близост, тъй като и двете предполагат износ и адаптация на политическите и икономическите модели на западните демокрации. Ситуацията в България през 1989 г. Когато на 10 ноември 1989 г. вечерната новинарска телевизионна емисия обявява оставката на Тодор Живков от ръководството на страната, българският народ е изненадан. Въпреки падането на Берлинската стена предния ден, в България все още не се усеща силно вятърът на промяната. Но новината поражда големи надежди в хората – може би най-накрая е дошъл моментът за демокрация. Скоро е обявено създаването на съюз на новородени и възстановени демократични партии и биват насрочени първите свободни избори.     Надеждите се отнасят предимно към политическата свобода. До този момент в страната е практически невъзможно да се изразяват десни идеи – капитализмът е представян като несправедлива и експлоататорска система. Собствеността върху средствата за производство в индустрията е изцяло в ръцете на държавата. Само земеделските кооперативи и занаятчиите са независими, но основният им клиент си остава държавата. Всеки, който твърди, че собствеността върху средствата за производство трябва да бъде частна, бива преследван. Твърде малко хора се осмеляват да заявят открито подобно нещо. Изключение правят единствено дисидентите, сътрудничещи на забранени в България западни медии. Един пример е радио „Свободна Европа”, което се финансира от 1950 г. от Конгреса на САЩ чрез ЦРУ и официално си е поставило за цел „да популяризира демократичните институции и ценности чрез разпространение на информация и идеи”.  Сред най-използваните аргументи на радиото в подкрепа на капиталистическия начин на производство, е „бедността” в страните от социалистическия блок, които биват сравнявани със западните държави и най-вече със САЩ. Ето защо е необходимо да погледнем наличните данни, за да разберем по-добре каква е икономическата ситуация на България в навечерието на прехода. За целта най-подходящи са статистиките на Световната банка и FAO за 1989 г.: Ако за страните от Третия свят Западът посочва като причина за бедността липсата на индустриализация, то същото не може да се твърди за България. Това обаче не попречва на  наднационалните институции да изискват  от нея същите реформи, които в продължение на десетилетия налагат на развиващите се страни. Програмите за структурни реформи (PAS) Четирите ключови реформи, изисквани от неолибералната доктрина и насърчавани от Световната банка, Международният валутен фонд, ПРООН и мозъчните тръстове, са: приватизация, либерализация, премахване на регулациите (дерегулация) и драстично орязване на държавните разходи. Тези реформи са наложени на развиващите се страни чрез така наречените „Програми за структурни реформи” през 80-те години. Става въпрос за поредица от макроикономически мерки, обявени като необходими, за да могат страните да се радват на доверието на частните инвеститори. Основната цел на програмите за структурни реформи е да превърнат всички икономики в света в капиталистически, поставяйки ги така в обща система, контролирана от международния капитал. През 50-те, 60-те и 70-те години се счита, че икономиките на бедните страни са структурно различни от напредналите индустриални икономики, тъй като твърде дълго са били жертва на колонизацията от страна на западните империалистически държави. За да се измъкнат от бедността, икономически изостаналите икономики трябва да се модернизират чрез   от традиционната, основана на селското стопанство икономика, към   т.нар. Теория на модернизацията. В онзи период се счита, че за да се постигне такъв резултат, е необходимо да се следват политики от кейнсиански тип, които тогава се прилагат и във всички западни държави. „Икономиката на развитието” се счита за „специален” случай на кейнсианска икономика, при който главната роля за социалната и икономическа модернизация се възлага на държавата. През 80-те години с възхода на неолибералната теория се променят и идеите относно методите за постигане на икономическо развитие. Подходът остава евроцентричен, но този път става дума да се следват повелите на неолибералната икономическа теория, която вече си проправя път в западните държави.  Международните инститиции отпускат заеми на развиващите се страни чрез Програмите за структурни реформи при строго определени условия. В случай, че страната не изпълнява подписаните условия, финансирането се прекъсва. Световната банка през 2005 г. и Международният валутен фонд през 2002 г. обявяват началото на процес на ревизия на метода на отпускане на заеми. Въпреки това, и днес във всяко подписано споразумение продължават да съществуват до 67 икономически изисквания към кредитираните държави, свързани с приватизация и либерализация на чувствителни сектори, каквито са например ключовите услуги като образование, здравеопазване и управление на водните ресурси. България кандидатства за първият си заем от Световната банка през 1990 г., стартирайки от съвсем различна икономическа позиция спрямо развиващите се страни – тя е силно индустриализирана и разполага с развити инфраструктури на цялата си територия. Освен това са изградени здравна, пенсионна и образователна системи, които функционират отлично, а търговският баланс е положителен с почти 900 млн долара.  Въпреки огромните разлики спрямо държавите от Третия свят, за отпускането на заема биват наложени същите условия като тези към най-бедните страни:  България трябва бързо да пристъпи към приватизация на повечето икономически сектори, включително банковия. Освен това трябва да освободи всички цени, да либерализира и дерегулариза пазарите. Официално, целта е да се увеличи Брутния вътрешен продукт – индексът, възприет като мярка за икономическо развитие. През 1991 г. България подписва със Световната банка първият си заем с изисквания за структурни реформи, а оттогава са подписани 17 споразумения със Световната банка  и 13 с Международния валутен фонд –  всичките с условия за реформи. И двете институции не си поставят въпроса как да бъдат запазени положителните резултати, постигнати в икономиката и социалната сфера до 1989 г.  Ако все още някой мисли, че днешното ни икономическо положение се дължи само на недалновидните български политици, водещи погрешни политики, е добре да преосмисли това си убеждение. Всички реформи, извършени през последните 25 години, са изработени, наложени и с одобрени резултати от двете най-мощни световни институции. Какво развитие? БВП губи калории Възприетият индекс за измерване на развитието е Брутният вътрешен продукт (БВП) – пазарната стойност на произведените крайни продукти и услуги  в дадена страна за една година. Но БВП никога не е могъл да опише реалното благосъстояние на едно общество. Множество изследвания показват, че икономическият растеж не е дълготрайно съпровождан от повишаване на жизнения стандарт на повечето хора. БВП е възприет от Световната банка и Международният валутен фонд през 1990 г. на мястото на индекса Брутен национален продукт (БНП). Разликата между двата индекса е важна и обяснява причината за извършената подмяна:  БВП измерва това, което е произведено на територията на страната, докато БНП измерва доходите според гражданството  към съответната страна. При една приватизация производството се извършва на територията на държавата (и така се отчита като БВП), но голяма част от печалбите от това производство се изнасят през граница, благодарение на движението на капиталите.  Например, ако чуждестранен гражданин закупи правата за експлоатация на една мина, ще заплати само някаква малка такса на държавата (в България канадската компания „Дънди прешъс металс“ плаща около 1% роялтис), изнасяйки голямата част от печалбата. При увеличени печалби от мината, БВП ще отчете растеж, но БНП ще отчете спад на доходите в държавата, тъй като фирмата е канадска. Българският национален продукт пада, като същевременно се вдига този на Канада. Съществуват множество други проблеми с възприемането на икономическия растеж като мярка за благоденствие. Например, в БВП се включват разходите заради природни и създадени от човека катастрофи, които съответно се считат за нещо добро за икономиката, докато реално такива катастрофи са трагедии за обществото.  Пример може да бъде  екологичната катастрофа в Мексиканския залив през 2010 г., когато умират 11 души и в океана се изливат над 1000 милиона литра петрол: това вдигна БВП с десетки милиарда долара. Всяко едно наводнение от последните години в България води до разходи за спасителни дейности и възстановяване, от които брутният вътрешен продукт нараства. Колкото и невероятно да звучи, всяка природна катастрофа е добре дошла за икономическия растеж.  По същия начин, увеличаването на болестите сред населението води до повече разходи за лекарства и болнични услуги, което също се отчита като икономически растеж. Спорен е и начинът, по който брутният вътрешен продукт се осчетоводява. От 1953 г. държавите възприемат методите, препоръчвани от Системата за национални сметки на Статистическата комисия на ООН – SNA . До края на 80-те години се измерват единствено крайните продукти, произведени в реалната икономика. През 1987 г. Италия е първата европейска държава, последвала новите препоръки на SNA и включила в брутния си вътрешен продукт приблизително оцененото производство в сивата икономика, отчитайки по този начин скок от 18% буквално за един ден. Оттогава и другите държави постепенно включват в сметките „оценките” на недекларираната дейност. Доколко са реални никой не би могъл да каже. Скандалният факт е, че от септември 2014 г. Европейският съюз започна да регистрира и дейността на черната икономика. Наркотиците, контрабандата, проституцията и корупцията официално станаха част от мярката за икономически растеж, и следователно, за „развитието”. Производството на оръжие досега се отчиташе като „междинен продукт”, докато след септември 2014 г. се превърна в „инвестиция”. Реторичен е въпросът дали подобни дейности действително създават благоденствие за обществото. Бих искала да завърша критиката си към индекса на икономическия растеж и развитие, подчертавайки, че той не показва по какъв начин богатството е разпределено вътре в обществото и как то бива използвано. Една държава със силно социално неравенство може да отчита същия БВП като друга, в която богатството е разпределено по-равномерно. В България през 1989 г. богатството е разпределено сравнително равномерно – не съществуват собственици на големи капитали и бедността практически отсъства. Но тъй като множество услуги са безплатни (здравеопазване, образование, транспорти за учащи и пенсионери, учебници), а други услуги и стоки се продават на цени, фиксирани от държавата, които понякога не надвишават разходите по производството им (хранителни стоки, транспорт, електричество, водоснабдяване и т.н.), то БВП е сравнително нисък. След приватизацията и освобождаването на цените, те нарастват неимоверно, като съответно расте и БВП. Ето защо едва ли БВП е мярката, позволяваща да се опише правилно състоянието на една икономика. Свидетелите на  икономическата катастрофа в България , наблюдавайки ширещата се и задушаваща страната бедност, вероятно силно се смущават от изказванията на икономистите на развитието, според които в България днес се живее по-добре отколкото през 1989 г., тъй като БВП почти се е утроил (от 2449 $ до 7498 $ на глава от населението) . Но кой индекс би могъл да се използва, за да се направи коректно сравнение между икономическото положение на хората през 1989 г. и днес? Изследвайки международните статистики,  се натъкваме на един много интересен индекс, отчитан от FAO от десетилетия –  консумацията на хранителни стоки на глава от населението , измервана в дневни килокалории.  Изглежда много подходяща мярка, още повече, че никой не би могъл да консумира килокалории, надхвърлящи в пъти средната консумация, заради самото физическо ограничение. От данните на FAO можем да видим, че през 1989 г. в България се консумират 3623 килокалории дневно на човек, като страната е на 4-то място в света – преди всички западни държави (съответно, Франция е на 8-мо място, Италия – на 9-то, Австрия – на 11-то, САЩ – на 14-то, а средно светът консумира 2635 Kcal/ден). Последните налични данни на FAO са от 2011 г., от които се вижда, че  България е паднала от 4-то на 81-во място , със средна дневна консумация 2877 – около една четвърт по-малко (минимумът, необходим за човешкото оцеляване, са 2400 килокалории). За сравнение, Гана се намира на 65-та позиция. Реториката Въпреки че наднационалните институции на развитието декларират като своя основна цел „борбата срещу бедността”, те продължават да изискват доказано неработещи икономически реформи. Водещата аксиома е, че само свободният пазар и силно ограничената държавна намеса могат да гарантират благоденствие. Вместо държавите да могат да действат по начина, който смятат за най-подходящ, за да увеличат добруването на народите си, те са принуждавани да приемат неолиберални политики. След което не се оценява дали условията на живот са се подобрили, а единствено в каква степен са приложени препоръчаните политики. С рекламата на налаганите отвън реформи се занимават мозъчни тръстове, преоблечени като неправителствени организации. Техните проекти се финансират от големите агенции за развитие, сред които се отличава американската  USAID. Фондацията, представляваща USAID в страната, е “Америка за България”. Мозъчните тръстове използват същата реторика, която досега са използвали в страните от Третия свят. Говорят за демократизация, реформи, добро управление, създаване на гражданско общество, свобода, развитие и т.н.   Отпусканите заеми, налагащи гореописаните „реформи”, биват наричани „помощи” .  Световната банка и другите агенции се описват като „донори” и всяка политическа идея в интерес на населението бива веднага окачествена като „популизъм”.  Целта е да се обработи общественото мнение чрез методите, описани от Пиер Бурдийо: Един важен пример за използваната реторика е книгата „Последният милиард” на директора на Отдела за изследване на развитието към Световната банка Пол Колиер. Колиер е типичният неолиберален икономист, изцяло отдаден на политиките на агенциите за развитие от последните десетилетия. Поощрява „шоковите терапии”, използвайки в книгата си обичайния език за свобода, демократизация, помощи, преход, борба срещу бедността, и обявява политиците,  съгласили се да наложат тези политики, за „смели реформатори”. Всеки, дръзнал да следва различна икономическа линия и да използва наличните фондове за изграждане на държавни социални услуги, е етикетиран като „диктатор”, а противниците на реформите са „политически мотивирани” и „марксисти”. Например, Колиер възхвалява неолибералните политики на Блез Компаоре:  „Ужасният предшественик” в случая е Томас Санкара, провеждащ политики от кейнсиански тип и елиминиран през 1987 г. от Блез Компаоре чрез държавен преврат, подпомогнат от Франция, САЩ и либерийски военни. Колиер освен това твърди, че икономическият растеж е начинът да се намали бедността, пропускайки факта, че печалбите от този растеж се изнасят извън държавните граници (да си припомним колко удобно е използването на БВП вместо БНП) и заобикаляйки въпроса по какъв начин оставащите в страната доходи са разпределени сред населението. Тези два важни пропуска са същите, които правят всички неолиберални икономисти и мозъчни тръстове, действащи в България. Колиер стига дотам дори да отрича реалността, твърдейки че неолибералните политики са намалили бедността. А в случаите, когато е невъзможно отричането на провалите им, отдава вината на лошия късмет –  Колиер подкрепя най-радикалната „реформистка” линия, призовавайки за пълно и незабавно приемане на пакета неолиберални рецепти   които са добре обрисувани от Наоми Клайн в книгата ѝ „Шоковата доктрина. Възходът на капитализма на бедствията.”. Колиер не спира да хвали американските интервенции в Африка, наричайки ги „наистина великолепни”. От него научаваме освен това, че „разпространението на демокрацията е изрична програма – в действителност то представлява дневен ред на САЩ в Близкия изток”. Трудно бихме открили някаква връзка  между демокрацията и подкрепата на САЩ за бруталните режими в Саудитска Арабия, Египет, Катар или Бахрейн. След като изразява тезата, че САЩ и Великобритания са „морално задължени” да се намесват в най-бедните държави, той отбелязва, че следвоенните периоди откриват големи възможности пред „реформаторите”:  Това е прагматичен пример за  „шокова доктрина”, описана от Наоми Клайн  по следния начин: “Става дума за философия как да се постигнат определени политически и икономически цели. Тази философия твърди, че най-добрият начин да се наложат радикалните идеи на свободния пазар е след важен конфликт (като война или военен преврат). Подобни кризи… омекотяват цялото общество. Хората губят ориентация. Така се отваря прозорец, през който е възможно да се прокара онова, което икономистите наричат „шокова икономика”. Представлява един вид пълна промяна на страната. Всичко се прави наведнъж. Вече не е една реформа тук или там, а онзи вид промяна, който видяхме в Русия през 1990 г., или това, което Пол Бремър се опита да прокара в Ирак след инвазията.” От книгата на Колиер можем да разберем, че зад всички реторики за либерализация, демократизация и борба с бедността, се крие намерението да се прокарат във всички държави неолибералните политики на свободния пазар, чрез използването на всички необходими методи, един от които е и военната сила, която бива напълно оправдана. Резултатите За 25 години демократизация българското население се стопява с над 1.600.000 души – през 2013 г. населението е 7.245.677. Огромен брой трудоспособни граждани напускат държавата, търсейки работа в чужбина. Един от големите проблеми, с който се сблъсква страната, е източването на мозъци. През 2013 г. търговският баланс е отрицателен с 4,794,578 долара , както е отрицателен и през всичките години след 1991 г. Обаче БВП се утроява, достигайки 7498 $ на глава от населението. Болничните легна намаляват, достигайки 606.9 за 100,000 жители. Преструктурирането на здравната и образователната системи, извършено според условията на заемите от СБ и МВФ, много добре илюстрира негативния ефект от „помощта” на финансовите институции върху социалния сектор и върху човешките ресурси, работещи в него. Дори да приемем, че са имали нужда да бъдат подобрени и модернизирани, в тези сектори се извършват радикални промени, които изцяло изтриват всички положителни резултати, постигнати дотогава. В допълнение, драстично се намалява персонала в тези сектори, съставен в 70-80% от жени. В този случай, както и в други случаи на преструктуриране и приватизация, реформите имат особено негативен ефект върху жените. Международните институции и правителствата не отдават значение на влиянието на реформите върху човешкия аспект. В годините на прехода след 1989 г. здравният статус на българското население се влошава, нивото на смъртността нараства (особено сред мъжете в трудоспособна възраст заради болести на кръвоносната система), демографският прираст намалява (сега е отрицателен, -0,8) и социалното неравенство се задълбочава. Очевидно е, че неолибералните мерки, наложени в развиващите се страни с катастрофични резултати, постигат същия ефект на обедняване в страните от бившия социалистически блок. Но в този случай не е възможно да се използват редовните извинения за липсващата индустриализация, имайки предвид, че тя бе много добре развита в България в зората на прехода.  В случая с България не става дума за някаква „присъща” бедност, която политиките на развитието не са успели да изкоренят.  По-скоро става въпрос за  пълен демонтаж на добре функциониращата индустрия и социални структури. Гладът и бедността са рожби на тези неолиберални политики „на развитие” и е време да се запитаме: Не е ли ударил часът да се освободим от тях? И ако е така, какви икономически политики е нужно да предприемем?   Библиография:  Достена Лаверн – „Експертите на прехода”  SNA   Пол Колиер е директор на Отдела за изследване на развитието между 1998 и 2003 г. Понастоящем е директор на Международния център за растеж.  Виж филма на Силвестро Монтанаро “ …и този ден убиха щастието”   Пол Колиер, Последният милиард  Марио Биджери, Франко Волпи – Теория и политики на развитието  Национален статистически институт (NSI)  – Статистически годишник 1989  Робърт Кенеди – реч от 18 март 1968 г. в Университета в Канзас      ", "date": "2018.12.03", "title": "България в капана на „политиките на развитието“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390103-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D1%81%D1%80%D0%B5%D1%89%D1%83-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0", "text": "Продължават протестите срещу високите цени на горивата и ниския стандарт на живот в различни градове на страната, съобщава БНР. Приключи протестът в Сливенско, пътят Свиленград – Сливен, вече е отворен в района на Нова Загора. В момента протестиращите се прибират към домовете си. Няма информация за затваряне на други пътища в региона.  Близо 30 души за пета поредна седмица се събраха на протест в  Бургас . С шествие те се придвижиха от изхода на града до най-близките пешеходни пътеки в комплекс „Изгрев“. Протестиращите решиха да не блокират движението, а да преминават по пешеходни пътеки.     \"Не ми харесват пенсиите, не ми харесват майчинствата, изобщо не искам това правителство на власт\", заяви един от протестиращите. \"17 години живея навън. Искаме нормални заплати, за да можем да си отгледаме децата, за да можем да живеем нормално\", допълни друг. \"Това, че сме 10-20 човека, не означава, че няма хиляди пред телевизора, които се молят да им падне бензинът, да се махне управлението\", каза друг участник в протеста.  Имаше протестиращи, които не подкрепиха част от исканията. \"От тези тука всичките искания аз подкрепям единствено повишаване на жизнения  стандарт, тъй като и оставка да има, не виждам някаква алтернатива\", заяви един от протестиращите.  Протестът приключи с автошествие от десет коли, които преминаха по улиците на Бургас. Неделният протест в Бургас срещу цените на горивата премина в социален. За разлика от предходните този се организира между самите участници. „Протест срещу социалното убиване на българите“, това е новото мото на недоволството, каза Росинка Бъчварова, една от инициаторите на протестите в града. Около 30 души с 20 автомобила участваха в протестно шествие, което се провежда четвърта поредна неделя във  Враца  срещу ниския жизнен стандарт и за смяна на системата. Автопротестът завърши на голям паркинг на изхода на града, но без блокада на движението по международния път Е-79. Протестиращи изразиха недоволството си: \"В държавата има дефицит на справедливост и мисля, че хората от това най-вече са недоволни. Кражбите, въобще и присвояванията, стават ежедневие, безочието е безкрайно\". \"Нищо не се решава в нашата държава. С тези малки пенсии  хората не са защитени, живеят по селата мизерно. Зимата ще бъде много  тежка. Много хора не издържат и умират\". \"Оставка може би е другото, следващото, след като не се решава битът, животът на хората\". За четвърта поредна неделя жители на  Троян  излязоха на протест срещу високите цени на горивата, ниските доходи и качеството на живот в страната. Този път те блокираха за един час движението по пътя за село Орешак, на входа на Троян, след това организираха пешеходно и автошествие по основните улици в града. \"Господа управляващи, ние, които ви избрахме, стигнахме до дъното. Народът в провинцията гладува и мизерства. Повечето млади хора работят за минимална заплата, пенсионерите ровят в кофите за боклук, постоянно всичко се увеличава\", заяви един от протестиращите. \"Борим се за един по добър живот. Те щом викат жандармерия, значи ни чуват\", допълни друг. \"Смяна на системата. Самата държава вече е загнила отвсякъде\", категоричен е трети. \"15 години работя, за да съм на линията на бедност, ли\", попитаха протестиращи в Троян. Близо двеста души от Стара Загора, Казанлък, Ямбол и Сливен в ранния следобед се събраха в новозагорското село  Езеро  с намерение да блокират международния път Свиленград – Русе и подхода към АМ \"Тракия\" при Нова Загора. Няколко пъти направиха опити, минаха  през близката нива, но бяха спрени от полиция и жандармерия. Не се стигна до сблъсъци, няма и задържани. В началото на протеста на няколко души им бяха направени полицейски предупреждения и съставени актове по Закона за движение по пътищата и личните документи.", "date": "2018.12.03", "title": "Протести в цялата страна срещу високите цени на горивата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390104-%D0%B4%D1%83%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B4%D0%BE%D0%BC%D0%B8%D0%BD%D0%B8%D1%80%D0%B0%D1%85%D0%B0-%D0%B6%D0%B0%D1%80%D0%B3%D0%BE%D0%BD%D0%B0-%D0%BD%D0%B0-2018-%D0%B3", "text": "Съкровищницата на българския жаргон добави нови скъпоценни думи и изрази през 2018-а. Неформалното говорене се обогати с пъстра палитра от слово, сигнализиращо за сексуалните, социални, политически и културни трептения на широката българска душа. \r\n Предлагаме ви годишна селекция с някои от най-доминиращите и потентни парчета сленг. \r\n   \r\n   Джендър \r\n Джендър - абсолютният и неоспорим шампион на българския жаргон за 2018-а. Дебатите за социалния пол и Истанбулската конвенция започнаха още миналата година, но още от първите дни на 2018 г. думата Джендър се превърна в етикет, обида и значка на честта едновременно. Джендър влезе в речника нов инструмент за осмиване на либерални, патологично алтруистични и толерантни обществени елементи. \r\n   \r\n   Джендър е също и обида на общо основание, универсален код за дискредитиране и гавра. Джендър е и иронично намигване между прогресивните градски елити, които се подиграват на всички, ползващи \"джендър\" като неиронична обида. LGBTQ активисти дори направиха събитие „Джендърите отвръщат на удара\". \r\n „Джендърът\" е навсякъде през 2018-а и заслужено взима златния олимпийски жаргонен медал. Но понеже е джендър, сигурно ще го откаже в знак на протест. \r\n Ишиас \r\n „Прекалих с ишиаса снощи и сега усещам цялата червена армия да марширува в главата ми, брат ми!\" \r\n Подобни пиянски проникновения придобиха притеснителна популярност, след като поредните неадекватни публични изяви на председателя на Европейската комисия Жан-Клод Юнкер бяха оправдани с ишиас. \r\n Брюкселският началник не се държеше на краката си и беше видимо пиян, но официалната версия за \"неразположението\" му се оказа ишиасът. Той се превърна и в неофициалната жаргонна версия за всяко второ ракиено свинство в България. \r\n „Намерете си някой, който да ви гледа така, както Юнкер гледа пълна чаша с вино\" е друг алкохолен лаф, вдъхновен от чичото от Люксембург, който наскоро се появи на официално събитие с две различни обувки. \r\n Неймарка \r\n Световното по футбол през лято 2018 окончателно циментира симулацията, пардон репутацията на бразилската звезда Неймар. Автентичният майстор на художественото падане за дузпа кара Кристиано Роналдо да изглежда като аматьор. \r\n Този път Неймар надмина себе си - дори при най-леки противникови докосвания се търкаляше по тревата и агонизираше като жертва на средновековни изтезания (или като нормален човек, когото са накарали да слуша бг поп рап). \r\n Изпълненията му родиха жаргонното определение \"неймарка\", което свободно се използва за разнообразни прояви на симулация, лъжа, гаф, фалш и всевъзможни други груби посегателства срещу реалността. \r\n \"Ни моа\" \r\n Всяка година хипстъреещият ърбън масив си избира диалектно лафче като код за разпознаване на съмишленици в умереното осмиване на всеобхватната селяния. През този сезон паролата е „Ни моа\". \r\n Изразът е богато разпространена жаргонна приставка и служи едновременно за вход или изход на коментар за абсурдна ситуация или чудно балканско (и не само) явление. \r\n Тя рамкира снизхождението на градския българин, който просто „ни мое\" да понесе целия аграрен колорит на държавата, в която се чуди как се е родил. \r\n \"Пиши Локо София и да си ходим\" \r\n Осветители от Софийската опера вдъхновиха епичен римейк на класиката „Пиши к*р и да бегаме\" с приключенията си в Япония, Страната на изгряващото слънце и незалязващите обноски. \r\n Футболните фенове, бачкащи на културния фронт, решиха да маркират ограда в Мемориален парк в Хирошима с   Признаха си вина едва когато пърформънсът им се разчу и там, и тук. Графитът вдъхнови цяла вълна от изобретателни пласирания на „Локо София\" в гавраджийска жаргонна реч. \r\n \"Ебаси нинджата\" \r\n Възторжено възклицание, което се използва за описването на героични и потресаващи подвизи, забелязани най-вече из безбрежното море на шок и ужас наречено Интернет. \r\n „Копеле, виде ли го тоя дето скочи гол върху леда от три метра, ебаси нинджата!\". Или: „Батеее, гледа ли кво направиха аржентинските агитки оня ден след мача, ебаси нинджите!!\". Изразът демонстрира смесена емоция - възхищение и недоумение - и замести старата класика \"нечовек\". \r\n Отиде биткойна у реката \r\n „Отиде биткойна у реката\" е забавна игра на думи с каръшката класика „Отиде коньо у реката\" и отрезвяващия спад на виртуалните пари. \r\n Навлезе в сленга сравнително скоро покрай вълната от апокалиптични икономически новини, анализи и прогнози за съдбата на доскоро обожествяваните криптовалути, които само преди година бяха виртуални тотеми на новото време. \r\n Сега май наистина отидоха у реката, щом наскоро дори ги сравниха с венецуелските пари. \r\n Системата \r\n „Системата\" системно структурира езиковите системи на българите през последните месеци. Основният заряд на думата е отрицателен, яростен и протестен. \"Системата\" е онова, което \"територията\" беше за последното протестиращо поколение на т.нар. \"жълтопаветници\". \r\n Системата е нещо, което те цака и пързаля, държи те гневен и настроен за бунт. През 2018-а в публичното пространство и говорене се врязоха два протестни слогана - „Системата ги убива\" и „Смяна на системата\". Системата като лексема ще продължи да вибрира из бг жаргона. \r\n Дори и след като сменим системата. С друга система. \r\n Съсипаха я тая държава \r\n Този лаф се роди и разви като пародиен контрапункт на съвсем сериозните сигнали против системата. През 2018-а изразът доби особено голяма популярност в градското говорене. „Съсипаха я тая държава\" е саркастично намигване към хейта като упражнение по хейт. \r\n Класическият контекст е кратко общуване между клиент и таксиметров шофьор. Клиентът влиза и бори секундите, преди бакшишът да промълви паролата: „Съсипаха я тая държава\". \r\n  ", "date": "2018.12.03", "title": "Думите, които доминираха жаргона на 2018 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390097-%D0%BC%D0%BE%D1%8F%D1%82%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Пенсиониране на 69 години, а с времето – на 75 Пенсии – само който има деца, работещи в България. Останалите на минимална пенсия – 200 лв. Изцяло държавно здравеопазване по модела на Тодор Живков и Великобритания   Помощи за раждане само са български бели жени   Излизане от НАТО и ЕС, създаване на автархия (самодостатъчна икономика). Протекционизъм   Гласуват само българите в България, които плащат данъци   По-високо образованите имат повече гласове   Свободно притежание на оръжие на всеки бял, работещ българин, с деца   Само български имена и православно кръщение за новородените   Всички от гeтата – в Европа, а останалите в едно мега-гeто с висока стена   Удвояване на часовете по    Пропаганда и потискане на алчността и “жизнения стандарт” като основен смисъл на живота. Издигане на интелектуалните и духовни ценности, които идват от Бог…     Тъй като знам, че никой няма да гласува за мен, затова и трети път на избори не се явявам. Казвам това, само за да видите къде е Истината, и за колко идиотски и лъжовни програми гласувате. Истината е тази, вие сте глупци, ако не я разбирате… А ако сте глупци, резултатът е логично да е Бойко или Корнелия…    ", "date": "2018.12.03", "title": "Моята политическа програма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390096-3-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1557 г. - В Единбург (Шотландия) е подписана Конгрегация на Бог, с което се узаконява Реформацията и създаването на презвитарианска църква.   1586 г. - В Англия са пренесени от Колумбия картофите като земеделска култура.   1621 г. - Галилео Галилей изобретява телескопа.   1775 г. - За първи път е издигнат американския флаг.   1810 г. - Англия завоюва от Франция остров Мавриций.   1818 г. - Илинойс става 21 щат на САЩ   1828 г. - Осъществено е обединението на Прусия и за столица на унията е определен Кьонигсберг (дн. Калининград).   1866 г. - Петко Славейков основава вестник Македония в Цариград.   1891 г. - Народното събрание приема закон за армията, който полага основите на модерната Българска армия.   1910 г. - Жорж Клод демонстрира създадената от него неонова лампа на изложение в Париж.   1912 г. - Балканската война приключва с подписването на примирие между Османската империя, от една страна, и България, Гърция, Черна гора и Сърбия (Балканският съюз). Тази война трае 2 месеца.   1917 г. - Открит е Квебекският мост - най-дългият за своето време мост в света.   1938 г. - В Германия е приет закон за национализация на собствеността на евреите.   1951 г. - В Турция е въведено смъртно наказание за комунистическа дейност.   1955 г. - ООН приема решение за създаване на Международна агенция за атомна енергетика.   1959 г. - Първият в света атомен ледоразбивач „Ленин\" е пуснат на вода в корабостроителницата в Ленинград (СССР).   1960 г. - Министерският съвет създава външнотърговското предприятие Тексим за търговия със специални стоки, в т.ч. с оръжие.   1966 г. - Край Кремълската стена са погребани останки на незнаен войн и е създаден известния Гроб на незнания войн.   1967 г. - Кристиан Барнард осъществява в Кейп Таун, ЮАР първата трансплантация на сърце на 53-годишният Луис Уашкански - пациентът умира 18 дни по-късно от двустранна бронхопневмония.   1971 г. - Избухва войната между Индия и Пакистан.   1973 г. - Космическият кораб Пионер 10 изпраща към Земята първите близки снимки от Юпитер.   1984 г. - При тежка производствена катастрофа в индийския град Бхопал загиват около 2500 души, около 100 хиляди души са с увредено здраве от натравяне, евакуирани са над 200 хиляди души.   1986 г. - Американският президент Роналд Рейгън обнародва първия бюджет на САЩ превишаващ един трилион долара.   1989 г. - завършва срещата край Малта, белязала края на студената война.   1997 г. - В град Отава, Канада, представители на 121 страни подписват договор, забраняващ поставянето на противопехотни мини. САЩ, Китайската народна република и Русия не подписват договора.   1999 г. - НАСА загубва радиовръзка с марсианския полярен самоход Марс Полар Лендър минути преди той да навлезе в атмосферата на Марс.  ", "date": "2018.12.03", "title": "3 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/390091-%D0%BA%D0%BB%D0%B8%D0%BC%D0%B0%D1%82%D1%8A%D1%82-%D1%81%D0%BF%D0%BE%D1%80%D0%B5%D0%B4-%D0%BB%D0%BE%D0%B3%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D0%BE%D0%BF%D1%83%D0%BB%D0%B8%D0%B7%D0%BC%D0%B0", "text": "Ако зависеше от тях, Германия щеше да е вън от Парижкото споразумение. Десните популисти взривяват дискусията за климата и отхвърлят научните доводи. До какво водят подобни възгледи и как могат да се оборят?             Говорителят по въпросите на околната среда на крайнодясната \"Алтернатива за Германия\" (АзГ) Карстен Хилзе е човек, който рядко прави гръмки или особено остри изявления. Но по отношение на политиката, свързана с климатичните промени, е не по-малко радикален дори от най-големия сред глобалните популисти - американският президент Доналд Тръмп. Целта на Хилзе пледира за това, Германия да напусне Парижкото споразумение за климата. Ако може дори - още на конференцията на ООН за климатичните промени, която започва този месец в Катовице. Той се обявява в защита на малкото останали въгледобивни предприятия в Германия, които скоро ще бъдат затворени, тъй като нанасят вреда на климата. Освен това Хилзе иска германците да престанат да разсъждават върху това как могат да се справят с причинените от човека климатични промени. Според него, хората не са виновни за тях. Утвърдените политически партии обаче, заедно с медиите, са създали една ирационална религия на околната среда, която кара гражданите да плащат за въображаемите си грехове към климата - и то по целия свят. \"Не минава и ден, в който телевизията да не внушава на хората, че те са отговорни за предстоящата климатична катастрофа и безропотно трябва да си плащат за подсигуряването на възобновяеми енергийни източници\", казва за Дойче веле Карстен Хилзе. Според него, климатичните промени са религия-заместител, а самият той и неговите съмишленици от АзГ са рационалните, атеистични просветители.  Коперникова логика На седмичен журналистически брифинг съпредседателката на партията на “Зелените” Аналена Бербок обяви, че скептицизмът на АзГ към климатичните промени не е нищо друго, освен цинично отрицание на науката. \"АзГ не застава зад свободата на научните изследвания в нашата страна. Тази партия не приема, че във всички области на околната среда, включително дебатите за климата, разполагаме с научни доказателства, приети от световните учени. Вместо това те се опитват да подложат тези доказателства на съмнение.\" Изявлението на Бербок обаче не отгавяря точно на истината: вярно е, че има учени, които отхвърлят тезата, че климатичните промени са предизвикани от човека, само че тези учени са малко и не са специалисти по въпроса. Огромното мнозинство от експерти утвърждава, че за да ограничи ефекта от климатичните промени, човечеството трябва да промени начина си на живот. Според Карстен Хилзе обаче, науката \"не е демокрация\", в която \"мнозинството\" определя. За пример той дава Коперник, който пръв заявява, не земята, а слънцето е центърът на нашата слънчева система. \"Колко експерти по негово време са му казали, че това е пълна глупост?! Науката няма нищо общо с демокрацията\", настоява Хилзе. Недостатъкът на тази аналогия обаче е, че Коперник се оказва прав, защото е по-добър учен от онези, които са го отричали, а не защото по принцип не трябва да се вярва на експертите.     Излишни споразумения или ненужни промени? По ирония на съдбата крайнодесните популисти и природозащитниците споделят един общ аргумент. Макар да  оспорва доказателствата за човешкия фактор в климатичните промени, АзГ твърди същевременно, че мерките предлагани в Парижкото споразумение и протокола “Киото” са абсолютно неефективни и не решават проблемите. Същото заяви в средата на 2017 г. американският президент Доналд Тръм, около чиято теза сега се обединяват всички националисти по света. Новите националистически управници в Бразилия също не желаят да имат нищо общо с опазването на климата. А и популисткото правителство в Италия не се интересува много за Парижкото споразумение. Фактът, че дори Германия не се очаква да изпълни собствените си климатични цели до 2020 г. , за Хилзе вече е признак на слабост в това \"необвързващо споразумение\". Защо тогава изобщо да се присъединяваме към него? - заключават лидерите на АзД. За Зелените обаче, това е основателна причина германското правителство да заработи по-усърдно за опазването на климата, вместо да губи енергия в дискусии с АзГ.  \"Алтернатива за Германия иска да торпелира политическия дебат по темата, така че е безсмислено да се занимаваме с тях през цялото време. По-добре е да подтикваме към работа федералното правителство, което понастоящем за съжаление не съблюдава целите на Парижкото споразумение\", изтъква Бербок. Нови политически фронтове Доскоро АзГ бе преди всичко антиимиграционна партия. Точно затова човек лесно може да сметне Хилзе за индивидуален играч без големи шансове за победа, комуто спокойно можем да не обръщаме внимание. Но Хилзе не е сам със своя възглед. Въпреки че скептицизмът на АзГ по отношение на климатичните промени досега остава в периферията на вниманието, със своя подход Хилзе променя правилата на политическата игра. Той заявява, че ще представя само алтернативни гледни точки, за да \"позволи на хората сами да си изградят мнение\". Бербок вижда в това заплаха за унищожаването на демократичните основи на съвременната екология. Това би би било двойна победа за десните популисти, посочва тя: \"Вече и сред свободните демократи и някои кръгове на ХДС/ХСС има хора, които започнаха да говорят, че трябва да се съобразяваме с АзГ и да не дискутираме толкова много за политиката, свързана с климатичните промени. Само че това е напълно погрешно. По такъв начин само пригласяме на десния популизъм\", казва Бербок в разговор за ДВ.   ", "date": "2018.12.03", "title": "Климатът според логиката на популизма"}
{"url": "http://www.classa.bg/%D1%81%D0%B2%D1%8F%D1%82/item/390092-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0,-%D0%BA%D0%BE%D0%B5%D1%82%D0%BE-%D0%BE%D1%81%D1%82%D0%B0%D0%B2%D0%B0-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Само преди няколко месеца всичко изгледаше сравнително добре за еврозоната. Пет години от началото на възстановяването, с базисната инфлация все още под целта на Европейската централна банка, сякаш имаше значителен потенциал разширяването да продължи, преди да срещне сериозни ограничения в капацитета, коментира редакторският екип на  Financial Times.     ЕЦБ, която започна по-късно от Федералния резерв в САЩ програмата си за количествено улеснение, сигнализира, че ще започне спиране покупките на облигации по-късно тази година, но само ако икономиката се представя добре. Оттогава насам, макар че възстановяването на еврозоната не е приключило, със сигурност се влошава. Централната банка ще направи добре, ако не просто преосмисли спирането на покупките на облигации следващия месец, но и запази и засили мунициите за парични стимули, които все още има. По-рано този месец стана ясно, че Германия – един от малкото двигатели, на които може да се разчита за растежа на еворозоната от глобалната финансова криза насам, се свива с 0,2% на БВП през третото тримесечие след разширяване от 0,5% през второто. Част от ррязкото забавяне със сигурност се дължи на специфични проблеми в германската автомобилна индустрия, където промените в емисионните регулации имат еднократен ефект върху производството. Но дори без да се взима този фактор предвид, растежът би се ускорил минимално. Нещо повече, показателите за бизнес доверието сигнализират, че инерцията на растежа се е забавила в еврозоната. В този контекст базисната инфлация на потребителските цени, която все още е доста под целта, по-скоро сочи към икономика, която не успява да генерира стабилен дългосрочен темп на растеж, отколкото за голямо пространство за разширяване. А тук дори не се взимат предвид потенциалните рискове за износа от твърд  Brexit  или бързо засилване на американския протекционизъм. Въпреки разпалената реторика и несъмнено драстичните мита, които Доналд Тръмп наложи срещу Китай, администрацията на САЩ засега е атакувала само износа на стомана и алуминий от ЕС. Ако икономиката на еврозоната наистина отслабне, ще бъде още по-жалко, че реформата в зоната с единна валута е била толкова накъсана. Сделката между Еманюел Макрон и Ангела Меркел по бюджета на еврозоната бе далеч от амбициозния антицикличен инструмент, който френският президент искаше. В същото време Европейската комисия стартира процедурата за прекомерен дефицит срещу Италия, след като така и не успяха да се договорят за бюджета на страната. В този контекст каквото и да направи ЕЦБ с програмата за количествено облекчаване, от изключително значение е да запази възможностите си, разработени след глобалната финансова криза и особено след сътресенията с държавния дълг в еврозоната. Сред тези инструменти е програмата за „окончателни парични трансакции“, която позволява на ЕЦБ да купува държавни облигации от страни членки на еврозоната, изпаднали в икономически трудности. Останалата част от управителния съвет на ЕЦБ трябва да пренебрегне призивите на централни банкери като Йенс Вайдман – председател на германската Бундесбанк, който предложи ЕЦБ да се върне към инструментариума си отпреди кризата. Германската централна банка постоянно греши през последното десетилетие и продължава да греши и днес. Всъщност вместо да извади от експлоатация оръжията си, ЕЦБ трябва ясно да покаже, че ги поддържа постоянно. За момента не е ясно дали лекото забавяне на растежа ще бъде трайно. Но ЕЦБ трябва да сигнализира, че запазва способността си да реагира бързо и решително, ако това се случи. Последното десетилетие показа, че очакванията за активност в паричната политика може да имат мощен ефект сами по себе си. Централните банкери трябва да готови да повторят героичните си подвизи от преди години, ако ситуацията наистина се влоши.", "date": "2018.12.03", "title": "Възстановяването на еврозоната, което остава под въпрос"}
{"url": "http://www.classa.bg/%D1%81%D0%B2%D1%8F%D1%82/item/390093-%D0%BF%D1%80%D0%B5%D1%85%D0%BE%D0%B4%D0%BD%D0%B8%D1%8F%D1%82-%D0%BF%D0%B5%D1%80%D0%B8%D0%BE%D0%B4-%D1%81%D0%BB%D0%B5%D0%B4-brexit-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B8-%D1%81%D0%BB%D0%B5%D0%B4-2020-%D0%B3", "text": "Насрочената дата за раздялата между Великобритания и Европейския съюз (ЕС) през март следващата година няма да донесе съществени промени за Кралството. Преходният период след Brexit ще продължи до края на 2020 г., възможно е той да бъде и удължен. Именно по време на него Великобритания трябва да намери решението на важните въпроси след оттеглянето си от блока. Това каза Юлиян Войнов, икономист, в предаването  „Клуб Investor“  по      При всички случаи икономическото развитие на Великобритания след Brexit няма да бъде такова, каквото щеше да е, ако Кралството беше останало част от ЕС, посочи Войнов. Той коментира множеството изчисления на различни източници, които вече показаха, че предстоят спадове за британската икономика, още повече, че и правителството там също потвърди очакванията. „700 паунда е най-оптимистичната годишна загуба след Brexit на всеки британски гражданин, възможно е тази сума да бъде увеличена и до 2 хил. паунда. Минималното понижение на БВП на Кралството ще възлиза на 1,9% спрямо настоящата ситуация, като част от анализаторите посочват възможен спад дори от 5,5%“. Правата на гражданите във Великобритания и ЕС, вноската на Кралството по отношение на бюджета на Общността и избягването на граница между Северна Ирландия и Република Ирландия Войнов определи като стълбовете на настоящото споразумение между британския премиер Тереза Мей и Брюксел. В тази декларация обаче решението на проблема с границата между двете Ирландии беше отменено, отбеляза той. „Все пак трябва да се има предвид, че преговорите между Кралството и ЕС вече отнеха 2 години. Това прави вероятността да се намери решение на въпроса за двете Ирландии минимална, тъй като, ако имаше вариант, то той вече щеше да е приложен“. Войнов посочи още, че ако до края на преходния период не бъдат изчистени всички въпроси, то той може да бъде удължен с неопределено време. Според икономиста важно за Великобритания е какво ще се случи след това, тъй като по време на транзитния период тя ще продължи да бъде третирана като член на ЕС с единствената разлика, че ще изгуби правото си на глас в Брюксел. „Кралството трябва да изпълни поетите вече ангажименти към Брюксел и бюджета на ЕС. Изчисленията са, че сумата, която трябва да внесе до 2020 г., е в порядъка на между 39 и 40 млрд. паунда. След това обаче, ако вече не е напуснала ЕС, тя ще трябва да продължи да внася определена сума към блока, но пък няма да може да се възползва от отстъпките, които получава до момента“.", "date": "2018.12.03", "title": "Преходният период след Brexit може да продължи и след 2020 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390094-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%B8%D0%BB%D0%B8-%E2%80%9D%D0%B1%D0%BE%D0%B9%D0%BA%D0%BE%D0%B2%D0%B0-%D0%B1%D0%B0%D1%80%D0%B0%E2%80%9D-%D0%B5-%E2%80%9E%D1%8E%D0%B6%D0%B5%D0%BD-%D0%BF%D0%BE%D1%82%D0%BE%D0%BA%E2%80%9C,-%D0%BD%D0%BE-%D1%81-1-%D1%82%D1%80%D1%8A%D0%B1%D0%B0,-%D0%B0-%D0%BD%D0%B5-4", "text": "Проектът за газопровод „Български поток“, който лансира премиерът Бойко Борисов, е като „Южен поток“, само че с една тръба, а не четири. Около това мнение се обединиха енергийните експерти Христо Казанджиев и Еленко Божков. „Затова коментирахме, че този поток е по-добре да се кръсти „Бойкова бара“, вместо „Български поток“. Защото както е тръгнало, може да се свали до 2-3 млрд. куб. м., само че през Русе. Т.е. идеята е свършеното по „Южен поток“ да се интегрира“ с „Борисов поток“ в общ пакет и всичко това, което е похарчено – правомерно или неправомерно да бъде заметено под килима“, каза още Христо Казанджиев от Българския енергиен и минен форум (БЕМФ) пред БНР.     „Когато говорим за бара и я сравняваме с „Южен поток“, тя е бара и във финансово отношение, защото „Южен поток“ трябваше да донесе приходи от $400 млн. от транзит годишно, а сега очакваме 240-280 млн., че дори 200 млн.“, допълни Еленко Божков – бивш член на енергийния регулатор КЕВР.     „Преименуването на проекта „Южен поток“-България на „Български поток“ бе лансирано от БЕМФ с идеята трасето да мине не по това трасе, което сега се лансира – от Провадия към Зайчар, Сърбия, а по южното трасе, съединяващо територии, населени с България – Южна България, Западните покрайнини, Македония, и областта Македония в Гърция, въпреки че там няма афиширано българско мнозинство“, каза Казанджиев.     Според него тази идея изглежда е чута от премиера Бойко Борисов, но смисълът който се влага съвсем различен. „Защото потокът, който той лансира не е „български“, защото отговаря на геополитическите цели на Сърбия и Русия, но не и на България“. „Много хора забравиха, че Трансбанкалският газопровод бе за доставки на природен газ за Гърция, Турция, Македония и Сърбия. Южният транзитен пръстен на българската система бе изграден за Сърбия с капацитет 1,5 млрд. куб. м, който така или иначе не се реализира, защото Сърбия отказа такъв газопровод. Според мен причина за отказът е, че такава инфраструктура създава много силна връзка с българското население в Западните покрайнини, или Източна Сърбия, давайки им възможност за прогрес, развитие и икономически напредък“, посочи Казанджиев. Еленко Божков, посочи от своя страна, че идеята за използване на инфраструктурата в Южна България бе лансирана още през 2015 г. от експерт на „Булгартрансгаз“ – Димитър Щерев. Според Божков изборът на трасе през Провадия вероятно цели икономически изгоди, но Казанджиев смята, че това е така, защото то вече е разработено, техническият проект е готов, има хидравлични разчети, закупена е земя. В момента се афишира бюджет от 2,8 млрд. лв. без ДДС за „Български поток“, който, както и да го гледаш, излиза златен за България, каза Казанджиев. „Даже трябва да се чака най-малко 15 години, за да се изплати“ посочи Божков. Според експертите не е ясно как се изчисляват ползите за България, след като в момента нямаме данни какви ще бъдат транзитните такси. Тепърва ще се продава капацитет и тогава ще се види какви ще са реалните такси. Повтаря се сценарият с „Южен поток“-България. Това е несериозен и хазартен подход от управляващите, посочи Казанджиев.", "date": "2018.12.03", "title": "„Български поток“ или ”Бойкова бара” е „Южен поток“, но с 1 тръба, а не 4"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390095-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D1%81%D0%BE%D1%84%D0%BE%D0%BD%D0%B8%D1%8F", "text": "  Св. пророк Софоний, живял в VІІ век преди Христа, бил съвременник на   и пророчествувал в дните на цар Йосия. Като предсказал бедствията, които трябвало да постигнат Юдея и околните страни, той предвещал на юдейския народ и светлите новозаветни времена, когато Господ щял да посети Своя народ и си избере люде кротки и смирени, които ще се уповават на името Господне, няма да вършат неправди и няма да говорят лъжа.     се провиква той.  ( )", "date": "2018.12.03", "title": "Св. пророк Софония"}
{"url": "http://www.classa.bg/%D1%81%D0%B2%D1%8F%D1%82/item/390087-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2-%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%BA%D1%80%D0%B8%D0%B7%D0%B0", "text": "      Новото изследване показа шокиращия мащаб на бездомността в Обединеното Кралство. Голяма част от тях, 170 хиляди човека, са жители на столицата пише Evening Standard. Статистиката е била събрана от благотворителната организация Charity. Според наличните данни, само в лондонския окръг Нюхем има 14 611 бездомни. Според нея, кризата е толкова сериозна, че над 70 човека са принудени всяка нощ да спят по улиците. Тели Африк живее с жена си и двете си малолетни деца в едно от общежитията в столичния район Уолт Форест. Той казва, че неговото семейство е вече бездомно, защото повече не е могло да си позволи наем за жилище в частния сектор, независимо от наличието на работа. Африк е сменил вече шест общежития. «Имах нова работа — мениджър в супермаркет. Но ме уволниха, защото постоянно се срещах с различни жилищни групи. Това стана пряк резултат от това, че ние нямаме постоянно жилище», счита Африк.  ", "date": "2018.12.03", "title": "Великобритания в шокираща криза"}
{"url": "http://www.classa.bg/%D1%81%D0%B2%D1%8F%D1%82/item/390088-%D0%BF%D0%BE%D0%B3%D1%80%D0%BE%D0%BC-%D0%BD%D0%B0%D0%B4-%D1%82%D1%80%D0%B8%D1%83%D0%BC%D1%84%D0%B0%D0%BB%D0%BD%D0%B0%D1%82%D0%B0-%D0%B0%D1%80%D0%BA%D0%B0", "text": "Разбитата е дори статуята на Мариана, символа на Френската република     Един от емблематичните символи на френската столица - Триумфалната арка, остава временно затворен за туристи поради щетите, причинени по време на безредиците в събота. Това бе съобщено в Twitter от председателя на Центъра за национални паметници Филип Белавал. Белавал публикува снимки от вътрешността на Арката, които показват пораженията, нанесени на монумента след съботното нашествие на група вандали.     На кадрите се вижда разбитата статуя на Мариана, символа на Френската република. Отливката е от скулптурата на Франсоа Рюд \"Изпращането на доброволците\" от 1899 г.     Вандалите са разбили мултимедийния екран и са унищожили макета, разказващ историята на изграждането на монумента. По стените на арката те са оставили множество надписи с боя.     Отвън Триумфалната арка е надраскана с графити, с различни антикапиталистически лозунги или социални искания. Протестиращите са струпали метални ограждения около паметника на Незнайния воин, символично място под Триумфалната арка.     Тази сутрин френският президент Еманюел Макрон посети Триумфалната арка, веднага след като днес се завърна в Париж от срещата на Г-20 в Буенос Айрес, за да види с очите си щетите, нанесени от участници във вчерашните безредици, предаде Ройтерс. Той се закани, че вандалите ще си платят за нанесените щети.     След съботния протест останаха множество опожарени коли и опустошени магазини в центъра на Париж. Сградата на префектурата в департамента Горна Лоара в Южна Франция беше опожарена , след като участници в протеста на \"жълтите жилетки\" хвърлиха по нея бутилки със запалителна течност, съобщи радио \"Франс енфо\", цитирано от ТАСС.     Френската полиция е успяла да  идентифицира около 3000 вандали , участвали в погромите и стълкновенията със силите на реда вчера, съобщи по телевизия Бе Еф Ем министърът на вътрешните работи Кристоф Кастанер. Той уточни, че сред идентифицираните има крайнодесни и крайнолеви, но също голям брой хора, дошли в Париж само и само да вършат погроми. Шофьор e загинал заради барикада , издигната от протестиращите край френския град Арл, съобщава АФП. Инцидентът е станал тази нощ, съобщиха от местната прокуратура. Опитът на демонстрантите, недоволстващи от поскъпването на горивата да преградят пътя, довел до верижна катастрофа. Властите съобщиха, че микробус не успял да спре навреме, завъртял се и в него се ударила лека кола, чийто шофьор загинал на място. Протестите причиниха близо 10-километрово задръстване в района на Арл.", "date": "2018.12.03", "title": "Погром над Триумфалната арка"}
{"url": "http://www.classa.bg/%D1%81%D0%B2%D1%8F%D1%82/item/390089-%D0%BF%D1%83%D1%82%D0%B8%D0%BD-%D0%BF%D0%BE%D0%BA%D0%B0%D0%B7%D0%B0-%D0%BA%D0%B0%D0%BA%D0%B2%D0%BE-%D0%B5-%D1%81%D1%82%D0%B0%D0%BD%D0%B0%D0%BB%D0%BE-%D0%B2-%D0%BA%D0%B5%D1%80%D1%87%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%BE%D1%82%D0%BE%D0%BA", "text": "Разговорът между лидерите на трите страни се е състоял в Буенос Айрес, където се проведе форумът Г-20 Германия и Франция са чули лично от руския президент Владимир Путин какво е станало в Керченския проток, каза външният министър на страната Сергей Лавров, цитиран от ТАСС и БТВ.     Разговорът между лидерите на трите страни се е състоял в Буенос Айрес, където се проведе форумът Г-20. „Смятам, че няма как да не са изслушали позицията на Русия”, посочи Лавров. По думите му Путин „лично, с прости думи” е посочил на френския президент Еманюел Макрон и германския канцлер Ангела Меркел как била замислена провокацията от страна на Киев и по какъв начин е трябвало да бъде изпълнена, пише руската информационна агенция. По думите на Лавров руските митничари се опитали да предотвратят нежелани инциденти.     Външният министър съобщи още, че на борда на украинските артилерийски катери е бил открит текст на точните указания, дадени на матросите. Било им наредено да влязат незабелязано в неутрални води и без каквито и да било уведомления да минат под Кримския мост чрез Керченския проток в Азовско море. Макрон и Меркел от своя страна призовали руския президент да освободи арестуваните украински матроси, предаде „Ройтерс”. Владимир Путин отправи послание на Украйна в края на Г-20, като заяви, че Киев не желае мирно решаване на конфликта с Русия. А междувременно Украйна отмени местните избори в 10 области на страната заради въведеното военно положение.   \r\n  ", "date": "2018.12.03", "title": "Путин показа  какво е станало в Керченския проток"}
{"url": "http://www.classa.bg/%D1%81%D0%B2%D1%8F%D1%82/item/390090-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%8F%D1%82-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Плановете за изграждане на газопровод през Гърция, Кипър и Италия добиват все по-конкретни очертания. Русия се сдобива с нов конкурент, но проектът EastMed е донякъде и изгоден за нея           Израел става износител на газ, един от големите доставчици на синьо гориво за Европа и конкурент на руския \"Газпром\"? - До преди десетина години едва ли някой би взел насериозно подобни приказки. Но това се промени коренно след откриването през 2010 г. близо до израелския бряг на огромното находище \"Левиатан\" и след като през 2013 започна промишленият добив на съседното находище \"Тамар\". Междувременно идеята вече се превърна в конкретен проект, носещ работното име EastMed (Източносредиземноморски газопровод). Даже вече са готови техническо-икономическите разчети, в чието финансиране се включи също и ЕС. Плановете са до края на февруари 2019 година да бъде подписан и договорът за изграждането на тръбопровода - от Израел, Кипър, Гърция и Италия. Израелският министър на енергетиката Ювал Стайниц потвърди, че съоръжението трябва да бъде пуснато в експлоатация в края на 2025 година. По думите му, постигнато е принципно решение за изграждането на нов голям газопровод за снабдяването на ЕС - нито повече, нито по-малко от това. Предстои договореностите да бъдат облечени и в юридическа форма, да бъде намерено финансиране и да бъдат положени тръбите. От тази гледна точка посоченият срок изглежда твърде амбициозен. Освен това засега няма никаква яснота относно капацитета на новата транспортна магистрала - засега се говори за мощност между 10 и 20 милиарда кубически метра годишно. Ето защо към момента можем да правим само най-общи изводи за това как проектът за нов газопровод ще се отрази на целия отрасъл, как той ще промени европейския газов пазар и какво ще означава той, ако бъде реализиран, за главния доставчик на същия този пазар в момента - руския полудържавен концерн \"Газпром\". Три очевидни извода Първият и най-важен извод гласи: независимо дали накрая EastMed ще бъде реализиран във вида, в който е планиран, или не, още един голям играч влиза в бранша - Израел. Трудно е да си представим, че тази технологично напреднала страна ще пропусне възможността да стане и износител на енергия. Още повече, че от това Израел би имал не само финансови ползи, но и геополитически - имайки предвид в какъв неспокоен регион на света се намира страната. На следващо място трябва да отбележим, че Израел очевидно прави заявка за доставяне на тръбопроводен газ, а не на втечнен LNG. Третият извод, който се налага, е че не по-малко очевиден е и целевият пазар на бъдещите доставки на газ - страните от ЕС. Затова и EastMed се подкрепя политически и финансово от самия ЕС, както и от най-важния съюзник на Израел - САЩ, включително защото американски компании участват в добива на израелски газ.     Много показателен в този смисъл е избраният път на тръбата - от израелския шелф тя ще стига до Кипър, ще преминава през гръцкия остров Крит и през територията на Гърция, за да достигне накрая до Италия. Преди се обсъждаше и друг маршрут: от Кипър тръбата да влезе в Турция, а оттам да продължи към Гърция. Това би бил и по-евтиният вариант, тъй като тръбите по суша струват значително по-малко, отколкото по дъното на морето, особено на голяма морска дълбочина, какъвто е участъкът от Средиземно море между Кипър и Крит. Но, за разлика от Русия, която от \"Южен поток\" направи \"Турски поток\", Израел не желае да превръща мюсюлманска Турция в транзитна страна за доставките си за ЕС. Така Гърция, а не Турция, ще изпълнява ролята на газов хъб в Югоизточна Европа.  Много изгоден за ЕС, но донякъде и за Русия Постигнатата договореност за EastMed е отлична новина не само за Гърция, която отчаяно се нуждае от нови инвестиции и работни места, но и за европейските кредитори на Атина, които имат интерес страната, която те дълго време спасяваха от банкрут, да се стабилизира икономически и финансово. Като цяло проектът е изключително добър за ЕС, защото е в съзвучие с желанието на Брюксел за диверсифициране на източниците и пътищата на енергийните доставки за ЕС. Той ще повиши енергийната безопасност на общността и конкуренцията, което пък ще спомогне за задържането на цените или дори за тяхното понижаване. Затова пък EastMed ще конкурира \"Газпром\", и в частност неговия тръбопровод \"Северен поток-2\". В крайна сметка основната част от количествата пренасяно гориво, ако газопроводът бъде построен, ще бъде предназначена не за Германия, а за Италия, която е вторият най-голям в ЕС вносител на на руски газ след Федералната република. Така че битката за пазарни дялове, особено в Южна Европа, ще се ожесточава. И все пак нека не преувеличаваме значението на бъдещия газопровод. Дори EastMed да има капацитет от 20 млрд. кубически метра годишно, \"Газпром\" сега изнася за чужбина 200 милиарда кубически метра гориво и планира да увеличи тази количества. В известен смисъл появата на нов доставчик за страните от ЕС дори е добра новина за Москва, тъй като ѝ дава още един аргумент (включително срещу Доналд Тръмп) по темата за зависимостта на ЕС от руските енергийни доставки.  ", "date": "2018.12.03", "title": "Израелският конкурент на \"Турски поток\""}
{"url": "http://www.classa.bg/%D1%81%D0%B2%D1%8F%D1%82/item/390086-%D0%B3%D0%B5%D0%BE%D1%80%D0%B3%D0%B8%D0%B9-%D0%B6%D1%83%D0%BA%D0%BE%D0%B2-%E2%80%93-%E2%80%9E%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D0%BC%D0%B0%D1%80%D1%88%D0%B0%D0%BB%E2%80%9C", "text": "122 години от рождението на един от главните творци на Победата   Животът на маршал Георгий Жуков е белязан от възходи и падения. От него се страхували Сталин и Хрушчов, ненавиждал го Брежнев. Притежавайки огромна власт, те го унижавали, назначавали го на второстепенни длъжности или го оставяли без работа, но въпреки всичко, не можаха да го лишат от бойната слава и световната му известност.     Другите пълководци също имат дял в Победата, но само Георгий Жуков заслужи званието „Народен Маршал“. Бъдещият маршал е роден на 1 декември 1896 г. в селско семейство. След като заминал за Москва, Жуков известно време работил в работилницата на чичо си. През 1915 г. го призовали в армията и той попаднал в кавалерията като редник; там дослужил до чина унтерофицер. Жуков воювал храбро на фронта и бил награден с два Георгиевски кръста. През лятото на 1916 г. го ранили и загубил слуха си.     През 1918 г. Жуков постъпил в Червената армия; в Гражданската война командвал взвод и ескадрон. Първия си медал „Червено знаме“ той получил заради участието си в потушаването на Тамбовското селско въстание.     През 1925 г. Жуков завършил Курсовете за усъвършенстване на командния състав в кавалерията; през 1939 г. – Курсовете за висш военен състав. Неговата четвърта Кавказка дивизия за дисциплината и бойната си подготовка през 1935 г. била наградена с орден „Ленин“. Орден „Ленин“ получил и Жуков. От лятото на 1938 г. той е заместник-командващ войските в Белоруския военен окръг. През юни 1939 г. Жуков оглавил Първа армейска група, която в този момент много трудно сдържала японската шеста армия, нахлула в района на река Халхин-Гор, Монголия, която била съюзник на Съветския съюз. Японската армия благодарение на Жуков била блокирана и унищожена. Халхин-Гол се превърнала в една от главните причини японското правителство да се откаже от нападение срещу Съветския съюз. За победата си в монголските степи Жуков получил своята първа звезда на Герой на Съветския съюз и воинското звание армейски генерал. През лятото на 1940 г. Жуков бил назначен за командващ Киевския специален военен окръг, който бил най-мощният в РККА. Същата година той участвал във военния поход, който целял присъединяването на Бесарабия и Северна Буковина към Съветския съюз. През януари 1941 г. Жуков станал началник на Генщаба и едновременно с това заместник народен комисар по отбраната. В годините на войната той бил вторият след Сталин човек в съветската военна йерархия. Бил несменяем член на Главното командване, а от август 1942 г. – единственият заместник на Върховния Главнокомандващ и първи заместник народен комисар по отбраната. Неведнъж Жуков посещавал войските като представител на Главното командване, командвал различни фронтове, и то много често – в критични ситуации; той бил организатор на много стратегически операции. Веднага след като Германия напада Съветския съюз, Сталин изпратил Жуков на Югозападния фронт, където той организирал мощен контраудар срещу настъпващите танкови колони на вермахта. През август 1941 г. заради настояването на Жуков да изведе войските от Киев, Сталин го свалил от поста началник на Генщаба и го назначил за началник на Резервния фронт. От този момент Жуков се оказва в своята стихия – в ролята на командващ и координатор на действията на крупни воински групировки. Най-важните етапи в пълководческата му биография са Елня, край Смоленск, отбраната на Ленинград и Москва, контранастъплението край Москва, Сталинградската и Курската битка, битката за Днепър, Корсун-Шевченковската, Белоруската, Висло-Одерската и Берлинската операция. Край Елня през август 1941 г. Жуков провел първата успешна настъпателна операция на РККА против вермахта, при която се родила съветската гвардия. В Ленинград той пристигнал по заповед на Сталин през септември 1941 г. и в критичната обстановка успял да стабилизира фронта и да не допусне да бъде завзет блокираният град. През октомври Жуков бил извикан в Москва, тъй като възникнала пряка заплаха за столицата. В кризисната ситуация той оглавил Западния фронт, който има решаваща роля за спасяването на Москва. По инициатива на Жуков бил разработен планът за контранастъплението край столицата. Някои изследователи се опитват да критикуват Жуков, като твърдят, че той не воювал с умение, а с брой, побеждавайки с помощта на примитивни челни атаки, които водели до огромни загуби. Самият Жуков бил противник на този метод за водене на война. Той заповядвал да се създават силни ударни групи с танкове, конница, автоматчици и смело да заобикалят укрепените пунктове на противника, лишавайки го от възможността да маневрира. По времето на Сталинградската битка Жуков и А.М. Василевски предложили отказ от частните малко ефективни контраудари, а да се разработи оригинална настъпателна операция за блокиране и разгром на цялата сталинградска групировка на противника. И този замисъл бил блестящо реализиран. Новаторски бил и планът на Жуков и Василевски за битката при Курската дъга през лятото на 1943 г., която започнала първо с отбранителна операция, която обезкървила противника, а след това преминала към мощно контранастъпление. За пълководческия почерк на Жуков са характерни огромна воля и мъжество, твърдост и настойчивост в отстояването на собствените решения и прокарването им до изпълнителите. По отношение на подчинените той невинаги проявял сдържаност, можел да бъде груб и жесток, но като пълководец най-напред се интересувал от делото. В неговите операции безвъзвратните загуби били по-малко в сравнение с други пълководци. Жуков имал и неуспехи. Незавършена останала Ржевско-Вяземската операция – януари-април 1942 г.; тя не успяла да деблокира обкръжената 33-та армия на Западни фронт. Неуспешни се оказали две въздушно-десантни операции, проведени в полосата на Западния фронт през 1942 г. и на първи Украински фронт през 1943 г. Големи загуби понесли войските на Западния и Калининския фронт през ноември-декември 1942 г. в операцията „Марс“ – неуспешния опит да бъде обкръжена девета германска армия на Ржевския фронт. Жуков имал и други грешки и неуспехи, но не те, а победите, техният мащаб и значение определиха мястото и славата на пълководеца в историята на Великата Отечествена война. В началото на 1943 г. след като при пряката координация на Жуков била пробита блокадата на Ленинград, му било присвоено званието Маршал на Съветския съюз. През 1944 г. той получил втората, а през 1945 г. – третата звезда на Герой на Съветския съюз. В годините на войната той получил и висшия пълководчески орден „Победа“. Исторически справедливо и дълбоко символично е, че войската под неговото командване – става дума за Първи Белоруски фронт, в края на войната настъпва в главното – берлинско, направление. На Жуков възложили приемането на безусловната капитулация на Германия в нощта на 8 срещу 9 май 1945 г. На 24 юни 1945 г. маршал Жуков приел на Червения площад в Москва историческия Парад на Победата. След края на войната съдбата на маршала е нелека. При Сталин той командвал Одеския и Уралския военен окръг. При Хрушчов е министър на отбраната – 1955-1957 г. Връчили му още една „Златна звезда“. Хрушчов го уволнил. Жуков с много трудности издал мемоарите си – прочутите „Спомени и размисли“. Маршал Жуков умира на 18 юни 1974 г.  ", "date": "2018.12.03", "title": "Георгий Жуков – „Народният маршал“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390081-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D1%84%D0%BE%D1%80%D0%BC%D0%B8", "text": "Сестрата на Николета Лозанова - Велина също се похвали с горещи плажни снимки в разгара на зимата. След като по-рано днес рожденичката от петък Николета се похвали с фотоси без горнище на банския, и сестра й не остана по-назад. По-голямата от сестрите Лозанови се показа с черен бански и събра куп похвали за визията си в социалните мрежи.", "date": "2018.12.03", "title": "Сестрата на Николета показа форми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390082-%D1%82%D1%8F-%D0%BE%D1%82%D0%BD%D0%BE%D0%B2%D0%BE-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Американската актриса и модел Линдзи Пелас зарадва феновете си с добри новини. Блондинката, която радваше феновете с формите си между рундовете на бойни събития, доскоро се оплакваше от сериозни болки в гърба заради огромния си бюст (общо тегло около 10 кг), а според някои намаляването на гърдите й единствено би могло да я облекчи. Пелас обаче не се даде и отново позира усмихната и изпъчени гърди. \"Причиниха ми толкова много болка, но отново съм в добра форма и мога да се усмихвам. Всичко това благодарение на редовните упражнения във фитнеса и витамините\", обясни блондинката.", "date": "2018.12.03", "title": "Тя отново ги показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390083-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D1%81%D0%B5-%D0%BF%D1%83%D1%81%D0%BD%D0%B0-%D1%82%D0%BE%D0%BF%D0%BB%D0%B5%D1%81", "text": "Любимата на вратаря на Левски Николай Михайлов - Николета Лозанова отново зарадва почитателите си.    Както БЛИЦ писа, Михайлов поздрави своята половинка в социалните мрежи. Бившият национал написа послание на красавицата и публикува снимка на двамата.   Сега Ни Ло отново провокира мрежата с голотата си, като се пусна топлес от остров Занзибар. \"Стига толкова работа за днес\", написа под кадъра тя.      ", "date": "2018.12.03", "title": "Любимата на  Михайлов се пусна топлес..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390084-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви, изпълнен с любов и взаиморазбирателство ден. Така че, настроението ви, ще бъде отлично, което ще ви дава сили за по-нататъшни действия. С парите, може да имате някой пречки, но към края на деня, нещата ще се подобрят. Трябва да сте по-внимателни в ежедневието и на пътя. Ако ви изпратят в командировка, не забравяйте важните документи. ТЕЛЕЦ ( 21 април - 21 май )  Трябва повече да вярвате в себе си, а не в късмета. Зимата, ще донесе много перспективи, но само за тези, които работят усилено. В личния живот, всичко ще бъде перфектно. Ухажорите, ще ви преследват и това ще ви доставя удоволствие. Основното нещо е да не усложнявате всичко, което между другото, се развива лесно и хармонично. БЛИЗНАЦИ ( 22 май - 21 Юни ) Не се препоръчва, да си създавате проблеми напразно. Така или иначе, всички около вас ви слушат, какво още може да искате? Контрол върху емоциите, няма да бъде излишен, пазете нервите си. И не само вашите собствени, но и на околните хора. Критичен момент чака семейните, ако решат без съгласието на съпруга, да направят ремонт или пренареждане у дома.   РАК ( 22 юни - 23 юли ) Ще се покажете пред света, не само като романтици, но и като изявени авантюристи. Ще забравите за всички важни дела, финансови въпроси и близки роднини, на които сте се канели да помагате. Обърнете внимание, че сега е твърде рано за забавления и отдих. Вечерта ви чака изненада, от приятел в чужбина. ЛЪВ ( 24 юли - 23 август ) Трябва да усмирите желанията си и да си поставите приоритети. Ако нещо не ви дава мира, тогава намерете причините и всичко ще бъде наред. На работното място, ще се приветства напредъкът и новите идеи. За да постигнете успех и високи доходи, не трябва да следвате старите пътища. Домашните дела вечерта, може да ви отнемат цялото време, което сте смятали да прекарате с любимия. ДЕВА ( 24-ти август - 23 септември ) Може толкова страстно да се влюбите, че да забравите за всичко около вас. Ще покажете своите изключителни таланти не само в личния живот, но и на работното място. Позволете си да сте креативни, днес това ще ви донесе успех. Един добър ден за общуване с приятели, развлечения и бизнес сътрудничество. Пред вас, ще се отворят нови перспективи. ВЕЗНИ( 24 септември - 23 октомври) Днес, ще имате свобода на избора във всичко, с което се заемете. Не мислете, за хората негативно. Намерете добрите качества в тях, такива подобни на вашите. Ефектната ви външност, ще произведе голямо впечатление на работа и сред новите ви познати. Ако поставите високи цели пред себе си, първо помислете, как ще ги реализирате.   СКОРПИОН ( 24 октомври - 22 Ноември ) Предстои ви, да преминете през не лек път, ако се захванете с нов проект. Безразсъдно, може да забравите за всичко, което не сте довършили. Това може да доведе до катаклизми, уви и психологически също. Финансовите проблеми ще решите, след като изчистите всичките си дългове. Разплащайте се с всички навреме.   СТРЕЛЕЦ ( 23 Ноември - 21 Декември ) Днес е препоръчително, да планирате деня си до секунда и да си изготвите ясен работен план. Това е чудесно време, за подписване на договори, сключване на застраховки срещу финансови загуби. Денят, може да ви донесе, много приятни моменти. Един от тях, да е среща с \"втората ви половинка\". Семейните, трябва да обърнат внимание на проблемите във взаимоотношенията. КОЗИРОГ (22 Декември - 20 януари ) Денят ще е благоприятен, за откъсване от ниското ниво в професионалната сфера. Дори ако не възнамерявате да правите кариера, не се отказвайте от позициите си. Ако не се чувствате добре, не трябва да се подлагате на самолечение, още повече, да натоварвате тялото си физически. Работете за увеличаване на имунитета, за да не се налага да излизате в болнични.  ВОДОЛЕЙ ( 21 януари -  19  февруари ) Очаква ви, море от радост и щастие, особено ако сте изпълнени с оптимизъм. На вашата практичност днес, ще завиждат много хора, но не критикувайте другите за грешките. Креативните от вас, ще имат успех в големи проекти. Пътуването, преговорите и подписването на документи, също ще се развиват благоприятно.   РИБИ ( 20 февруари - 20 март ) Конкурентите и завистниците, няма да ви плашат, защото знаете как да играете по техните правила. Толкова прекрасно, ще се справяте със задачите, че дори шефовете ще ви слушат. Възможна е изкусителна оферта за работа, но внимателно я обмислете. От пътуване надалеч, може да се откажете, само в случай на заболяване.", "date": "2018.12.03", "title": "Дневен хороскоп 3 декември"}
{"url": "http://www.classa.bg/%D1%81%D0%B2%D1%8F%D1%82/item/390085-%D0%BA%D0%B0%D1%80%D1%82%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%BE%D1%81%D0%BB%D0%B5%D0%B4%D1%8F%D0%B2%D0%B0-%D0%B2%D1%81%D0%B8%D1%87%D0%BA%D0%BE", "text": "Криптовалутите преживяха тежка година. Биткойнът се срина с повече от 75% от пиковите си нива, конкурентите му не се справят много по-добре. Но дори ако крипто-балонът се спука, технологията зад тези валути - блокчейнът - продължава да вълнува много от специалистите извън финансите. Блокчейн предлага начин за регистриране и проверка на транзакции без централен регулатор, независимо дали става дума за банки или държавни институции.     В някои градове например защитниците на тази технология са предложили серия от иновации на база \"блокчейн урбанизъм\". Някои от тях са абсурдно амбициозни: крипто-предприемачи смятат да мигрират в изоставени зони, където слабите регулации и ниските данъци им позволяват да създават нови държави и градове по образ и подобие на блокчейна. Други са по-скромни и прилагат блокчейн в опит да поправят дефицитите на големите градове - планирането, зонирането, ефективност на сградите и т.н. Блокчейнът стои и зад нов тип картография. Той се използва за верификация на пространствени данни - потвърждение, че дадени обекти се намират на точното място в точното време. Каква би била ползата от това? Ами например можете да знаете точно кога дронът за доставки на Amazon ще остави колет пред вратата ви. В този момент таксата за покупката ще ви бъде изпратена. Няма вече некоректни доставчици, няма оспорвани такси за пратки, изгубени при доставка. Ако банката или общината иска от вас да потвърдите постоянния си адрес, ще можете да го направите виртуално, като присъствате физически на съответното място през определен период на верификация. Ако застрахователят ви иска допълнителна документация с потвърждение за време и място при инцидент, ще можете да му изпратите снимка на ударения си автомобил с всички нужни данни. Докато минавате край кварталното кафене, собственикът би могъл да ви изпрати биткойн-ваучери до телефона, които можете да употребите в определен кратък срок - това ще ви мотивира да се отбиете и да се възползвате от отстъпката. Тези примери определено звучат привлекателно. Физическият свят обаче може и да не е толкова лесен за картографиране. Парите бяха първата цел на блокчейна, но на теория всякакъв вид договори, които в момента изискват посредник, биха могли да бъдат реализирани чрез тази технология - без нужда от адвокати, нотариуси, букмейкъри или арбитри. Блокчейн \"умен договор\" се самоизпълнява автоматично, когато договорените условия са изпълнени. Протоколът за доказателство за локация (Proof-of-Location - PoL) използва този подход за пространствена верификация. Естествено, вече имаме географски инструменти като Google Maps, Foursquare, OpenStreetMap и финансираната от САЩ Глобална система за позициониране (GPS). Крипто-картографите обаче твърдят, че не можем винаги да разчитаме на тях. Данните в тези карти са затворени, техните контури понякога не успяват да отразят бързите промени в реалното пространство. Някои критици оспорват GPS като не особено подходящ за употреба в плътно застроена градска среда и на закрито. Освен това изчерпва батерията на смартфоните и е централизиран (което защитниците на блокчейн считат за голям недостатък). GPS-ът за цивилна употреба е некриптиран, няма функции за доказване на произход или идентификация, системата остава податлива на измами, фалшифициране, заглушаване и кибератаки. Всяка нова платформа идва със собствена хардуерна инфраструктура, протоколи, икономика и объркващи понятия. Компанията Foam си поставя за цел да създаде стимули за операторите да изградят широкомащабни мрежи с ниска мощност, съставени от радио-маяци с достъп до нелицензирания радиоспектър. Когато четири или повече разположени наблизо един от друг маяци (Foam ги нарича \"котви\") образуват \"зона,\" те могат да се синхронизират помежду си, за да определят позицията на обекти. GPS работи на същия общ принцип, но позволява само еднопосочна комуникация. PoL протоколът на Foam позволява на потребителите да изпращат съобщения обратно до системата, които да потвърждават местоположението и да я записват в блокчейн. Foam мрежата е доста трудна за заглушаване и изисква по-малко енергия от GPS. Протоколът е с отворен код, но картографите трябва да купуват токени, за да имат правото да сътрудничат с него. Операторите едновременно влагат и получават валута, докато изпълняват геолокационни услуги. Компанията се надява тази система на стимули да спомогне за разширяването на географското покритие на системата. Срещу такса \"котвите\" могат да предлагат и други локационни услуги като проследяване на пратки, верификация на адреси и прилагане на \"умни договори\". Участниците в платформата могат да влагат своите Foam токени, за да създават списъци с точки на интерес - рода на кафенета с Wi-Fi, най-добрите паркове за разхождане на кучета, градски забележителности, или правителствени сгради. Останалите потребители ще могат да подреждат обектите по приоритет, като гласуват за тях. Върху тази инфраструктура Foam осигуряват интерфейс, който определят като \"кръстоска между борсов терминал и Google Maps.\" Системата би трябвало да улесни множество приложения - проследяване на самоуправляващи се автомобили, мениджмънт на вериги за доставки, или игри като Pokemon Go, базирани на локация. Конкурент на Foam - XYO Network - има за цел да помогне на полицията да проследява регистрирани огнестрелни оръжия, за да гарантира, че те винаги са у хората, които имат разрешение да ги ползват. Поддръжниците на тази технология смятат, че тя може да се превърне в следващата еволюция на картографията, като потребителите му ще могат сами да поддържат географски данни за всичко - от топография до плътно застроени градски улици. Физическите граници на имотите обаче са много по-променливи, отколкото блокчейнът може да поеме. Възникват проблеми при боравене с дигитално представяне на физически активи като парцели земя. Границите между имоти, които в миналото са обозначавани чрез временни разбирателства и преместваеми обекти (огради, потоци, устни договорки) често се оспорват. Територията на имотите често се пресмята погрешно заради натрупали се исторически грешки в измерването й. Как например крипто-картата ще изобрази изоставените пространства или неформалните комуни, на които се приютяват маргинализирани групи или племена? Подобни обекти рядко се поддават на \"обективно\" картографиране и гласуване с токени. Ако крипто-картографите получат това, което искат, тези общности ще бъдат удавени с негативни гласове до пълна забрава.", "date": "2018.12.03", "title": "Картата, която проследява всичко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390080-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87%D0%BA%D0%B0", "text": "Красавицата Пук Мунен е 22-годишна колоездачка от Холандия, която може да изненада не само със своите спортни постижения. Младата жена притежава визия на модел и би могла лесно да се снима за кориците на списания, но е решила да посвети живота си на спорта.      Предлагаме ви да разгледате селекция от най-добрите снимки на Пук Мунен и да се убедите колко са красиви спортните момичета. Пук Мунен редовно участва в състезания и като цяло е постигнала голям успех в колоезденето.      Потребителите в мрежата пишат, че именно такива момичета допринасят за въвличането на други хора в спорта. По-специално, мъжката част от населението. Пук Мунен е част от белгийския професионален отбор Lotto Soudal.      През 2017 г. е обявен за най-красивата спортистка в Холандия.      Красавицата участва в националния шампионат на Холандия WE, колоездачните състезания Ле-Семен и Флеш Валон, обиколката на Фландрия и още много други състезания.      Впрочем, може би думите са достатъчно. Просто разгледайте снимките на тази хубавица.                            ", "date": "2018.12.03", "title": "Сексапилна колоездачка"}
