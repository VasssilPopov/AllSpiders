{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400091-%D0%BB%D1%8A%D0%B3%D0%B0%D0%BB%D0%B8-%D1%81%D0%B0-%D1%81%D0%B5-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D1%81%D0%BC%D1%8F%D1%82%D0%B0%D1%85%D0%B0,-%D1%87%D0%B5-%D1%81-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B5-%D1%81%D0%B2%D1%8A%D1%80%D1%88%D0%B5%D0%BD%D0%BE", "text": "Лъгали са се тези, които смятаха, че с Цветанов е свършено: бившият втори човек в ГЕРБ даде ясна заявка, че няма да слиза от сцената. И мимоходом обясни, че с Борисов вече не са приятели. Какво ли означава това?         Само два месеца, след като конгресът на ГЕРБ се събра за час, за да смени човека, който от 2006 насам изграждаше партията, Цветан Цветанов възкръсна чрез нов проект - неправителствената организация “Евроатлантически център за сигурност”. Обяви го миналата седмица, след което се появи с интервюта в две големи медии. Завръщането на Цветанов Като за първи публични изяви, Цветанов каза и намекна твърде много - че с премиера и лидер на ГЕРБ Бойко Борисов, чийто гръб пазеше близо 13 години, вече не са приятели; че има нужда от защита и утвърждаване на евроатлантическите ценности в една страна, която вече повече от десетилетие е член на НАТО и ЕС; че ГЕРБ преднамерено отстъпва на ДПС завоювани позиции в смесените райони. С учредяването на неправителствената организация Цветанов даде заявка, че няма да се оттегли от политическата сцена. Няма да потъне в забвение. И няма да създаде поредната маргинална партия - грешка, която допуснаха други низвергнати като него. Макар политическата му кариера да бе прекъсната, макар вече да не е в групата на хората, които взимат важните решения, Цветанов ще продължи да участва в правенето на политики. Именно това намерение прозира зад оглавения от него “Евроатлантически център за сигурност”. За проекта си Цветанов има солида външна подкрепа: високопоставени експерти от САЩ, работили като сътрудници на американски президенти, представители на Световния еврейски конгрес, германски политици от Бавария - все хора, с които се е сближил по време на политическата си кариера. А сред първите членове на Центъра са известни личности като журналиста Христо Христов, проф. Румен Кънчев, проф. Евелина Келбечева. Казано накратко: лъгали са се тези, които след   смятаха, че с Цветанов е свършено. С Борисов вече не са приятели .  Какво означава това ? Иронично, но най-потърпевш от неговото отстраняване се окачва човекът, с когото довчера бяха “семейство” (по думите на самия Борисов). Докато двамата бяха тандем, ролята на “лошото ченге” беше отредена на Цветанов. На негова сметка бе записан скандалът с подслушването в първия кабинет на ГЕРБ, а “доброто ченге” Борисов се правеше, че това не го засяга. За “лошото ченге” все се появяваше по някой компромат с апартаменти, за “доброто” - нищо. “Лошото ченге” каза, че трябва да изгоним руски дипломати заради аферата “Скрипал”, “доброто” - че никого няма да гоним. \"Лошото ченге” подкрепяше твърдите санкции срещу Русия заради анексията на Крим, “доброто” се молеше на Бог да паднат. Сега “лошо ченге” вече няма. И никой от обкръжението на Борисов не смее да каже нещо, което добрият вожд няма да одобри. Намекна го и Цветанов - по неговите думи, премиерът бил обграден от хора, които му казват това, което иска да чуе. “Подмазвачи ли?”, попита интервюиращата журналистка. “Вие го казахте”, отвърна Цветанов. Който, впрочем, вече говори по-различно - стегнато и ясно. Познаваме ли този Цветанов ? Тепърва ще се запознаваме с новия Цветанов. Позицията на шеф на НПО му дава по-голяма свобода на изразяване. Така например той обяви в прав текст, че България е редно да говори за “Черно море и за нарушаване на международното право от страна на Русия”. Каза също така, че в Северна Македония все повече свързват София с аферата около Орце Камчев. Говори и за енергийни проекти, свързани с Русия. Във фокуса на вниманието му попаднаха и политическите борби покрай местните избори. Прогнозата на Цветанов: ГЕРБ ще са първа политическа сила, но няма да имат сегашните над 130 кмета, а най-печеливши ще са ДПС - не без помощта на ГЕРБ, които ще направят отстъпление в смесените райони. Защо? Заради решение на Изпълнителната комисия на ГЕРБ “не навсякъде и не на всяка цена ГЕРБ да има представителство\". Това води до отдръпване и демотивиране на достойните мюсюлмани и българо-мохамедани, които припознаха ГЕРБ като единствена алтернатива, обясни Цветанов. Безспорен факт е, че десетки хиляди български мюсюлмани гласуваха за управляващата партия - и така бе нарушен монополът на ДПС над етническия вот. Неслучайно сега припомнят едно изявление на Валери Симеонов, в което той бе коментирал отстраняването на Цветанов със следните думи: „За мен е показателно, че след като лично Цветанов постигна много сериозен пробив в смесените общини и откъсна доста сериозен електорат от ДПС, той беше освободен от работа, което говори за една предполагаема връзка между г-н Борисов и ДПС\". Един епизод от май 20 1 3 година Впрочем, паметен е един парламентарен сблъсък между Цветанов и Пеевски през май 2013, когато се гласуваше кабинета “Орешарски”. Тогава депутатът от ГЕРБ заяви, че когато като вътрешен министър отишъл на среща с главния прокурор, там изненадващо за него се появил и Пеевски. Наред с това Цветанов атакува Пеевски за влиянието му в новия кабинет, в отговор на което депутатът от ДПС изригна и заплаши, че с Цветанов “ще се занимава правораздавателната система”. Това обаче не попречи осем месеца по-късно Цветанов да обяви публично, че “Делян Пеевски управлява прокуратурата чрез огромното си влияние във Висшия съдебен съвет и чрез главния прокурор Сотир Цацаров”. Нещо, което никога няма да чуем от “доброто ченге”. Нито пък от когото и да било другиго във властта. В същото време трябва да кажем, че към момента съдебната система не е сред обявените приоритети на оглавявания от Цветанов „Евроатлантически център за сигурност\". Назрява и този въпрос - сега, когато Цветанов е свален, кой ще отиде през февруари догодина на Националната молитвена закуска във Вашингтон...", "date": "2019.09.24", "title": "Лъгали са се тези, които смятаха, че с Цветанов е свършено"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400092-%D1%81%D0%B2-%D0%BF%D1%8A%D1%80%D0%B2%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B8-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%BD%D0%B0-%D1%82%D0%B5%D0%BA%D0%BB%D0%B0", "text": "  Светите апостоли   и   проповядвали Евангелието в Икония, град в Мала Азия. Живеели в дома на благочестив човек на име Онисифор. Св. апостол Павел говори за него във Второто послание до Тимотей така: . В къщата на Онисифор се събрали всички, които желаели да слушат проповедите на апостолите. Мнозина се обръщали в истинския път. Измежду честите посетители на тоя дом била една 18-годишна девойка на име Текла, красива дъщеря на богати и знатни родители. Тя била сгодена за момък, който се казвал Фамир, също измежду първите в града по знатност, богатство и красота. Думите на светия апостол подействали силно на девойката. Тя приела тайно християнската вяра. Обикнала Бога с цялото си сърце. Отказала се да встъпи в брак. Решила да посвети на Бога целия си живот.     Майка й, която била езичница, се безпокояла силно, като виждала, че дъщеря й общува постоянно с християни. Когато узнала, че и Текла приела християнската вяра, се разсърдила твърде много. Повикала при себе си Фамир и му казала: - Защо не се грижиш за годеницата си? Нима не виждаш, че тя се е увлякла от думите на тия измамници, които лъжат с приказки народа? Нима не виждаш, че тя е забравила съвсем себе си и семейството си? Годеникът се огорчил. Опитал се с нежност да привлече отново годеницата към себе си. Но тя оставала равнодушна и студена. Майката ту се гневяла и се отнасяла жестоко към нея, ту я молела със сълзи да не се отказва от женитбата, която й обещавала и знатност, и богатство, и всички радости на света. Текла оставала непреклонна. Тя жалела, че не може да изпълни волята на майка си. Но за нея вече не било възможно да се върне към езическите суеверия. Тя познала истинската вяра, познала истинския Бог. Невъзможно й било също да се омъжи за езичник, когато сърцето й се стремяло към друг живот, желаело да се отдаде всецяло на Бога. Като видял, че всичко е напразно, Фамир подал жалба до градския началник против апостол Павел. - Тоя чужденец – казал той – измамва чрез вълшебство човеците, като ги отвръща от поклонение на боговете и им проповядва за някой си Христос, разпънат на кръст от юдеите. Той прелъсти чрез това и моята годеница Текла, която ме обичаше досега, а сега не иска да се омъжи за мене. Началникът повикал св. апостол Павел и заповядал да го затворят в тъмница, докато го изправи на съд. Когато Текла чула, че апостолът е затворен в тъмница заради нея, решила да отиде при него. През една нощ тя отишла в тъмницата, подкупила стражата да я пусне при апостола и останала при него да му служи тъй, както дъщеря служи на своя баща. Нейното бягство разтревожило всичките й близки. Търсели я дълго навсякъде. Разпитвали за нея. Най-после я намерили в затвора. Донесли веднага за това на градския началник, който заповядал да я доведат при него. Началникът я уговарял да се обърне отново към предишната вяра и да се омъжи за Фамир. Тя не се съгласила. Осъдена била да бъде жива изгорена на клада. Донесли били на определено място сухи дърва, сено, вейки. Дигната била кладата. Слугите на началника се готвели да турят на кладата младата християнка. Но тя не дочакала това. Прекръстила се и сама се качила на кладата спокойно, без страх. Запалили кладата. В тоя момент сам Господ се явил на Текла. За това говори в една молитва   така: \"Яви се нам, Господи, както си се явил на апостол Павел в оковите и на Текла в огъня!\" Пламъкът се издигнал вече високо. Изведнъж завалял проливен дъжд с такава силна градушка, че началникът и целия насъбрал се там народ избягали с голяма уплаха към домовете си. Кладата угаснала. Текла слязла от нея невредима и напуснала свободно града. Чула, че апостол Павел бил освободен от затвора и изпъден от града, искала да го намери, за да продължи да му служи. Вън от града тя срещнала един Павлов ученик, когото преди това виждала често в дома на Онисифор. Той отивал в града да купи хляб. Текла го спряла и го разпитала за апостола. Той я завел при него. Като благодарили с радост на Бога за великото чудо, чрез което Текла била спасена, апостолите Павел и Варнава, Павловият ученик и Текла тръгнали на апостолско пътешествие. Отправили се през Листра и Дервия за Антиохия. Когато пристигнали в Антиохия, един от градските началници на име Александър видял хубавата Текла и поискал да се ожени за нея. У Текла се затвърдило още по-силно намерението да посвети живота си на Бога. Затова не приела предложението му. Любовта на началника се превърнала в силна омраза. Решил да я погуби. Той уведомил главния началник, че Текла е християнка. Тъй равноапостолна Текла била осъдена да бъде изядена от зверовете в цирка. Трябвало присъдата да се изпълни на другия ден. Текла била отведена при една жена, която се казвала Трифена. Знаело се, че Трифена е от царски род. Предполагало се, че тя ще повлияе на Текла да са отрече от вярата си и да стане жена на началника. Но станало обратното: Трифена приела християнската вяра. Св. апостол Павел споменава за нея в   (16:11). Текла прекарала цялата нощ в молитва и беседа с Трифена. На сутринта била заведена на смърт. Насъбрал се много народ. Пуснали срещу нея зверовете. Но тия диви животни не се допрели до светата девица. Мнозина изсред тълпите почнали да славят истинския Бог, Когото Текла проповядвала. Други говорели, че тя е магесница и подействала на зверовете чрез магии. Главният началник заповядал да отведат Текла наново при Трифена. Наредил също зверовете да не бъдат хранени до другия ден. На следващия ден Текла била доведена отново на арената. Придружавала я Трифена, която горго плачела. Трифена била вече обикнала светата девица и вярата й станала нейна вяра. Пуснали мечка и лъв. Раздразнени от глад, зверовете изскочили яростно от своите клетки. Но като видели равноапостолната девица, дошли кротко при нея и легнали при нозете й. Поразен от чудото, народът извикал: - Велик е Бог, Когото Текла проповядва! Главният началник, заобиколен от другите началници, не се покорил на Господнята сила. Той заповядал да хвърлят девойката в яма, пълна със змии и отровни гадове. Тя излязла и оттам невредима. Заредили се мъчения, които не сломили волята на света Текла. Главният началник най-после се уплашил от силата, която я пази. Повикал Текла при себе си и я попитал: - Коя си ти? Каква сила те пази? - Аз съм служителка на вечния Бог – отговорила Текла. Изплашен още повече, той я пуснал на свобода с думите: - Текла, Божията служителка, пускам на свобода! Текла се завърнала при Трифена и живяла при нея известно време, като проповядвала непрекъснато словото Божие и обръщала езичниците към Христа Господа. По-късно тя пожелала отново да придружи ап. Павел в неговите пътешествия. Но той не се съгласил. Казал: - Който отива на война, не трябва да води със себе си девойка. С благословението на св. апостол Павел Текла отишла в Селевкия  (Сирия). Поселила се в пустинно място на една планина. Мислела да прекара живота си в самота, пост и молитва. Мнозина идвали при нея да се поучават и донасяли своите болни, които Текла с Божията помощ изцерявала. Обърнала много езичници към вярата в Христа Бога. И тук зли хора подигнали гонение срещу нея. Но Бог по чудесен начин я пазел и спасявал от всички беди и опасности. Така тя прекарала много години още в молитва и добри дела. Починала в дълбока старост. Света Текла била първата мъченица от жените християнки. Поради това св. Църква я нарекла \"първомъченица\". Заради нейната апостолска дейност я нарекла и \"равноапостолна\".", "date": "2019.09.24", "title": "Св. първомъченица и равноапостолна Текла"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400093-24-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1689 г. - Български доброволци участват в атаката на Ниш на страната на австрийската армия по време на Австро-турската война.     1872 г. - В българския храм в Цариград се прочита разпространеното из цяла България послание на Антим I срещу схизмата. Отправени са послания и до всички православни църкви.     1915 г. - Първата световна война: С указ на цар Фердинанд I за главнокомандващ на Българската армия е назначен генерал-майор Никола Жеков.     1925 г. - 42 Правителство на България депозира молба в Обществото на народите за отпускане на бежански заем от 3 000 000 английски лири.     1937 г. - Започват първите оперативни учения на българската войска след края на Първата световна война, които се провеждат край Попово и остават в историята като Големите царски маневри.     1957 г. - Ноу Камп, най-големият стадион в Европа, е открит в Барселона.     1966 г. - Франция извършва детонация на първата си атомна бомба.     1968 г. - Свазиленд е приета в ООН.     1975 г. - Дъгъл Хастън и Дъф Скот стават първите британци, които достигат Еверест.     1990 г. - ГДР формално излиза от Варшавския пакт.     1992 г. - Стартира първото българско частно радио FM+.     1992 г. - Стефан Савов подава оставка като председател на 36-то НС.     1996 г. - САЩ, Китай, Франция, Русия и Англия подписват Международния договор за забрана на ядрените опити.    ", "date": "2019.09.24", "title": "24 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400094-%D0%BC%D0%BE%D0%B6%D0%B5-%D0%BB%D0%B8-%D0%BD%D0%B0-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%B4%D0%B0-%D1%81%D0%B5-%D0%BA%D1%80%D0%B5%D0%BF%D0%B8-%D0%B2%D1%81%D0%B8%D1%87%D0%BA%D0%BE-%D0%B4%D0%BE%D0%B1%D1%80%D0%BE-%D0%B2-%D0%B5%D0%B4%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%87%D0%B5%D0%B2%D0%B8%D0%B4%D0%BD%D0%BE-%E2%80%9C%D0%B4%D0%B0%E2%80%9D%E2%80%A6", "text": "10 ноември, и свалянето на Тодор Живков, вероятно един ден ще се впише сред най-черните дни в историята на България. Това е денят, в който от разум и възход, сменихме на безумие, плячка и упадък. Но по-важният въпрос е “защо стана така”? Възможно ли е всичко в една държава да се свежда до един единствен човек, и как тя ще се развива, да зависи от него? Възможно ли е съдбата на милиони да зависи от крехкостта на една личност? В случая с България, този въпрос получи ужасният отговор “Да”… На 10 ноември 1989 г. не се случи нищо друго, освен че Тодор Живков подаде оставка, и тя бе приета. По-късно, той окачествява това като “грешка”, но е факт, че това е единствената промяна. Абсолютно никой друг от елита на комунистическата партия не е сменен. Остава си БКП, еднопартийна държава, няма протести, няма бунтове, няма дори ропот в армията. Това дори не е преврат, а е някакъв вид доброволно оттегляне на Тодор Живков, под натиска на част от съратниците му. На 11 ноември държавата си е съвсем същата, Политбюро е същото, Министерският съвет е същият. Има си Държавна сигурност, има ред, закон, няма опашки по магазините, всичко си върви. Но какво дойде после? Петър Младенов – вероятно глупав и неопитен човек, се видя че не може да бъде втори “Тодор Живков”. В резултат, партийният елит просто пое към плячкосване на държавата. Най-иронична е съдбата на Политбюро, което в края на 1989 г. е абсолютен господар на държавата, а 7-8 месеца по-късно вече е абсолютна нула. По-късно – дори арестувани. Същото Политбюро, което свали Живков… Какво се случи? Защо 1989 г. няма престъпност, системата работи, всичко е наред, а 1991 г. вече е пълно с мутри, митниците са корумпирани, краде се поголовно, държавните предприятия се разграбват и приватизират? Защо се случи това, при положение, че почти цялата държавна администрация е същата, а и управляващата партия, и опозицията, са под контрола на Държавна сигурност? Защо същото управлява, а вече настава погром? Може би в този момент стигаме до въпроса за значимостта на личността. Всички тези по-ниски нива на власт са съдържали в себе си огромен брой нечестни хора, които са чакали своя шанс. Не всички са били нечестни, но е било пълно с такива. С алчни, кариеристи, жадни за слава и богатство, които не се интересуват от народа, дори от колегите си. По времето на Тодор Живков, самият той очевидно е потискал всичко това и държавата е функционирала като механизъм за насърчаване на доброто, и изтласкване на лошото. Лошото не е унищожено, но “системата” работи така щото доброто да се случва. На 10 ноември махаме Живков, слагаме неудачна фигура, и всичко рухва. Шмекерите и в Партията, и в Държавна сигурност, и в икономиката, и в задграничните дружества, получиха пълна свобода. Постепенно те изместиха и изгониха честните, а с времето и станаха финансово твърде мощни, и съпротивата беше безсмислена. Но как е възможно подобно нещо? Защо митничарите, които при бай Тошо щяха да те вкарат в затвора за няколко стека цигари, изведнъж станаха милионери и най-крадливите хора? Защо ченгетата, които ловяха терористи, и които осигуряваха да не си заключваме вратите нощем, защо те станаха престъпници и създадоха мафиотските организации? И най-важното – защо Политбюро, което държеше цялата власт, и пред което трепереха и ченгета, и директори, защо то толкова лесно рухна? Нима дори Политбюро не е имало власт и воля, нима дори то е зависело само от Тодор Живков? Всичко това поставя един много важен въпрос – изначално крадлив и алчен ли е човекът, и трябва ли съществуването на някакъв вид “честен тиранин”, за да върви обществото в разумна посока? Капитализмът не е разумна посока. Западното общество е чудовищно корумпирано, то е оставило най-долните страсти на хората да ръководят, като разчита на едно единствено нещо за регулация – конкуренцията. Зверовете ще се ограничават едни други чрез конкуренция. Но тя видимо не дава достатъчен резултат. Природните ресурси се изчерпват, крадат се милиарди (на Запад), дори се палят войни, заради пари. Всичко се облича в едно мазно лицемерие, но погледнеш ли същността, е все същото. Светът не е нито справедлив, нито честен. И затова върви по нанадолнището. Трябва ли, за да вървим нагоре, да приемем, че като хора сме твърде греховни, за да оставим собствената си съдба в собствения си избор? Трябва ли ни тиранин, за да ни държи в правия път? На овцете е съвсем очевидно, че им трябва. Стадото, оставено без овчар, ще се разпръсне, всеки ще пасе на свое си място, и накрая вълците ще изядат всички. Но хората овце ли сме? България 45 години вървеше нагоре, просперираше, направи гигантски стъпки напред. Създаде продуктивни, умни и вдъхновени хора. Но очевидно всичко това не се е дължало на самите хора, а на тиранина. Да, те са умни, но не са почтени. И без балансиращата сила, се самоизяждат. От алчност и късогледство. Това е наистина изумителен пример, и въпрос едновременно – Може ли на един човек да се крепи всичко добро в една държава?  Очевидно “Да”…  Вижте какво стана със смяната на един единствен човек…", "date": "2019.09.24", "title": "Може ли на един човек да се крепи всичко добро в една държава? Очевидно “Да”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400095-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%BD%D0%B5-%D0%B5-%D0%BC%D0%B5%D0%B6%D0%B4%D1%83-%D0%B3%D0%B5%D1%80%D0%B1-%D0%B8-%D0%B1%D1%81%D0%BF", "text": "\"Ръководството на ГЕРБ в лицето на Борисов и Фандъкова, която е вторият човек в партията, много искат да представят битката за София като битка между ГЕРБ и БСП. Използвам случая да им кажа - няма да ви се получи\", каза кандидатът за кмет на София Мая Манолова в сутрешния блок на БНТ. От четири години съм безпартийна и влизам в тази кампания като независим кандидат, подчерта тя.   Мая Манолова заяви, че се упражнява натиск върху хора от екипа й, получавани са заплахи.  \"Ще минат изборите и ще извадя всичко за натиска. Това управление е модел на страха, модел в който свалят журналисти от ефир, арестуват фоторепортери. Благодаря на хората от екипа ми, които устояха, които имат гръбнак, смелост\", каза Манолова. Мая Манолова коментира и темата с финансирането на нейната предизборна кампания. \"Кампанията ми се финансира от граждани. По никакъв начин партийни централи, корпорации и фирми не се включват във финансирането. Аз съм гражданска кандидатура, издигната от инициативен комитет. От четири години съм безпартийна и влизам в тази кампания като независим кандидат. Нека не забравяме, че в партиите също членуват граждани и аз не ги деля на леви и десни\", обясни Мая Манолова.  Това, което обединява партиите от ляво и от дясно, гражданите, неправителствените организации, е желанието и волята да променим модела, по който се управлява столицата, допълни Манолова. Желанието да бъде променен модела в управлението на столицата е каузата, зад която съм застанала, категорична е Манолова. Основен неин приоритет е включването на гражданите в управлението на града. \"Пълна дигитализация на Столична община и всеки един разход в реално време да може да бъде проследен от столичани. Пълна публичност на всички сключени договори, всички обществени поръчки да бъдат електронизирани, като бъдат качени на блокчейн платформа\", изброи Мая Манолова.  Поех ангажимент, че ще въведа електронни референдуми, отново базирани на блокчейн технология, обясни Манолова като даде за пример с референдум дали столичани са съгласни за изграждане на инсталация за обработката на боклука след неговото горене. Като друг приоритет в програмата си, Манолова посочи изграждането на детски ясли и градини.  \"Крайно време е децата на София да имат място в детските ясли и градини. Трябва да бъде анали колко са необходими. Терените, отредени за детски градини, които са частна собственост, да бъдат отчуждени. Има такива терени, при една ясна воля, решения могат да се намерят\", убедена е Мая Манолова.  Аз съм категорично против сгъстяването на строителството в София, заяви още Манолова. Тя предлага развитие на столицата на север с изграждане, по думите й, на софийски \"Бевърли хилс\", така че младите хора от средната класа да се сдобият със свой дом.", "date": "2019.09.24", "title": "Мая Манолова: Битката за кмет на София не е между ГЕРБ и БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400096-%D0%BE%D0%B1%D0%BD%D0%BE%D0%B2%D0%BB%D0%B5%D0%BD%D0%B8%D0%B5-%D0%B8-%D0%B2-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%B1%D1%83%D1%80%D0%B3%D0%B0%D1%81,-%D0%BD%D0%B0%D1%87%D0%B5%D0%BB%D0%BE-%D1%81-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2", "text": "Нови лица за политиката, силно присъствие на представители на гражданската квота, бургазлии доказали се в професиите си на местно и национално равнище и коалиционни партньори Нови лица за политиката, силно присъствие на представители на гражданската квота, бургазлии доказали се в професиите си на местно и национално равнище и коалиционни партньори, съобщава  Така най-общо може да бъде описана листата на ГЕРБ за местен парламент в морския град. Днес тя беше регистрирана в Общинската избирателна комисия. Кандидатурата на Димитър Николов, за кмет на Община Бургас, официално беше внесена от ръководството на ГЕРБ в морския град. Двама уважавани учени, от университет „Проф. д-р Асен Златаров“, заемат първите места в екипа на Николов. Водачът проф. Севдалина Турманова е химик, регионален представител на БАН за област Бургас. Тя е с над 20-годишен трудов стаж във висшата образователна система. Нейни трудове са публикувани в списания в САЩ, Великобритания, Германия, Унгария. Към момента е зам.-областен управител на Бургас. Проф. Сотиров е представител на гражданската квота. Той е експерт по невронни мрежи, обществени мрежи, магистър по електроника, доктор по информатика. Зам.-ректорът на университет \"Проф. д-р Асен Златаров\" активно работи за развитието на младите ИТ специалисти в Бургас. Една от изненадите за политиката в Бургас е номинацията на известния специалист по детски болести д-р Борис Ангелов. Той е завеждащ Първо отделение по педиатрия на УМБАЛ – Бургас. През кабинета му всеки ден минават десетки деца, като акцент в работата му е грижата за най-малките пациенти от 0 до 3 години. Арх.Петър Станев е една от големите изненади в листата на ГЕРБ. Той е със солидно образование, член на УС на Съюза на архитектите в България В листата на ГЕРБ отново е и д-р Антонио Душепеев – завеждащ Родилно отделение в УМБАЛ – Бургас и дългогодишен председател на Комисията по здравеопазване в местния парламент. За първи път в политическата надпревара влиза и Светлина Николова – два пъти носител на приза „Акушерка на годината за Българя” и национален консултант по кърмене. Николова е старши акушер в Неонатологичното отделение на УМБАЛ „Дева Мария” и основен лектор на училището за родители „Биберон“. По традиция в листата на ГЕРБ има и архитект. Тази година това е дипломираният в Германия Петър Статев. Той е член на УС на Съюза на архитектите в България (САБ) и председател на Дружествения съвет на САБ в Бургас. Георги Дракалиев, който е член на Националното ръководство и областен председател на ВМРО, отново ще работи в партньорство с ГЕРБ. В листата има още един представител на патриотичната формация – финансистът Николай Стоянов. За първи път и Движение Гергьовден са в листата на ГЕРБ. Зам.-председателят и областен лидер на партията Георги Маринчев е в първата двайсетица. ВМРО и Гергьовден са част от партиите, които подкрепят кандидатурата за кмет на Димитър Николов. Още една от изненадите в листата на ГЕРБ е името на актьора Тони Минасян. Той е в трупата на ДТ „Адриана Будевска“ от 2010 г., може да бъде видян и на сцената на Сатиричния театър. Тони Минасян е познат и от киното и телевизията. Въпреки професионалните си ангажименти той предпочита да живее в родния си Бургас. Освен университетски преподаватели, като кандидати за общински съветници, ще видим и директора на РУО-Бургас инж. Виолета Илиева, както и директорът на Търговската гимназия Павел Чепов. Така ГЕРБ прави заявка, че сектор образование ще продължи да бъде приоритет. В листата на партията, като гражданска квота, е и капитанът на националния отбор на България по кикбокс и двукратен световен шампион Атанас Божилов. Сред кандидатите се отличават представители на различни спортни клубове, донесли слава на страната по цял свят. Силен акцент е поставен и на младежките политики – сред регистрираните кандидати е лидерът на Национално сдружение „Младежки глас“ Тодор Йосифов, политологът Атанас Бошев, младият специалист в сектор туризъм Мартин Славов. В листата е и Евелина Михалева – експерт в сектор транспорт и областен лидер на една от най-успешните структури на партията – Жени ГЕРБ. Традиционно сред кандидатите има и представител на Съюза на репресираните от комунистическия режим. Това е журналистът Иван Ванков. На почетното 51-во място е настоящият председател на групата на ГЕРБ в Общинския съвет – Димитър Людиев. Структурата на партията потвърди доверието си в неговото лидерство, но той да отвори път на нови лица за политиката. За пореден мандат излизат настоящият председател на Общинския съвет Костантин Луков, журналистът Веселин Пренеров, пиарът Калояна Живкова, директорът на Пристанище Бургас Диян Димов, както и икономистите Красимира Маркович и Пеньо Мечков.         Проф. Севдалина Турманова     - Инженер химик     Проф. Сотир Сотиров           - Проф. по \"Системи с изкуствен интелект\"     Веселин Пренеров                 - Журналист     Георги Дракалиев                  - Председател ВМРО – Бургас     Виолета Илиева                  - Инженер     Д-р Антонио Душепеев                   - Лекар     Петър Статев                      - Архитект     Калояна Живкова                  - Пиар специалист     Юлиян Георгиев                - Мениджър     Д-р Борис Ангелов                - Педиатър     Иван Гаврилов                   - Икономист     Димчо Грудев                    - Специалист туризъм     Евелина Михалева                - Мениджър     Пеньо Мечков                    - Икономист     Тодор Йосифов                  - Мениджър     Анелия Иванова        - Юрист     Георги Маринчев                - Икономист     Юлиян Кулев            - Мениджър     Тина  Писарова          - Инженер     Ивайло Колев            - Застраховател     Бойчо Георгиев         - Инженер еколог     Костантин Луков       - Адвокат     Красимира Маркович   - Икономист     Николай Стоянов                - Координатор на ВМРО       Тони Минасян           - Актьор     Тодор Колев             - Инженер     Жейна Жекова           - Икономист     Станислав  Андреев     - Инженер     Стефан Колев            - Финансист     Георги Кузманов       - Управител на фирма     Адриана Палазова        - Прокурист     Антон Берданков       - Инженер     Диян Димов              - Инженер икономист     Павел Чепов              - Историк     Юлиян Станков         - Икономист     Румен Ангелов          - Финансист     Стефан Георгиев       - Президент на клуб по борба     Атанас Бошев            - Политолог     Светлина Николова      - Акушерка     Атанас Божилов         - Двукратен Световен шампион по кикбокс     Мартин Славов          - Историк     Пламен Сяров            - Инженер     Иван Ванков              - Журналист     Димитър Добрев        - Мениджър     Лиляна Драгоeва        - Инженер икономист     Николай Иванов         - Мениджър     Любомир Събев         - Електротехник     Петко Георгиев          - Председател на ИКТ клъстер     Деян  Димитров          - Предприемач     Таня  Атанасова          - Икономист     Димитър Людиев        - Мениджър   ГЕРБ издига и четирима кандидати за кметове на кметства. Това са Йордан Йорданов за град Българово, Любомир Узунов за с. Маринка, Владо Стоянов за с. Извор и Христо Колев за с. Равнец.    ", "date": "2019.09.24", "title": "Обновление и в листата на ГЕРБ-Бургас, начело с Димитър Николов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400097-%D0%BD%D0%B5%D1%89%D0%BE-%D0%B7%D0%B0-%D1%81%D0%B5%D0%BA%D1%81%D0%B0-%D0%BA%D1%80%D0%B0%D0%B9-%D0%BF%D1%8A%D1%82%D1%8F-%D0%B8%D0%BB%D0%B8-%D0%B2-%D1%85%D0%BE%D1%82%D0%B5%D0%BB,-%D0%BA%D0%BE%D0%B5%D1%82%D0%BE-%D0%B7%D0%B0%D0%B1%D1%80%D0%B0%D0%B2%D1%8F%D1%82%D0%B5", "text": "Нова мода за изнудване са проститутките край пътя и тези от много по-горна категория - в хотелите. Схемата е проста, но работи и е доходоносна. Залага се на мъжете-мераклии за секс, които никога не намаляват.   Те са абсолютно непредпазливи и не обръщат внимание на нищо, когато им се прииска секс, твърдят европейски сексолози и криминалисти, които са провели  изследване на мъжкото поведение по време на отминалото лято. Наблюдавани са били курорти и зони край пътища и магистрали. Наблюдения са извършени в няколко страни, между които България, Хърватска, Гърция и др. Спира тираджия на крайпътна отбивка по трасето София – Русе. Към него се приближава млада жена с къса пола и му предлага секс „на място“. Мъжът се съгласява, а в немалко случаи е спрял точно заради това преживяване. Докато той и проститутката консумират „договорката“ някой незабелязано ги снима. След това камионът е проследен и когато спре на границата или на друга отбивка бива изнудван с направените снимки със заплахата, че ще бъдат разпространени в социалните мрежи. По подобен начин се действа в някои хотели, дори собствениците да нямат и понятие за това. Млади сексапилни жени предлагат секс на гости или на туристи. Наемат стая и се заемат със секс. Еротичното преживяване обаче тайно се заснема с телефон или малка камера, каквито могат да се купят свободно. По-късно доволният от преживяното мъж е неприятно сюрпризиран с видео или снимки, които е принуден да откупи или да рискува появата им в мрежата, където ще ги видят близките му, колегите му и началниците му. Колкото по-заможен или високопоставен е клиента, толкова по-висока е тарифата за откупуване на секскомпромата. Шантажирането чрез платен секс не е от вчера, но експертите отбелязват скок в неговото приложение миналото и особено това лято. Приискат ли ви се ласки някъде навън – мислете повече с главата на раменете…", "date": "2019.09.24", "title": "Нещо за секса край пътя или в хотел, което забравяте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400098-167-%D0%B1%D1%8A%D0%BB%D0%B3%D0%B0%D1%80%D0%B8-%D1%80%D0%BE%D0%B1%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "Т  рима българи и един французин са задържани във френския град Лион, след разкриването на мрежа за експлоатация на работна ръка. 167 души жертви на съвременно робство са били наети да берат грозде за четирима производители в Бургундия. Едновременно с операцията на френската полиция са били извършени обиски и разпити в България, в присъствие на разследващи от страната, съобщават местни медии. Работниците били наети чрез законно действаща агенция за работа в родината ни. Обещани им били по 60 евро на ден, като разходите за транспорт и жилище били покрити. Българите обаче били настанени в къмпинг, като разходите за храна им се приспадали от заплатите. След края на договорите повечето от работниците нямали достатъчно средства да се завърнат по домовете си. Разследването започнало още в края на 2018 г, когато сезонните работници се оплакали от лошите условия на труд след като се прибрали в България. По разкриването на мрежата за експлоатация са работили повече от 80 разследващи, включително служители на Европол.", "date": "2019.09.24", "title": "167 българи роби във Франция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400099-%D1%84%D0%B0%D1%82%D0%B0%D0%BB%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BF%D0%BE%D0%B3%D1%83%D0%B1%D0%B8%D0%BB%D0%BE-%D0%BF%D1%80%D0%BE%D1%84-%D0%B2%D1%83%D1%87%D0%BA%D0%BE%D0%B2", "text": "Любимата жена на проф. Юлиан Вучков - Диана Душкова, си го прибра на небето на Деня на Независимостта. Телевизионната легенда издъхна на 83-годишна възраст няколко часа преди последното си предаване. Дъщерята на писателя Атанас Душков почина на 63 г. на 10 юни 2017 година. Двамата се събраха на стари години, макар искрата между тях да е прехвръкнала още като млади и изкараха цяло десетилетие заедно до смъртта й. Тя също получи инфаркт, а от тогава водещият до последно плачеше, че не може да преживее загубата. Единственото спасение за разсейването от черните мисли бе работата - в последно време е написал две книги, а корицата на едната е трябвало да снима вчера (понеделник). Освен това води тричасовото си предаване \"Времена и нрави\" всяка неделя по Евроком. Така трябваше да бъде и на 22 септември от 20 ч., като за празничното издание бе поканил естрадната легенда Маргарита Хранова. Но късният неделен следобед се оплакал от болки в кръста и гърдите, чувствал се схванат. Обадил се на момчето, което го гледа в последните четири месеца, откакто здравето му се разклатило. Виктор пристигнал и се обадили на познат доктор от Военна болница, пише \"Телеграф\". Той пристигнал с екип и линейка, но Вучков отказал да го вземат в здравното заведение с мотива, че му предстои да си води предаването, пък болката ще минела някак си. Не след дълго време положението му се влошило и последвало повторно обаждане до медика. Тогава професорът е взет в линейката, но пътя за болницата е починал. От ВМА потвърдили пред \"Телеграф\" за смъртта на любимия критик, но отказали да съобщят повече подробности за случая. Според запознати е получил инфаркт. \"Ако беше отишъл първия път, щеше да оцелее, ама зор да води предаването и чака да му се размине\", коментира Дани, дъщерята на един от най-близките му приятели. Пред нея Юлиан е споделил, че с Виктор го е запознала една лекарка - той бил сирак и е бил общ работник.", "date": "2019.09.24", "title": "Фатално решение погубило проф. Вучков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/400100-%D0%B0%D0%B4%D0%B2-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D1%80%D0%B0%D0%B7%D0%BD%D0%B8%D1%89%D0%B8-%D0%B0%D0%B1%D1%81%D1%83%D1%80%D0%B4%D0%B0,-%D1%81%D1%8A%D1%82%D0%B2%D0%BE%D1%80%D0%B5%D0%BD-%D0%BE%D1%82-%D0%BA%D0%B0%D0%BB%D0%BF%D0%B0%D0%BA%D1%87%D0%B8%D0%B5%D0%B2-%D1%81-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%B4%D0%B6%D0%BE%D0%BA-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD", "text": "Решението на апелативния съд е малко необичайно. Това заяви пред Bulgaria on Air адвокат Димитър Марковски по повод предсрочното освобождаване на убиеца Джок Полфрийман от съдиите Калин Калпакчиев и Велислава Иванова. „Хубав симптом е, че обществото е чувствително към всички такива малко крайни решения на съда. Съдът е взел това решение против разбирането на затворническата администрация, че този човек не се е поправил и не се е превъзпитал\", каза той. „Това е доста прецедентно. Обикновено съдът има решение в обратната насока\", добави той и уточни, че обикновено затворите са тези, които дават положителна оценка на затворниците, а съдът преценява, че те трябва да останат там въпреки това. „Решението е доста крайно и много странно, че е контра на доклада на затворническата администрация\", обясни адвокатът. „За мен това е прецедентен случай. Не съм чувал за друг такъв случай и то за осъден човек за убийство\", категоричен беше той. По думите му, другата странност в решението е, че оставащите години, които се опрощават на Полфрийман, са много. „Обикновено и съдът и администрацията на затвора освобождават с много по-малки остатъци\", каза Марковски. В неговата практика предсрочно са пускани хора с оставаща присъда до две години. Ако Полфрийман се върне в Австралия, интересите на наследниците на убитото момче ще бъдат абсолютно съсипани, защото те под никаква форма не могат да си реализират правата при липсата на договор за юридическо сътрудничество между двете държави. „Още повече, че това е един чужд гражданин, който в България няма собственост, няма нищо. Така че гражданският иск ще си седи така – един лист хартия\", посочи Марковски. Според него, по силата на общите правила за нелегално пребиваване у нас Полфрийман трябва да бъде депортиран там, където живее. „Апелативният съд взема окончателно решение и над него няма никой друг\", подчерта още юристът.", "date": "2019.09.24", "title": "Адв.Марковски разнищи абсурда, сътворен от Калпакчиев с освобождаването на убиеца Джок Полфрийман"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400081-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства. Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете. Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас.   Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето ще постави всичко на неговото място. Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични. Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който не ви е останало време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си. Може да се почувствате неуверени, особено ако вървите против вашите амбиции. Честността и богатия опит, са двата компонента, които ще ви помагат да постигнете успех в работата си. Смело решавайте, имуществени и финансови проблеми - всичко ще се получи. Вечерта, може да се наложи да оформяте важни документи. Възможни са грешки, във финансовите ви дела. Някой от приятелите, ще ви дадат ценни съвети, струва си да ги слушате. Противоречия могат да възникнат от страна на близки роднини, но се опитайте да се контролирате. Добре ще се справяте като организатор, така че може да се заемете с някакво събитие. И няма значение какво ще бъде - парти или празник.   Ще искате да прекарате един ден с любимия човек. Нито работата, нито кариерата, нито парите, днес няма да ви интересуват. Ще ви доставя удоволствие да пътувате, да се срещате с нови хора или да търсите нова сфера на дейност. Вечерта също няма да скучаете, възможно е пристигането на близък приятел, роднина или посещение на кино. Очаква ви плодотворен ден, освен ако не се събудите преди вечеря. По отношение на любимия човек може да се заблудите, така че бъдете внимателни относно това, което казвате. Опитайте се, да докажете думите си на практика, за да не изпаднете в неприятно положение. В областта на финансите, има по-голям шанс да станете богати, отколкото да загубите онова, което сте натрупали. Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и спокойна атмосфера.   Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрата в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами.", "date": "2019.09.24", "title": "Дневен хороскоп 24 септември"}
{"url": "http://www.classa.bg/%D1%81%D0%B2%D1%8F%D1%82/item/400082-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B4%D0%B8%D0%B0%D0%BD%D0%B5%D1%82", "text": "Турската дирекция по религиозните въпроси Дианет трупа милиони от разнообразен бизнес. Мнозина критици я оприличават на гигантски холдинг, който твърде много се е отдалечил от истинските цели на исляма.       \"Бомонти\" е първата професионална пивоварна, създадена по времето на Османската империя - намира се в центъра на Истанбул, в квартал Шишли. Историческата сграда наскоро бе предадена в ръцете на районното мюфтийство. Пивоварната предстои да бъде разрушена, а на нейно място ще се издигнат джамия и общежитие. Само че общината и някои обединения на граждани твърдо се противопоставят на проекта. Пивоварната \"Бомонти\" има историческо значение. Новият строеж не е добър за нас, защото ще съсипе чара на нашия квартал и ще даде нов тласък на строителния бум\", казва районният кмет на Шишли Муамер Кешкин. Председателят на Турската инженерна и архитектурна камара Акъф Бурак Атлар също е сред видните противници на строителния проект: \"Сградата на \"Бомонти\" е занемарена от години. Трябва да се обсъжда не разрушаването, а възстановяването ѝ\", казва той. \"Дианет холдинг \"? Оспорваният проект е само един от примерите за засилващата се бизнес активност на турската Дирекция по религиозните въпроси Дианет, за която работят над 107 000 души. Тя реализира стотици подобни проекти както в чужбина, така и в страната. Критици предупреждават, че тя скоро няма да се различава от огромен холдинг - \"Дианет холдинг\" е саркастичното ѝ прозвище. Според данните на нейния собствен сайт, бюджетът ѝ възлиза на 825 милиона евро - сума, която далеч надхвърля бюджета на повечето министерства. Според Турския статистически институт, бюджетът ѝ е дори двойно по-висок: през 2019 той е възлизал на около 1,7 милиарда евро. Към това се добавя, че дирекцията притежава и множество недвижими имоти - вероятно над 2000. И писателят Йомер Саглам, който е проучвал дейността на Дианет, е стигнал до извода, че дирекцията разполага със значително по-големи суми от официално обявените. Само от посещения на поклонници, от ритуалните жертвоприношения и някои скрити инвестиции тя има сериозен оборот. \"Това навярно ѝ носи много повече пари, отколкото се обявяват официално. За съжаление в рамките на моите проучвания установих, че приходите и разходите не се документират надлежно. Дианет е до голяма степен неконтролируема.\" Само от хилядите жертвени кланета, които се извършват от Дианет в цял свят, се събират приходи в размер на 52,4 милиона евро, казва Саглам. Структурата на Дианет е голяма и непрозрачна: дирекцията извършва разнообразна образователна, културна и благотворителна дейност в 145 държави по света. Особено нейната фондация (Türkiye Diyanet Vakfi) върти активен бизнес. Създадена през 1975 година като малка благотворителна организация, днес тя има 1000 филиала в цяла Турция. Фондацията е особено печеливша, тъй като през 1977 бе изцяло освободена от данъци. Освен това нейната дъщерна фирма Komas A.S. се изявява успешно в строителния бранш: построила е стотици общежития, училища, джамии, болници и хотели от 1983 година насам. \"Като държава в държавата\" „Дианет днес е като гигантски холдинг или дори като държава в държавата - истинска икономическа сила\", казва теологът Джемил Кълъч. Той настоява религиозната дирекция да се върне към изначалното си предназначение.      Дианет бе създадена да разпространява ислямската религия и нейните представи за справедливост и добродетел, а сега се е превърнала във високопоставена клика, която се дистанцира от населението. \"Институцията бе основана, за да бъде в помощ на бедните, а не за да си пълни джобовете. Това противоречи на логиката на исляма\", казва Кълъч.", "date": "2019.09.24", "title": "Милионите на турската Дианет"}
{"url": "http://www.classa.bg/%D1%81%D0%B2%D1%8F%D1%82/item/400083-%D0%B8-%D0%B2-%D1%81%D0%BE%D1%84%D0%B8%D1%8F-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%82-%D0%BD%D0%B5%D1%8F", "text": "И в София се страхуват от нея: Лаура Кьовеши. Жената, която показа, че всеки може да бъде наказан. И която сега ще оглави Европейската прокуратура. Корумпираните елити в Източна Европа с право се опасяват  от трусове.       Румънката Лаура Кьовеши  , която започва работа през 2021 година. Няколко европейски издания поставят акцент върху факта, че Кьовеши добре познава проблемите на държавите от Средна и Източна Европа - и сигурно сърцато ще се бори срещу корупцията и автокрацията. Германският „Ди Велт\" пише: Защо в Източна Европа се страхуват от Кьовеши „Над 60% от румънците имат доверие на Кьовеши, показват допитвания, които изнасят и цифрата за доверието към парламента: 11 на сто. Най-вече корумпираните елити в Източна и Средна Европа се опасяват от истинско политическо земетресение след избирането на Кьовеши. На пръв поглед този избор изглежда като жест към региона, който се смята за подценен - та нали Кьовеши е от Източна Европа. Всъщност обаче тя най-вероятно ще пипа с много по-здрава ръка от всеки западноевропеец, когато става дума за сложните оплетености на източноевропейските политици и техните бизнес приятели. Просто защото от опит добре познава тамошните привички, а и никой не може да я обвини, че е някаква „арогантна западноевропейка\"\", коментира „Ди Велт\". На същото мнение е унгарският опозиционен вестник „Непсава\": „Европейската прокуратура беше създадена, за да разследва престъпления във връзка с европейските помощи. И не е чудно, че срещу Кьовеши най-упорито се противопоставят тъкмо правителствата на източно- и средноевропейските страни, които особено бият на очи при разхищаването на публични средства. Унгария изобщо не се присъедини към Европейската прокуратура, но сигурно ще изпадне в конфузно положение, когато Кьовеши със свойственото си настървение на булдог започне да се рови в усвояването на европейски пари от зетя, бащата, старите приятели и партийните другари на Виктор Орбан. По правило автократичните режими се провалят не поради липса на демокрация, а заради корумпираността на политическите елити. В Будапеща, Прага, Варшава и София, където са подслонени най-ожесточените противници на Кьовеши, това е добре известен факт\", пише изданието. \"Благонадеждна, коректна и ефективна\" Швейцарският „Нойе Цюрхер Цайтунг\" припомня как беше преодоляна тази съпротива: „Наглостта, с която правителството в Букурещ се опитваше да запуши устата на Кьовеши, в крайна сметка дори подпомогна нейната кандидатура. Още от самото начало Европарламентът държеше на румънката - за да демонстрира, че в борбата си за налагане на правовата държава ЕС не възнамерява да се примири с авторитарните тенденции в някои страни-членки\", коментира швейцарското издание. И накрая няколко реда от „Ди Велт\" за общото между Лаура Кьовеши и румънския президент Клаус Йоханис: „И двамата са от Трансилвания. Също като Йоханис, Кьовеши също започва кариерата си в Сибиу, където сегашният президент беше кмет. Тя се омъжва за трансилвански унгарец, чието фамилно име запазва и след развода през 2007 година. Друга прилика с Йоханис е, че и тя се смята за благонадеждна, коректна и ефективна\".", "date": "2019.09.24", "title": "И в София се страхуват от нея"}
{"url": "http://www.classa.bg/%D1%81%D0%B2%D1%8F%D1%82/item/400084-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%D0%BA%D0%B0%D0%BA-%D1%81%D0%BC%D0%B5%D0%B5%D1%82%D0%B5", "text": "Емоционалното слово на Грета Тунберг пред срещата на върха за климата за секунди обиколи целия свят.     Грета Тунберг нападна остро световните лидери в речта си пред срещата на високо равнище за климата в Ню Йорк. „Вие искате от нас, младите, да се надяваме. Как смеете!?\"  – възкликна силно развълнуваната 16-годишна шведска активистка. „Вие откраднахте моите мечти и моето детство със своите празни думи. И аз все пак съм една от щастливците. Хора страдат, хора умират, цялата екосиестема колабира. (…) А вие говорите само за пари и ни разказвате приказки за икономическия растеж“, продължи Грета Тунберг, видимо едвам сдържайки сълзите си. На срещата, която се провежда по покана на Генералния секретар на ООН Антонио Гутериш, участват близо 60 световни лидера. В навечерието ѝ Гутериш каза, че сега трябва да се премине от думи към дела, за да се предотврати климатичната катастрофа. Видеото с речта на Грета Тунберг светкавично се разпространи в интернет и предизвиква бурни реакции по цял свят. Тя се е срещала с папата, била е в Европарламента, на форума в Давос, на голямо киносъбитие в Берлин. 16-годишната Грета Тунберг, момичето с големите очи и дебелата плитка, което поради дребничкия си ръст все още прилича на дете, успя да мобилизира милиони в борбата си за спасяване на Земята. Нейната \"ученическа стачка\", протестът ѝ срещу безразличието на политиката, напипа болното място на съвременните западни общества. А \"Петъците за бъдещето\" (\"Fridays for future\") се превърнаха в мощен политически фактор.", "date": "2019.09.24", "title": "Грета Тунберг: \"Как смеете!?\""}
{"url": "http://www.classa.bg/%D1%81%D0%B2%D1%8F%D1%82/item/400085-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D0%B8%D0%B7%D0%B1%D0%B5%D0%B3%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D1%80%D0%B5%D1%86%D0%B5%D1%81%D0%B8%D1%8F", "text": "Ескалацията на търговската война между САЩ и Китай през последните 18 месеца засегна бизнес настроенията и растежа в развитите икономики, пише Гавин Дейвис за Financial Times. За разлика от това растежът на активността в Китай остана сравнително силен на ниво от около 7 на сто, а инфлацията е близка до 3-процентовия целеви таван на Китайската народната банка. Тази издръжливост е изненадваща, тъй като много анализатори (и вероятно администрацията на Доналд Тръмп) очакваха Китай да бъде основната жертва от търговските войни.  Икономистът от Goldman Sachs Андрю Тилтън, който публикува отлични емпирични изследвания за търговската война, изчислява, че първоначалните мита, които влязоха в сила преди 1 август 2019 г., са свили брутния вътрешен продукт на Китай с 0,4 на сто само чрез преките търговски ефекти. Това до голяма степен съответства на намаляването на приноса на нетната търговия към разходите в БВП за периода 2017-19 г., което предполага, че прогнозата е коректна. Имаше също и потенциално много по-големи отрицателни ефекти върху бизнес инвестициите от огромния ръст на несигурността по отношение на търговската политика. Много е трудно те да бъдат оценени. Въпреки това икономисти от Федералния резерв наскоро публикуваха проучване, според което несигурността на търговската политика ще намали реалния БВП в развиващите се икономики, включително Китай, с около 0,9% до края на 2019 г. Това е много близо до глобалните оценки, публикувани миналата седмица от икономисти от МВФ, а също е близо и до регистрирания спад на инвестиционните разходи от чужденци в Китай, както и от китайски износители, от началото на търговската война. Ако оценките са точни, те показват, че влиянието на търговската несигурност върху китайския БВП е около три пъти по-голямо от прякото търговско въздействие, което прави общото свиване на БВП равно на 1,3%. Този шок бе компенсиран от навременни стимули и обезценяване на валутата. След началото на търговската война бяха облекчени няколко елемента от вътрешната икономическа политика, макар че това беше направено разумно, чрез продължаващи усилия за намаляване растежа на дълга в икономиката, особено в сенчестия банков сектор. Имаше акцент върху фискалните стимули, които (според МВФ) ще увеличат общия бюджетен дефицит с 1,5 на сто от БВП само през 2019 г. Освен това паричната политика бе облекчена, но само „разумно“. Основният показател на монетарната политика, 12-месечният лихвен процент по средносрочните заеми, остана непроменен, докато коефициентът на задължителни резерви на банките беше намален с 4 процентни пункта. Кредитната политика бе разхлабена, като JPMorgan очаква общата сума на кредитите да нарасне с 12 на сто през 2019 г. Жилищната политика е изключение, след като не беше предприето облекчаване на регулациите, което може би ограничава строителството засега. Индексът на Goldman Sachs за цялостната позиция на макрополитиката в Китай съдържа всички тези елементи, като облекчаването изглежда достатъчно голямо, за да компенсира почти изцяло шоковете от митата и несигурността по време на търговските войни. В допълнение, 6-процентният спад на валутния курс от второто тримесечие на 2018 г. може да доведе до допълнително увеличение на БВП от около 0,7% за тригодишен период, изчислено от последното проучване на МВФ за валутните ефекти върху глобалната икономическа активност. В обобщение, целият шок от търговските войни до август 2019 г. бе компенсиран от регулаторните намеси в Китай. В резултат на това Китай изглежда по-малко загрижен за допълнителните мита, обещани от президента Тръмп на 1 и 23 август. Някои от тези нови мерки бяха отложени, но като цяло те биха представлявали допълнителен шок, почти толкова голям, колкото всички мерки до юли 2019 г. Държавният съвет на Китай отговори, като обяви нови фискални и парични мерки, които се очаква отново да компенсират отчасти или напълно новия шок. През последните дни и двете страни - особено Белият дом - изглежда отстъпиха от ръба. Тъй като американската икономика сега се забавя повече от китайската, Тръмп има голям стимул да постигне примирие преди началото на кампанията си за преизбиране. Как Китай успява да преживее търговския шок досега? Първият въпрос е да се определи количествено размерът на външния шок за китайската икономика от търговските войни.", "date": "2019.09.24", "title": "Как Китай избегна търговска рецесия"}
{"url": "http://www.classa.bg/%D1%81%D0%B2%D1%8F%D1%82/item/400086-%E2%80%9E%D0%B2%D1%8A%D0%B3%D0%BB%D0%B8%D1%89%D0%BD%D0%B8%D1%8F%D1%82-%D0%B1%D0%B0%D0%BB%D0%BE%D0%BD%E2%80%9C", "text": "Тъй като Европа стартира процеса по постепенно извеждане от експлоатация на въглищните електроцентрали, неизползваните разрешителни (квоти) за замърсяване с въглерод бавно се прехвърлят в схемата на Европейския съюз (ЕС) за търговия с емисии, създавайки \"въглероден балон\", който може да срине цените на емисиите, съобщава Euractiv.. Около 2,22 млрд. разрешителни за отделяне на въглерод ще бъдат налични на пазара до 2030 г. в резултат на планираното затваряне на въглищните централи, сочи проучване на Carbon Market Watch, международна неправителствена организация, специализирана в политиките за ценообразуване на въглеродни емисии. Очаква се повече от половината от тези разрешителни да дойдат от Германия, която се ангажира да прекрати производството на въглища с краен срок до 2038 г. Ако нищо не бъде направено, страните от ЕС ще продължат да търгуват разрешителни за замърсяване от електроцентрали, които вече не се използват, създавайки „въглищен балон“, който може да срине цените на разрешителните, предупреждава Carbon Market Watch.   Цената на квотите за въглеродни емисии на пазара на ЕС понастоящем е 26-27 евро за тон въглероден диоксид на фона на реформите, договорени миналата година след години на стагнация на цената от под 10 евро. Цената над 30 евро на тон се счита за особено важна за стимулирането на инвестициите в чисти технологии. Правителствата на страните членки на ЕС могат да предотвратят създаването на въглищен балон, като постепенно отменят неизползваните разрешителни, тъй като въглищните централи се закриват, съветват от Carbon Market Watch. Европейската комисия (ЕК) също би могла да участва, като засили Резерва за стабилност на пазара (MSR), приложен към ETS (Европейска схема за търговия с емисии), и автоматично да анулира квотите за емисии, държани там повече от пет години. Ако това не се случи, пазарът ще бъде залят с излишък, което ще позволи на замърсителите като авиокомпаниите и дружествата от тежката промишленост да увеличат количеството на собствените си емисии с отстъпка. „Ценообразуването при замърсяването е ключов инструмент за постепенно премахване на въглищата, което е от изключително значение за целия ЕС“, смята Жил Дюфрасне, ръководител в Carbon Market Watch. „Но това няма да постигне нищо повече от прехвърлянето на емисиите от електроцентралите към авиокомпаниите и промишлеността, освен ако излишните квоти не бъдат премахнати от пазара“, добавя той.", "date": "2019.09.24", "title": "„Въглищният балон“"}
{"url": "http://www.classa.bg/%D1%81%D0%B2%D1%8F%D1%82/item/400087-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%BD%D0%B5-%D0%BF%D1%80%D0%B5%D0%BC%D0%B8%D0%BD%D0%B0-%D0%BE%D1%82%D0%B2%D1%8A%D0%B4-%D0%BA%D1%80%D0%B8%D0%BC%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82", "text": "Валери Михайлович, смятате ли, че руските власти все още имат легитимност, тъй като настоящата политическа система съществува поради структурата, развита през Кримската пролет. Преди това нашето правителство имаше доста ниски оценки, а сега дояжда тази кримска легитимност. Да, тогава имаше упадък, но кримската ситуация разбуни обществото, повдигайки положителна енергия сред масите, пробуди се държавното строителство, вътрешен несъстоял се исторически реванш за миналите поражения, мобилизация, появи се увереност, че все още можем да направим много, че не можем само да отстъпваме но и да напредваме. Това създаде огромен пробив за обществена мобилизация и даде максимална легитимност на властта, която все още имаме. Но настоящият режим вече е загубил тази легитимност и продължава бързо да пропилява остатъците ѝ. Въпреки че през това време би било възможно да го превърнете в нещо съзидателно. С тази легитимност човек би могъл да направи всичко. Например, да премахне хищническата приватизация от 90-те години. И в Китай, между другото, го направиха. Правилно го направиха. Когато има висока легитимност, такива неща могат да се правят. Това е трудно решение, противоречиво е и сериозно, това е стрес за елитите. Въпреки това, с такава легитимност от страна на масите е лесно просто да се премахне тази хищна приватизация - и това е всичко. Или, например, премахването на т. нар. Национални републики, които са бомба с часовников механизъм, според Путин, под целостта на руската държавност. Моля, всичко това може да се направи. Тогава, хипотетично, беше възможно дори придвижването на танкове до Киев или Лвов. По принцип с висока легитимност ситуацията с Майдана можеше бързо да се елиминира на територията на самата Украйна. Тъй като майданната власт е отвратителна за всички, това е малцинство, което никой не подкрепя. Но сега те наложиха своя дневен ред поради факта, че ние се абстрахираме, отдалечихме се от тази ситуация. Взехме Крим и се успокоихме с това. Тоест с висока легитимност бихме могли да направим всичко, всякакви реформи, но сегашното правителство не го направи. Освен това всички тези действия биха увеличили легитимността. Отменена приватизация - и легитимността ви продължава да расте. След това премахване на националните републики. А след това да се стигне до Киев. Тоест, това би било такъв резерв за десетилетия напред. По-нататък би било възможно да се “постави някой на трона” и той ще бъде приет с ентусиазъм и аплодисменти. Но вместо това започна такова едно тихо “изяждане” на легитимността. И така те седяха тихо и видяха нещо там, тропаха, още пет години никой не ги притесняваше. Но тази легитимност постепенно избледня, изядоха я, похарчиха я ... Следователно, после се появи: “Имате 28 процента в сметката си.” И тук пенсионната реформа все още тече. И тук те постигнаха легитимност на пенсионната реформа. Това, разбира се, изобщо не е историческо мислене, не е стратегическо, а по-скоро мислене, присъщо на временните работници. Всичките им планове: „Ден да стоим, нощта да издържим, нас все още не ни гонят, не ни влачат наникъде, добре, слава Богу. Хайде, да пълним чувала, има ли нещо друго тук? Да напълним и да го отнесем в офшорка. Бързо ще конвертираме всичко това, ще го осребрим и ще го изведем. Още не са дошли за нас. Вижте, все още няма нищо. Нека напълним още един чувал”. Това е толкова ясната позиция на временните работници. Не знам дали това е позицията на президента или на обкръжението му, което като цяло той системно остави наследеното от Елцин. Той промени, разбира се, отделни емблематични фигури, но като цяло структурата на политическата система, която се развива през 90-те години, при олигархията, при либералите, под западното и американско влияние, остава същата. Само някои хора са се променили, но основните мотиви са останали: живейте сега, грабете, вземайте, печелете пари, вкарайте всичко в офшорки, защото бюрократичният ви живот е кратък. Следователно, докато днес сте голям чиновник, вицепремиер, първи вицепремиер, заместник-ръководител на администрацията, то колкото по-скоро граби, влачи, докато има възможност, защото после няма да има такава възможност. Знаете ли защо Путин не продължи нататък? Предполагам, че не е посмял. Все пак той е решителен човек и на Запад го знаят. Защо не посмя? Да. Но вижте, той е решителен, а цялата среда около него ... Тоест той е сам, няма съмишленици? Разбира се, цялото настоящо обкръжение на Путин, от 2000 г. до днес, създава такова впечатление.", "date": "2019.09.24", "title": "Защо Путин не премина отвъд Кримската пролет"}
{"url": "http://www.classa.bg/%D1%81%D0%B2%D1%8F%D1%82/item/400088-%D1%81%D0%B0%D1%89-%D1%82%D1%8A%D1%80%D1%81%D1%8F%D1%82,-%D0%BD%D0%BE-%D0%BD%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D0%BD%D0%BE%D0%B2%D0%B8-%D0%BD%D0%B0%D1%87%D0%B8%D0%BD%D0%B8-%D0%B7%D0%B0-%D0%BD%D0%B0%D1%82%D0%B8%D1%81%D0%BA-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "САЩ ще изпратят допълнителни войски заедно със системите за противовъздушна и противоракетна отбрана в Персийския залив в отговор на атаките срещу петролните съоръжения в Саудитска Арабия, за които администрацията на Тръмп обвинява Иран. Пентагонът също може да засили състава на бойната авиация и да удължи престоя в региона на самолетоносача “Ейбрахам Линкълн”. Освен това САЩ планират да изпратят още 900 военнослужещи, една ескадрила от 12 изтребителя, няколко шпионски самолета и ще увеличат персонала, обслужващ батареите “Пейтриът” в Саудитска Арабия до 600 специалисти. Войските и екипировката ще влязат в състава на ударната група на “Ейбрахам Линкълн” и в другите оперативни формирования, които още сега са разположени в региона. Коментирайки това решение, The New York Times заключава, че Тръмп се фокусира върху защитата на саудитците, но отказва да атакува Иран. В същото време американският президент твърди, че може да нанесе удар върху Иран „за една минута“, а сдържаността му трябва да се разглежда като знак за сила. Вярно е, че някои експерти гледат на поведението на Тръмп като на желание да спечели допълнителни пари от страховете от монархиите в Персийския залив. Държавният департамент на САЩ обяви, че ще насърчи извънредно продажбите на оръжие в Саудитска Арабия и други арабски съюзници с 8,1 милиарда долара, въпреки възраженията на Конгреса. Повече от година конгресмените в САЩ блокират доставките на оръжие в Саудитска Арабия. Рияд е обвинен от конгресмените за убийството на журналиста Джамал Хашогджи и за цивилните жертви в Йемен. Когато обаче саудитците помолиха Помпео, който посети Рияд, да “разшири възможностите им” за конфронтацията с Иран, Белият дом веднага се съгласи с това, заобикаляйки възраженията на Конгреса. Доналд Тръмп има специални връзки с кралското семейство в Саудитска Арабия. Сенатор Боб Менендес, старши демократ в Комитета по външни отношения на Сената, заяви, че администрацията използва „фактора Иран“, за да не спазва изискванията на Закона за контрол върху износа на оръжие. Според него администрацията не е успяла да определи какво представлява извънредното положение в Персийския залив. Той се съмнява в неотложността на доставките на оръжие, които ще бъдат приети не по-рано от две или три години. Нетърпението на Тръмп с продажбите на оръжие предполага личния му интерес, смята Менендес. Освен това Саудитска Арабия няма споразумение за съюз със САЩ, което да изисква американците да направят каквото и да е, за да защитят кралството. Говорейки за реакцията на американския президент за атентатите срещу Саудитска Арабия, не можем да не отбележим думите му, че САЩ не се нуждаят от близкоизточен петрол. През последните десет години производството на суров петрол и природен газ в САЩ рязко нарастна. В момента Америка е най-големият производител на петрол и природен газ в света, но американският петрол е по-труден за производство от петрола в Персийския залив. И промените в световните цени на енергията днес влияят на американската икономика по различен начин, отколкото през 90-те или 2000-те години. Производството на петрол в САЩ е чувствително към световните цени на петрола. Когато цените се повишават, американските производители на тези суровини не само получават по-големи печалби, но и увеличават инвестициите в производство. А след ударите по Саудитска Арабия, покачването на цените на петрола е добра новина за американската икономика. Междувременно политиката на „максимален натиск” на САЩ върху Иран продължава. САЩ наложиха нови санкции на Централната банка на Иран, което ще попречи на Техеран да внася санкционирани стоки. Тръмп нарече тази мярка „най-високото ниво на санкции“. Министърът на финансите на САЩ Стивън Мнучин обясни: „Сега сме прекъснали всички източници на финансиране за Иран.“ И това е след като Тръмп обеща да обмисли възможността за облекчаване на санкциите срещу Иран, намеквайки за среща с президента Хасан Роухани следващата седмица в Общото събрание на ООН в Ню Йорк. Държавният секретар Помпео на брифинг за журналисти преди Общото събрание обясни, че президентът ще се консултира по иранския въпрос с широк кръг партньори и съюзници. Тръмп иска съюзниците да се присъединят към неговата политика на “максимален натиск” върху Иран, включително едностранни санкции, които иранският външен министър Джавад Зариф нарича “акт на икономически тероризъм”. Междувременно с въвеждането на новите санкции срещу Иран положението на иранците се влошава. Националната валута пада, инфлацията ускорява спада на заплатите, а резкият скок на цените на жилищата, които се удвоиха за една година, направи наемите непристъпни за повечето иранци. Въпреки че санкциите остават основната цел на администрацията на Тръмп, в Иран недоволството не е нараснало. Растат само антиамериканските настроения. Няма заплаха от промяна на режима. Изглежда, че обкръжението на Тръмп загуби ориентация в политиката към Иран и преминава към втория рунд. Според директора на Централната банка на Иран, опитът на САЩ да наложат санкции на банката втори път на нови основания показва, че Вашингтон търси, но не намира нови начини да окаже натиск върху Техеран.    ", "date": "2019.09.24", "title": "САЩ търсят, но не намират нови начини за натиск срещу Иран"}
{"url": "http://www.classa.bg/%D1%81%D0%B2%D1%8F%D1%82/item/400089-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%88-%D0%B4%D1%8A%D1%80%D0%B6%D0%B0%D0%B2%D0%B0-%D1%81-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D0%BA%D0%BE%D0%BB%D0%BA%D0%BE%D1%82%D0%BE-%D0%BD%D0%B0-%D0%B5%D0%B4%D0%B8%D0%BD-%D0%B3%D1%80%D0%B0%D0%B4", "text": "Когато държавата ти има население по-малко от това на един среден европейски град, светлините на прожекторите рядко са насочени към теб. Когато обаче го правят, трябва да възползваш от момента. Точно това направи министър-председателят на Люксембург Ксавие Бетел миналата седмица, когато сам остана пред тълпа от журналисти. Неговият колега от Великобритания Борис Джонсън реши, че ще пропусне планирана пресконференция заради няколко десетки шумни протестиращи. Пред журналистите Бетел даде гласност на недоволствата в Европейския съюз, трупани зад кулисите повече от три години, докато дипломати наблюдаваха кашата около \"Брекзит\" в Лондон и как тя става от лоша по-лоша. Това как 46-годишният лидер на Люксембург се възползва от възможността е напълно в крак с неговия подход при управлението на втората най-малка държава в Европейския съюз. Разполагаща само с територия на сушата, без териториалните и географски предимства на други страни-членки на ЕС, Люксембург трябва да открива незаети ниши, в които да се превърне в отличник.   Бидейки най-богатата страна в Европа по БВП на глава от населението, личи, че фокусът на Великото херцогство върху финансовите услуги се отплаща добре. Но Бетел не иска да лежи на стари лаври. Той търси нови ниши, в които страната да може да успее – такива са опитите му да овладее бъдещия пазар за юридически услуги за собственост в космоса, както и изграждането на първото в света посолство с виртуални данни. И въпреки че по думите му е отказал предложение да получи един от основните постове в ЕС при скорошната смяна на караула в Брюксел, мнозина вярват, че неговите лични амбиции не са ограничени до малкия размер на държавата му.     Мегафон относно \" Брекзит \" Дни преди пресконференцията за \"Брекзит\", Бетел в интервю изразява почти идентичен гняв със ситуацията около напускането на ЕС от страна на Великобритания. \"Никога не съм виждал толкова необединено кралство като това в момента, вече няма Обединено кралство\", посочва той и допълва, че Брекзит е \"проблем на торите, за да запазят вътрешния мир\". Но това не е единствената тема, от която люксембургският премиер се е възползвал, за да привлече вниманието върху себе си. По време на първата среща между ЕС и Арабската лига, проведена в Египет по-рано тази година, Бетел, който също е гей, бурно защити правата на хомосексуалните и идеята за възможност за брак между еднополови двойки. Аудиторията, пред която направи тези изказвания, в никакъв случай не беше приятелска настроена, но той по-късно туитна, че да си мълчи не е било вариант. Отново показвайки гордост и увереност, преди две години той заведе партньора си – белгийския архитект Готие Дестене, на среща с папа Франциск във Ватикана. Въпреки очевидните разлики с Борис Джонсън, някои дипломати казват, че Бетел има прилики с лидера на Великобритания – забележителни комуникационни умения и склонност да пренебрегва установените практики. Но докато британските критици обвиняват Бетел, че си е направил ПР за сметка на Джонсън, той се опитва да отрече, че действията му по някакъв начин са нещо невиждано. Нито това, че е гей мъж, начело на правителство. \"За мен това не беше историческо. За мен беше напълно нормално\", казва той за срещата във Ватикана. \"Има снимки с Ангела [Меркел], [съпруга й] г-н Зауер и моят съпруг в Сикстинската капела и това много ми харесва\". \" Аз не съм министър-председателят гей, а министър-председател, който също така е и гей \" , добавя Бетел. Наследник на композитора Сергей Рахманинов по майчина линия, Бетел дирижира страна с население 600 хиляди души, която се намира в сърцето на Европа, между Франция и Германия. Бившите лидери на Люксембург, вероятно поради географската й позиция, също така се озоваха в сърцето на ЕС – трима от тях станаха председатели на Европейската комисия (Гастон Торн, Жак Сантер и Жан-Клод Юнкер). Бетел твърди, че не е разстроен от това, че този път не се предвижда жител на Люксембург да заеме някоя основна позиция в евросъюза - шегува се, че това е \"кратка почивка\". И отхвърля твърденията, че целта му е бъдеще в Брюксел. \" Аз съм избран тук. Заех се с работа, исках да модернизирам страната си и работата ми все още не е свършена \" , казва люксембургският премиер. Разкрива обаче, че докато лидерите на другите страни от ЕС са изпитвали затруднения да намерят подходящи хора за основните ръководни позиции, той също е бил попитан дали би станал част от върха на евросъюза. За него е било чест да бъде попитан, но в крайна сметка решава, че ще защитава своя собствен избор за председател на Европейския съвет – белгийския премиер и негов приятел Шарл Мишел. По този въпрос пояснява, че \"приятелството в политиката не е често срещано\".     Изгубеният (фискален) рай Финансовият сектор е основният двигател на икономиката на страната и стои зад 25 процента от нейния брутен вътрешен продукт (БВП). Бетел обаче казва, че Люксембург вече не окуражава нечестните сделки. Набляга на това, че страната вече не е данъчен рай. \"При моето управление страната изчезна от черните и сиви списъци. Това беше добро решение от страна на моето правителство\", казва премиерът и допълва как при посещението си френският президент Еманюел Макрон е отбелязал, че ако някой говори за Люксембург като за данъчен рай, значи не познава страната. Макар Европейската комисия да е съгласна, че е постигнат прогрес, последният доклад за страната не напълно позитивен. Според него \"данъчните правила [в страната] изглежда се използват от мултинационални [компании], участващи в агресивни структури за данъчно планиране, но са предприети някои стъпки, за да се ограничат подобни практики\". Основните проблеми на страната според доклада остават \" тежките задръствания [на трафика] и недостатъчните жилища [,което] може да се отрази негативно на привлекателността на страната \" . Бетел отвръща, че това е проблем най-вече за средната класа, която няма достъп до социално настаняване, но подчертава, че е трябвало в страната да има жилища на достъпни цени и това е нещото, което правителството му е осигурило, като самият той лично се е намесил, за да намали разходите на някои проекти. Вместо да се опита да цака съседните страни с данъчни облекчения, Бетел твърди, че се опитва да насочи Люксембург към това тя да се възползва от зелената икономика и дигитализацията. Естония например отвори посолство с виртуални данни на люксембургска почва – в общи линии става дума за сървъри, където властите в Талин пазят най-важните си данни вън от собствените си граници, но със същите законови защити, от които би се възползвало едно традиционно посолство. Това е наложило законови промени. По думите на Бател Естония може да е била първата държава с подобно посолство, но вече има и други страни и институции, които имат подобни \"посолства с виртуални данни\". Друг екзотичен и предприемчив ход, който да се възползва от силните страни на държавата като юридически център, е смелото предложение на Люксембург да е международният правен брокер за собственост в космоса. Накратко, планът на Бетел е да превърне нишовата си държава в държава на ниши. Както всеки умен инвеститор знае, ключът е в диверсификацията. \"Ако мислиш, че един сектор е достатъчен, денят, в който този сектор е сполетян от криза, държавата ти ще се срине\", казва премиерът. Един мъж от Люксембург в Ню Йорк В свободното си време Бетел обича да чете криминални романи (любимец му е Джон Гришам) или биографии. Последната прочетена е била за френския крал Луи XIV. Докато работи обикновено слуша класическа музика. На въпроса \"кой композитор?\" отговаря с това, че няма да каже Рахманинов, защото би било \"твърде лесно\". Тази година той също е част от ежегодното Общо събрание на ООН в Ню Йорк. Още преди да поеме към срещата е решил, че ще говори за околната среда, защото за неговата страна това е основен приоритет. Друга важна за него тема – върховенството на закона. Наясно е, че вниманието към речите на лидери на страни като САЩ и Бразилия ще е много по-голямо. Спомня си със смях колко нервен е бил при първото си появяване на форума и колко отсъстващи е имало тогава. Но винаги я има възможността той отново да успее да открадне светлината на прожекторите от другите.", "date": "2019.09.24", "title": "Да управляваш държава с население колкото на един град"}
{"url": "http://www.classa.bg/%D1%81%D0%B2%D1%8F%D1%82/item/400090-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BF%D0%B0%D0%BD%D0%B4%D0%B5%D0%BC%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D0%B4%D0%B5%D1%81%D0%B5%D1%82%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B0-%D0%BD%D0%B8%D0%B5-%D0%BD%D0%B5-%D1%81%D0%BC%D0%B5-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC", "text": "\"Съществува много реална заплаха от бързо разрастваща се, крайно смъртоносна пандемия на респираторен патоген, която да причини смъртта на между 50 и 80 милиона души.\" Това е една от основните констатации в доклада на Глобалния борд за мониторинг на подготвеността, независима група от експерти, събрани от Световната банка и Световната здравна организация, за да \"осигурят възможно най-обективна оценка и препоръки\" за предотвратяването на глобални пандемии. И да, не звучи добре. Те много обективно предупреждават, че рискът от глобална пандемия нараства. Следващата голяма глобална заразна епидемия, която ще ни сполети, може да се случи по естествен път, да бъде умишлено предизвикана или случайно допусната. Въпреки че имаме нови ваксини и лекарства, до които предишните поколения не са имали достъп, също така имаме и еволюиране на опасните щамове - развой на събитията, който съвсем не работи в полза на човечеството. Напредъкът на науката направи възможно конструирането или пресъздаването в лаборатории на предизвикващи заболявания микроорганизми, както и измъкването им от лаборатории, когато се случат експлозии или други инциденти. Междувременно съществуващата стабилна международна инфраструктура на транспорт улеснява изключително много това да се разболееш в една държава и скоро след това да прелетиш океана и да я предадеш в друга. И то само след броени часове. Нарасналата урбанизация и ръстът на населението също утежняват разпространението на болестите. Като допълнение към това са налице климатичните промени, които причиняват природни бедствия, натоварващи националните здравни системи и отслабващи способността им ефективно да реагират на епидемии. Глобалното затопляне допълнително разширява хабитатите на комарите, което означава, че вероятно ще наблюдаваме повече пренасяни от комарите заболявания като зика, тропическа треска и жълта треска - включително и в САЩ и Европа. Съчетанието от всички тези фактори прави света като цяло по-податлив на това, кото авторите на доклада наричат \" глобални катастрофални биологични рискове \" . И нещо повече - няма правителство по света, което да е готово да се справи с тях, поне не и към момента. За да се промени това, има нужда от реални действия. Един от проблемите в случая е фактът, че на темата за пандемиите не се обръща достатъчно внимание, докато не станат факт, а често това е твърде късно. Темата за здравеопазването, както в България, така и на повечето места по света, си има своята сложност, дълбочина и локални проблеми, които така или иначе занимават правителствата. И внимание за предстоящите и още неслучили се проблеми рядко се обръща. \"Твърде дълго сме позволявали цикъл от паника и игнориране, когато става дума за пандемии: засилваме действията, когато има сериозна заплаха, след което бързо забравяме за тях, когато заплахата намалее\" заявява докладът. Оттам описват сегашния подход към темата като отлагане на ремонта на гигантска дупка на покрива за момента, в който започне да се излива дъждовна буря. В един обаче толкова свързан помежду си свят обаче подобен подход е почти самоубийствен. Пандемиите представляват риск не само за здравето ни, но и за икономиката. Достатъчно е само да се замислим за щетите от минали пандемии. След епидемията от атипична пневмония (SARS) през 2003 г. загубите само за американската икономика бяха изчислени на над 40 млрд. долара. Еквивалентни и дори по-големи са загубите от разразяването на заразата от ебола, или от свински грип, които видяхме съответно през 2015 и 2009 г. При една евеутуална пандемия от испански грип, подобна на тази от 1918 г., според доклада, има капацитета да докара смъртта на между 50 и 80 млн. души по света, разпространявайки се по всяка част от планетата само за 36 часа. За да се избегне подобна ситуация, докладът отправя няколко препоръки - някои от тях научни, някои финансови, и някои социални. Ето петте главни предложения: - Правителствата в различните държави да приемат опасността от пандемия като официална опасност за националната и глобална сигурност и съответно да вложат сериозни средства в превенцията на разпространението на зарази. - Всички държави да разработят система за незабавно споделяне на генома на всякакви нови патогени. - Програмите за обществено здраве да изграждат доверие сред местното население, така че то да е по-вероятно да спазва инструкциите им в случай на епидемия. - Здравната администрация да включва жени в процеса на планиране и вземане на решения, особено доколкото мнозинството от хората, полагащи медицински грижи, са жени, и ангажирането им гарантира, че тези политики и интервенции ще бъдат приети. - Дарителите да увеличат финансирането за най-бедните държави, за да преодолеят финансовите празноти в националните им планове за действие за здравна сигурност. Резонността на някои от тези препоръки е очевидна, ако разгледаме скорошни и продължаващи епидемии. Например една от причините, поради които ебола се оказа толкова трудна за овладяване в Демократична република Конго, е че има проблем с доверието: някои от хората нямат доверие на западни НПО или медицински работници и не са склонни да следват техните съвети. Дори имаше атаки срещу центрове за лечение на ебола и здравни работници. Фрагментацията на доверието не е проблем само в държави като Демократична република Конго. САЩ и Европа също са изложени на риск. Способността на социалните медии бързо да разпространяват невярна информация е друг източник на опасност: дали директивите на здравната администрация ще бъдат спазвани при криза? Ще бъдат ли те подкопани от дезинформация, разпространена от подведени провокатори, или от враждебна чужда сила? Предотвратяването и преодоляването на епидемии изискват високи нива на политическа воля и мащабни разходи. Те обаче изискват и справяне със социални проблеми, които спъват подкрепата от местната общност. Активното изграждане на доверие сред хората може да ни помогне да предотвратим следващото бедствие.  ", "date": "2019.09.24", "title": "Следващата пандемия може да убие десетки милиони. А ние не сме готови да се справим"}
{"url": "http://www.classa.bg/%D1%81%D0%B2%D1%8F%D1%82/item/400071-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B3%D0%B8%D0%B3%D0%B0%D0%BD%D1%82-%D1%84%D0%B0%D0%BB%D0%B8%D1%80%D0%B0-%D0%B8-%D0%B7%D0%B0%D1%80%D1%8F%D0%B7%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%BF%D1%8A%D1%82%D1%83%D0%B2%D0%B0%D1%89%D0%B8", "text": "Томас Кук, най-старата туристическа компания в света, фалира и започна процес на ликвидация. Преговорите с кредитните институции за допълнително финансиране на дълга им не успяха да спасят този туристически гигант от Обединеното кралство. Органът за гражданска авиация на Обединеното кралство обяви в изявление прекратяването на всички групови транзакции с незабавно действие и посочи, че всички резервации, направени от компанията, както полети, така и ваканционни пакети, са анулирани. Уебсайтът на компанията стана недостъпен. Британското правителство, съвместно с органа за гражданска авиация, започна процеса на репатриране на десетки хиляди клиенти на Томас Кук в чужбина, най-голямата операция от този вид в историята на страната в мирно време. Изчислено е, че в момента пътуват около 600 000 души, които са наели услугите на компанията, около 150 000 от които са британци. \"Бих искал да се извиня на милионите ни клиенти и хиляди служители, доставчици и партньори, които ни подкрепяха в продължение на много години\", каза изпълнителният директор на групата Питър Фанкхаузер. „Въпрос на дълбоко съжаление за мен и съвета е, че не постигнахме успех\", добави той. В допълнение към туристите, които останаха на произвола на съдбата, 21 000 служители на компанията са изправени пред сценарий на масови съкращения в 16 страни, а 550-те й офиса в Обединеното кралство са изправени пред затваряне. Туристическият гигант, основан през 1841 г., започва услугите си, като предлага местни екскурзии с влак, преживява двете световни войни и е първият, който предлага организирани пътувания в Европа, разширявайки с времето географията на своите операции. Сега групата, победена от конкуренцията на „онлайн\" туристически услуги и отчасти от последните топли вълни в Европа, които подтикнаха клиентите си да отложат резервациите в последната минута, е опустошена от дълг от 1,7 милиарда паунда (над 2.122 милиона долара). Други фактори, допринесли за силната задлъжнялост на компанията, бяха промените в туристическия пазар и геополитическите събития, развили се през последните години. В дългосрочен план крахът на Томас Кук може да засегне икономиките на основните му дестинации, като Испания и Турция, казва Ройтерс.", "date": "2019.09.24", "title": "Британският туристически гигант фалира и заряза стотици хиляди пътуващи"}
{"url": "http://www.classa.bg/%D1%81%D0%B2%D1%8F%D1%82/item/400072-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D1%87%D0%B8%D0%BA,-%D0%BA%D0%BE%D0%B9%D1%82%D0%BE-%D0%BD%D0%B5-%D1%82%D0%B0%D0%BA%D1%81%D1%83%D0%B2%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5-%D1%85%D0%BE%D1%80%D0%B0,-%D0%BF%D0%BE%D0%BB%D1%83%D1%87%D0%B8-99-000-%D0%B4%D0%BE%D0%BB%D0%B0%D1%80%D0%B0-%D0%B4%D0%B0%D1%80%D0%B5%D0%BD%D0%B8%D1%8F", "text": "Джеймс Андерсън, 52-годишен водопроводчик, спечели слава тази седмица, след като в социалните медии бе пусната снимката на нулева сметка, която бе занесъл на 91-годишна жена, на която инсталира нов бойлер. За няколко дни той получи дарения от 80 000 паунда (около 99 000 долара), съобщава Metro. Фактурата, която направи Андерсън известен, гласеше: \"Обаждане за бойлер с високо налягане и два теча ... жената е на 91 години и има остра левкемия [...] При никакви обстоятелства няма да струва на тази дама. Ще бъдем на разположение 24 часа, за да й помогнем възможно най-удобно. \" Мъжът признава, че е бил на ръба на фалита, след като в Бърнли (Ланкашир, Обединеното кралство) е извършил над 3000 ремонта безплатно на възрастни или уязвими хора с малко ресурси, според местните медии. Андерсън, който ръководи водопроводна компания с нестопанска цел Depher, събира пари, използвайки кампании за набиране на средства и дарения за подпомагане на хората и се опитва да разшири бизнеса в цялата страна. \"Не е нужно просто да вършим работа в Ланкашир. Ще се свържа с местни инженери от по-широк район\", каза мъжът. Наскоро той обясни, че е трябвало да уволни двама служители, тъй като не можел да им плаща, но сега се опитва да се свърже отново с тях. \"Дано ... можем да обединим всички общности за обща кауза по целия свят, така че не само в Обединеното кралство възрастни хора и хора с увреждания да се възползват от нещо подобно в обществото\", заяви Андерсън. \"Хората говорят да го правят в Америка, Франция и Австралия. Всички те ще се свържат с мен за съвет и препоръки как да го направят в техните страни\", добави той. \"Бих се радвал да има телефон за връзка, на който всеки над 65 години или инвалид да може да се обади и да получи безплатна водопроводна услуга\", обясни мъжът.", "date": "2019.09.24", "title": "Водопроводчик, който не таксува възрастните хора, получи 99 000 долара дарения"}
{"url": "http://www.classa.bg/%D1%81%D0%B2%D1%8F%D1%82/item/400073-%D1%85%D0%B8%D0%BB%D1%82%D1%8A%D0%BD-%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D1%81%D0%B8-3-%D0%BE%D1%82-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%81%D0%B8-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE", "text": "Хотелският магнат и филантроп Барън Хилтън, дядо на американската знаменитост Парис Хилтън, почина от естествена смърт в четвъртък на 91-годишна възраст в дома си в Лос Анджелис, потвърди семейството му. През 2007 г. бизнесменът обяви решението си, подобно на баща си, да остави 97% от богатството си на фондацията Конрад Н. Хилтън, посветена на филантропски дейности. Останалите 3%, които все още представляват голяма сума от милиони долари, ще останат за неговите наследници, включително осем деца, 15 внуци сред тях - Парис и Ники Хилтън и четирима правнуци. Според официалното изявление на семейната фондация, с това дарение средствата на предприятието ще нараснат от 2 900 милиона до 6 300 милиона долара. Хилтън посвети пет десетилетия от живота си на Hilton Hotels Corporation, където от 1966 г. е изпълнителен директор. През цялата си кариера той играе ключова роля за превръщането на веригата хотели в една от водещите марки в цялата индустрия. През 2007 г., с него като съпредседател и когато Hilton Hotels вече е номер две в сектора, компанията беше придобита от Blackstone Group Inc. за 26 000 милиона. Фондацията Конрад Н. Хилтън, създадена през 1944 г., инвестира в седем основни програми: сестри католички, помощ при бедствия и възстановяване, помощ на бездомни младежи, бездомни хора, развитие на сектора на хотелиерството, пречистване на водата и помощ на засегнатите деца от СПИН и ХИВ.", "date": "2019.09.24", "title": "Хилтън остави на семейството си 3% от голямото си богатство"}
{"url": "http://www.classa.bg/%D1%81%D0%B2%D1%8F%D1%82/item/400074-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D1%81-8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2,-%D0%BA%D1%8A%D0%B4%D0%B5%D1%82%D0%BE-%D0%BA%D0%BE%D0%BB%D0%B8%D1%82%D0%B5-%D1%81%D0%B0-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%BE%D1%82-120-%D0%B3%D0%BE%D0%B4%D0%B8%D0%BD%D0%B8", "text": "Вицепрезидентът на САЩ Майк Пенс получи силна критика след пристигането си в петък с керван от осем автомобила на остров Макинак (Мичиган), където моторизираният транспорт е забранен повече от век, съобщават местните медии. Много гласове описват този акт като неуважителен и дори \"насилствен\" заради нарушаване на ограничението, което управлява територията от 1898 година. Островът се характеризира с изключителната употреба на велосипеди, кънки, файтони и коне, с изключение на аварийни превозни средства и моторни шейни през зимата. Дори когато президентът на САЩ Джералд Форд посети мястото със съпругата си през 1975 г., двамата се движеха в конна карета. Пенс пътува до Макинак, за да участва в двугодишната конференция за ръководство на Републиканската партия, проведена там през уикенда. Екипът на вицепрезидента използва бронирани коли, както изискват мерките за сигурност за поста му. Той обаче обърна внимание, че докато се движеше в колите, полицията, която го придружаваше, използва обичайните велосипеди. \"Нашият остров винаги е бил рай без коли. История, замръзнала във времето. Кажете на някого в Мичиган, че вицепрезидентът просто е докарал не една, а осем коли на този остров и вижте как кръвта му кипи\", публикувана в мрежите Джулия Пулвър, бивш кандидат за Сената от Демократическата партия, чиято публикация надхвърли 7500 ретуита.", "date": "2019.09.24", "title": "Майк Пенс с 8 автомобила на остров, където колите са забранени от 120 години"}
{"url": "http://www.classa.bg/%D1%81%D0%B2%D1%8F%D1%82/item/400075-%D0%B8%D1%80%D0%B0%D0%BD-%D0%BF%D0%BE%D0%BA%D0%B0%D0%B7%D0%B0-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D1%80%D0%BE%D0%BD%D0%BE%D0%B2%D0%B5,-%D1%81%D0%B2%D0%B0%D0%BB%D0%B5%D0%BD%D0%B8-%D0%BD%D0%B0-%D0%BD%D0%B5%D0%B3%D0%BE%D0%B2%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Ислямската революционна гвардия (иранските елитни сили), показаха в Техеран серия от дронове, засечени и свалени, когато нарушават въздушното пространство на страната. Почти всички имат минимални щети и остават почти непокътнати. Сред дроновете, показани на обществеността, е американският RQ-170 Sentinel, прихванат от Иран през 2015 г., когато лети над град Кашмар близо до границата с Афганистан, RQ-4 Global Hawk - също от САЩ - свален в пролива Ормуз през юни тази година; както и британският Феникс. Иранците определиха Global Hawk като усъвършенствана версия на MQ-4C Triton, въпреки че в САЩ настояват, че това е бил само прототип на RQ-4A, построен по време на разработването на Тритон. Изложбата също показа и по-малки дронове, като израелския Hermes, американските RQ-7 Shadow и ScanEagle. Друг дрон, свален от иранските сили, е версия на MQ-1 Predator, прихванат, според някои сведения, през 2016 г., въпреки че точните обстоятелства как устройството е попаднало в ръцете на Техеран са неизвестни. В допълнение към дроновете, изложбата включва и системата за противовъздушна отбрана с ракети \"Хордад-3\", използвана при прихващането на Global Hawk. По време на презентацията главнокомандващият на Ислямската революционна гвардия Хосен Салами подчерта, че иранските сили \"са готови за всякакъв сценарий\". \"Ако някой прекрачи границите ни, ние ще го атакуваме\", каза той. \"Ние се стремим към наказание и ще продължим до пълното унищожаване на всеки агресор\", добави той.", "date": "2019.09.24", "title": "Иран показа публично\" колекция\" от американски дронове, свалени на негова територия"}
{"url": "http://www.classa.bg/%D1%81%D0%B2%D1%8F%D1%82/item/400076-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%B8%D1%81%D0%BA%D0%B0-%D0%B4%D0%B0-%D0%B0%D0%BD%D0%B5%D0%BA%D1%81%D0%B8%D1%80%D0%B0-%D0%BC%D0%B5%D0%BA%D1%81%D0%B8%D0%BA%D0%BE,-%D0%B7%D0%B0-%D0%B4%D0%B0-%D1%80%D0%B5%D1%88%D0%B8-%D0%B8%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "Даниел Маккарти, кандидат в първичните избори на републиканската партия от щата Аризона (САЩ), предлага анексиране на Мексико за разрешаване на имиграционната криза, заяви самият той по време на радио интервю. \"Съществува процедура за превръщане в щат на САЩ\", заяви Маккарти във връзка с член IV от раздел 3, включен в клауза 1 от Конституцията на Съединените щати. \"Ясно е, че 30 милиона нелегални мексикански имигранти искат да бъдат граждани на САЩ\", добави републиканецът, който смята, че е вероятно дори половината от латиноамериканската държава иска да бъде в САЩ. Маккарти, който е собственик на козметична компания, казва, че \"Конгресът може да приеме нови щати в Съюза\", затова той призова мексиканците \"да се вдигнат в своите общности и да поискат да станат щат на САЩ\". „Мислите ли, че някой иска да живее по този начин?\", отсече кандидатът. Според него този процес \"не е толкова труден и би дал на територията на САЩ, повече земя пред морето\" което според него \"може да бъде добре\". Републиканският политик също защити, че е необходимо да се изгради граничната стена с Мексико \"веднага\", преди да се обсъдят други възможни решения. Той обаче прогнозира, че предложението му - което той определя като продължение на имиграционната политика на президента Доналд Тръмп - ще бъде посрещнато с \"много омраза и критики \". Но ако иска идеята му да се сбъдне, Маккарти първо ще трябва да спечели предварителните избори на своята партия в своя щат, в който също се представя бившата войник и сенатор Марта МакСали, която има подкрепата на сегашния обитател на Белия дом.", "date": "2019.09.24", "title": "Кандидат за президент на САЩ иска да анексира Мексико, за да реши имиграционната криза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400077-%D0%BF%D0%BE%D1%80%D0%BD%D0%BE-%D0%B0%D0%BA%D1%82%D1%80%D0%B8%D1%81%D0%B0-%D0%BD%D0%B0%D0%BB%D0%B0%D0%B7%D0%B8-%D0%BC%D0%BB%D0%B0%D0%B4%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B7%D0%B2%D0%B5%D0%B7%D0%B4%D0%B0", "text": "Младата звезда на Ливърпул Трент Александър-Арнолд все повече изгрява на английската сцена, а и въобще на световната. Вчера юношата на мърсисайдци отбеляза великолепен гол във вратата на Челси при успеха с 2:1, а това накара английската преса да му обърне още по-голямо внимание. На Острова попаднаха на любопитно съобщение към младия десен бранител, което дойде от доста по-възрастната порно актриса Таня Тейт. Тя е написала загадъчното \"Ммммм\", придружено със сърца на снимка на голия Трент Александър-Арнолд. Там обаче друг потребител й отговаря вместо британския футболист, пишейки й следното: \"Съжалявам, но е твърде млад за теб\".     Самият играч на Ливърпул от своя страна не е реагирал по никакъв начин на съобщението на звездата от възрастните филми, поне видимо. Иначе страстта на Тейт не е само към защитника, а към целия тим на Юрген Клоп, тъй като тя е от град Ливърпул и е върла фенка на \"червените\".  ", "date": "2019.09.24", "title": "Порно актриса налази млада футболна звезда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400078-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D0%B2-%D1%81%D0%B0%D1%89", "text": "Малката Алис, най-скъпата проститутка в САЩ разкри, че нейната промоционална оферта \"Зона 69\" все още е валидна за шурмоваците на \"Зона 51\". Въпреки това, че така наречения щурм на най-секретното място на земята, за което се предполага, че там правителството на САЩ държи извънземни, бе отменен, секс труженичката от Мунлайт БъниРанч в Невада се радва на огромен интерес от търсачите на извънземни. Алис, която вярва в съществуването на извънземен живот, каза, че предлага 50% намаление \"за срещи от онзи вид\" през септември.     Извънземенсток, който се появи в резултат на голямата популярност на страницата във Фейсбук с името \"Да щурмуваме Зона 51\", трябваше да започне на 20 септември и да приключи на 22 септември по обед. Независимо от това, че фестивалът бе официално отменен от организаторите си на 11 септември, Алис заяви, че все още се очаква голям брой ентусиасти да щурмуват тайната военна база, затова интересът към офертата ѝ е все още голям.      Говорейки пред Daily Star Online, тя каза: \"Почти съм изцяло заета чак до края на септември с посетители, които искат да се възползват от моята оферта \"Зона 69\", затова аз смятам, че решението фестивалът да бъде отменен въобще няма да попречи на щурма на \"Зона 51\". Във връзка с феномена \"Зона 51\" Алис е трансформирала своя луксозен апартамент в БъниРанч в такъв в стил \"Зона 69\" - сексуална фантазия с отвличане от извънземни. \"В миналото бях медицинска сестра, затова имам редица медицински материали, които сега мога да използвам при фантазията с отвличането от извънземни.      Също съм си поръчала специална футуристична секс играчка, която може да снася желатинови яйца в дупка по желание на клиента и така да се симулира зачеване от извънземно\", разказва проститутката. Алис също уверява, че има огромен опит в ролевите секс игри с извънземни и клиентите ѝ със сигурност ще останат доволни.", "date": "2019.09.24", "title": "Най-скъпата проститутка в САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400079-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BF%D0%BE%D0%BB%D1%83%D0%B3%D0%BE%D0%BB%D0%B0-%D0%B4%D0%BE-%D1%81%D0%B8%D0%BD%D0%B0-%D1%81%D0%B8", "text": "Златка Димитрова е като абонирана за скандални провокации, особено пък, ако са свързани с личния й живот, където по традиция винаги е интересно. Тези дни Черната Златка публикува меко казано шокиращи снимки, на които е по бельо... пред невръстния си син. Разбира се, позите са предизвикателни, а бельото - достатъчно изрязано.     Фотосите на плеймейтката възмутиха дори и най-верните й фенове в социалната мрежа и тя отнесе един кош ругатни по свой адрес. На една от снимките даже Златка издайнически протяга ръчичката на малкия Миро, който през октомври ще навърши три години.     Припомняме, че синът на Черната Златка, който е плод на любовта й с бургаския бизнесмен Мирослав Недев, се роди в средата на октомври 2016-а. Двамата обаче се разделиха, но все пак Недев даде името си на своя наследник.     Освен с предизвикателни и полуголи снимки обаче, Черната Златка шокира феновете си и с признанието, че е станала \"слънцеядка\". \"Преди време една приятелка ми запали интереса по източните култури, най-вече по историята на племето хунза. Знаете ли например, че те живеят средно по 100 г. (някои от тях и много повече), жените им раждат и на 60 и не познават болести и рак?   Откакто се посветих в тайните им за дълголетие, много по-често прекарвам време сред природата, събирам енергия от слънцето и се стремя да пречиствам както тялото, така и мислите си от негативни влияния.     Всяка сутрин приемам и по няколко капки от вълшебното масло на хунзите, приготвено от ядки на пакистански кайсии. Да промениш стила си на живот не е лесно, но си струва\", написа тя.", "date": "2019.09.24", "title": "Черната Златка полугола до сина си!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400080-%D0%B7%D0%B0%D1%89%D0%BE-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D1%81%D0%B5-%D1%80%D0%B0%D0%B4%D0%B2%D0%B0-%D0%BD%D0%B0-%D0%BA%D1%80%D0%B5%D0%BF%D0%BA%D0%BE-%D0%B7%D0%B4%D1%80%D0%B0%D0%B2%D0%B5", "text": "На 21 април тази година британската кралица Елизабет II навърши 93 години. Въпреки възрастта си, тя все още изглежда доста добре, а ежедневието й е наситено със събития.   Затова и много хора не спират да се питат каква е тайната на дълголетието й. Повечето са на мнение, че всичко се дължи на добрите гени. Все пак майка й доживя до 101 години – нещо, което в днешно време се случва доста рядко. Експертите обаче казват, че генетиката не играе основна роля. Не трябва да забравяме за фактора околна среда, както и за начина и качеството на живот.     Проучванията показват, че процесите на стареене се ускоряват, ако пушим, злоупотребяваме с алкохол, не спортуваме и постоянно сме в стресови ситуации. Как кралицата успя да изживее почти цял век? От   ще ви разкрием осемте тайни на Елизабет II за дълъг живот, от които всеки може да ръководи. Редовни медицински прегледи А Елизабет II редовно се подлага на профилактични прегледи, които позволяват своевременно да се открие и значително да се намали рискът от развитието на сериозни заболявания. Активен начин на живот Британците обичат да ходят по много. Това важи и за членовете на кралското семейство. Те всеки ден прекарват часове в разходка из парка, разположен в замъка Балморал, в който Елизабет II често почива с децата и внуците си. Освен това кралицата е луда по ездата. Ходенето, конната езда и упражненията оказват положителен ефект върху общото й състояние и подобряват здравето й. Всъщност, това отдавна е научно доказан факт. Ако всеки ден отделяте поне по 30 минути, за да спортувате, ще поддържате кръвното си налягане, кръвната захар и сърдечния си ритъм в норма! Всеки ден учете по нещо ново Дори на 93-годишна възраст, кралицата остава глава на Великобритания и взема всички най-важни решения. За да изпълнява добре задълженията си, за нея е изключително важно да поддържа ума си остър. Елизабет II всеки ден учи по нещо ново. Тя се интересува от интернет и периодично посещава британската централа на световната търсачка Google. Освен това обича да чете, да играе стратегически игри и да решава кръстословици. Благодарение на това дори в напреднала възраст тя може да се похвали с бистър ум и ясна мисъл. Контрол на теглото Елизабет II никога не е имала проблеми с наднорменото тегло, въпреки че не се е подлагала на диети и интензивни тренировки. Тайната на добрата й форма се дължи на факта, че внимателно следи теглото си. И в това няма нищо случайно. Лекарите са категорични, че е много важно всеки човек да се поддържа във форма. Според медицинската статистика хората с наднормено тегло са по-податливи към диабет тип 2. В допълнение, затлъстяването се отразява негативно на цялостното здравословно състояние, на функционирането на всички вътрешни органи и съкращава значително продължителността на живота. Правилно хранене В продължение на много десетилетия традиционната британска диета не беше толкова полезна. Тя се основаваше на консумацията на големи количества мазнини и въглехидрати, което не допринася за загубата на тегло. Днес обаче всичко се е променило драстично. Повечето специалисти по хранене са на мнение, че в основата на здравословното хранене са пресните плодове и зеленчуци и зърнените култури. Елизабет II следи много внимателно с какво се храни. Дълголетието си дължи на факта, че консумира много растителни продукти, отглеждани в екологично чисти райони на страната. Освен тях яде риба и месо от животни и птици, които се отглеждат в кралските ферми. Чай и ечемичена вода Всеки ден абсолютно всички британци се откъсват от делата си, за да изпият по чаша чай. Тази традиция е на стотици години, но продължава да се почита и до ден днешен. Кралицата на Великобритания също я следва. Но въпросът не е само в културно-историческото наследство. Тази напитка има богат химичен състав, а освен това намалява риска от онкологични и сърдечно-съдови заболявания, спира възпалителните процеси и помага за прочистване на тялото от токсини. Другото нещо, без което британците не могат да си представят живота си, е ечемичната вода. Понякога, за да подобрят вкуса й, прибавят сок от лайм или пресни плодове. Тази напитка е богата на много витамини, минерали, разтворими и неразтворими фибри и оказва положителен ефект върху функционирането на бъбреците и органите на пикочно-половата система. Домашни животни Елизабет II много обича кучетата, особено тези от породата Уелско корги. Специалисти от Университета в Ню Йорк проведоха проучване и установиха, че общуването с домашни любимци оказва положителен ефект върху психическото и емоционалното състояние, както и върху кръвното налягане. Разхождайки се с четириногия си приятел, ще във вас ще започне да се произвежда хормонът на щастието, който ще нормализира обменните процеси в организма и ще ви накара да се почувствате много по-добре. Семейни отношения Хората, които постоянно общуват с околните - с членове на семейството си, приятели и познати, живеят по-дълго от тези, които нямат социални контакти и постоянен кръг от приятели. Елизабет II е известна с интензивната си обществена дейност. През 2007 г. тя отпразнува 60-годишнината от сватбата си с принц Филип и стана първият монарх в историята, който отпразнува диамантена сватба. През целия си живот тя е имала силни отношения само с един човек и е успяла да изгради стабилна семейна връзка. Колко често посещавате болница, за да преминете цялостен преглед и да получите медицинска помощ? Според статистиката по-голямата част от хората ходят на лекар, когато са изправени пред някакъв здравословен проблем. Това са тайните на дълголетието на една от най-влиятелните жени в света. Спазвайки съветите й, можете да живеете дълго и щастливо!", "date": "2019.09.24", "title": "Защо Елизабет II се радва на крепко здраве"}
