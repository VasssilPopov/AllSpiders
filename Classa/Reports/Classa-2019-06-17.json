{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396828-%D0%BF%D0%BB%D0%BE%D1%87%D0%BA%D0%B8%D1%82%D0%B5-%D0%BD%D0%B5-%D1%81%D0%B0-%D0%BD%D0%B0-%D0%BC%D0%BE%D0%B4%D0%B0", "text": "Неделя . Избутахме го и тоя парад. Обяснихме си ги нещата кой къде греши; теглихме си по една дълга и хем ценностите спасени, хем и различното показано. Караме нататък към следващия обществен топик. \r\n Пак Графа нещо не е както трябва. То това улица ли е като улица?! Надигнали се едни плочки. От жегата, викат, напекло ги. Такива били тия, топлосензитивни. Аз съм сигурен, че никой от замесените не е очаквал колко некадърен е всъщност и сега също са адски изненадани от себе си. Знам би, може би всички имаме малко нереалистични очаквания за себе си. \r\n Което автоматично ме води при Венета Райкова. Видяла убиеца си в предишно прераждане и сега пак бил наблизо. И нейната не е лесна. А на тоя, убиеца, искам да кажа: ти наистина си упорито копеле, шапка ти свалям. Нас ни мързи да се занимаваме, ама то очевидно няма и смисъл. \r\n   Понеделник . Азис има нова песен. Крайно време беше, тъкмо се бях притеснил, че ще пропусне месеца на социалните послания. А той, тарикатът, изчаквал да мине прайдът, за да се чуе и неговото по-различно различно. С Рут Колева този път борят етническото неравенство - тя отпред, той - отзад. Обградили са го напълно. Тя няма реплики, само по едно време му се развиква, което само леко напомня на домашно насилие. \r\n Ама то не може по две либерални теми наведнъж. \r\n Иначе Азис голямо къпане му удари в тоя клип. Скучно е без вода. \r\n Затова и футболните национали са ни гола-вода. Но защо да ходим на европейското, като то е в нас. Това не са национали, толкова са толерантни към чужденците, че им викам Либерален отбор по футбол. Имат си вече и прогресивна чалга за слушане. \r\n   Вторник . Папата пак се изказа неподготвен. Нещо за браковете, не го четох цялото, че темата ми е чужда. Предупреждавах ви да не разчитате на тоя хитрец за прогресивни обединения. \r\n Ама и Азис си го бива. Коскоджамите четиресет и кусур годишен брадат бабанка с ей толчав татус Velizar на ръката, пък се нарича умалително „циганче\". Я малко повече самочувствие! Само да попитам, интеграцията какво беше - някой да ни напомня, че е различен, или да не ни напомня. Обърквам се. Например сега на Азис ли да вярвам как обича циганин или на Дует Ритон, че и те направиха едно обяснително парче време оно, ама тогава още не бяхме на темата. \r\n Турили Бойко Борисов в един локомотив и му обясняват някакви неща за влаковете, а той пита колко вдигат и това нови гари ли са. Струва ми се, че го повредихме с критика тоя човек. Сега не може да спре да пътува и да инспектира, а някои от тия министри с него и друга работа имат все пак. \r\n   Сряда . Чуват се призиви Боби Михайлов да се махал от БФС. Сакън! А се е махнал, а е влязъл в политиката. Нека си стои на поста, дорде унищожи и последната клетка носталгичен респект - и към себе си, и към тоя пуст негов черен дроб. \r\n Говорехме си тия дни, че Веско Маринов не го искат вече да възпява полицията, Орлин Горанов бил новото име на поста. Има ли някакъв начин да спрем да пишем песни за тая бедна полиция, че и без това е за кашмер? „Светещи жилетки\" на Ъпсурт вече ми изглежда като похвална ода. \r\n Между другото, знаем ли какво стана с Velizar от татуса? Той за гей браковете ли е или е от традиционните? Всъщност Азис сега за какъв трябва да го имаме, освен за различен? Права е Рут да му се кара в клипа, ако не е разбрала в какво се забърква в началото. \r\n   Четвъртък . Бойко Борисов има рожден ден и ние всички се шегуваме дружески в него, все едно сме му министри. Виц да ви кажем, докато се правите, че управлявате тая машина. \r\n \r\n \r\n \r\n Аз разправях ли ви, че терористът от Пловдив не бил истински терорист, просто бил младеж с малко по-големи амбиции по трудово, и си харчел джобните за белина? Тотално не се знае какво да го правим, та дайте да се преструваме, че нищо не е станало. Атентат нали няма. То това ни интересува нас, не дали е щяло да има. Тая белина може също да се използва за нещо по-полезно, да не ходи зян. Например да си накиснат пиара в нея за другия път. Какво ми мрънкат нещо, че БНТ щяла да фалира. Толкова ли няма кой да я купи? Ама обществена била, ама не-знам-какво-си. Разбирам, разбирам, правя се само. Вие просто искате да има медия, която да не се опитва да ви заблуждава, за да може да следите по-изкъсо останалите. \r\n           Петък . Куба Гудинг Джуниър е обвинен в сексуално посегателство. Опипал бюста на жена в бар и сега го грози година затвор, да му опипват вътре неговия бюст. С белезници го разкарват, бая палави ръце трябва да има или пак се престарават добрите. Тука в СФУМАТО режисьорите им викат: съблечи се, че иначе не се разбира, че играеш нещо. \r\n Разследващият журналист Васил Иванов се завръща в НОВА и хората масово му вадят някакви стари постове във фейсбук, където не бил чак толкова единодушен със сегашния собственик. Нищо не разбирате вие от разследваща журналистика значи. Аматьори! Той, човекът, може да е под прикритие и в момента. Сещате ли се? Може само да се прави на журналист. \r\n   Събота . Стана си жега обаче. Гледайте от хубавата страна. Топлината няма как да не надигне нещо по площад \"Славейков\". Вие сещате ли се преди тоя ремонт какви точно забележки имахме към властта? \r\n Какво се чува, започнаха ли да идват руснаците и англичаните по Черноморието? Нямам търпение да подкарат с глупостите, че да ни дадат повод за някакъв глобален размисъл. В това отношение ние никога не почиваме. По нощите в Лас Вегас Тайсън Фюри наби някакъв немец, все едно са на Слънчака. \r\n Нищо не сте изпуснали, споко. Кобрата беше сред публиката. Вие нямате ли усещането, че докато му изтече наказанието, шкембето пак ще е на мода в тоя спорт? Доживяхме и там плочките да са точно толкова безсмислени, колкото и на Графа. \r\n", "date": "2019.06.17", "title": "Плочките не са на мода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396825-%D0%BA%D0%BE%D0%B1%D1%80%D0%B0%D1%82%D0%B0-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B5%D0%B4%D1%80%D0%BE%D0%B3%D1%8A%D1%80%D0%B4%D0%B0-%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0-%D0%B3%D0%BE-%D0%BD%D0%B0%D0%BB%D0%B0%D0%B7%D0%B8", "text": "Поредната едрогърда репортерка се завъртя около най-добрия български боксьор Кубрат Пулев. След Джени Суши, която обвини българина и заведе дело заради прословутата целувка, и Хелън Лий, сега дойде ред и на Мишел Джой Фелпс.  Дамата с огромен бюст взе интервю от Кобрата след двубоя на Тайсън Фюри срещу Том Шварц, който бе спечелен от британеца с нокаут във втори рунд.  Фелпс работи за канала \"Behind Gloves\" и се поинтересува дали Пулев е готов за мач с Фюри. Кобрата през цялото време отговаряше кратко и се държеше на дистанция от дамата, за да не се повторят проблемите, които си създаде с Джени Суши.   \r\n   \r\n   \r\n   \r\n          ", "date": "2019.06.17", "title": "Кобрата да внимава! Поредна едрогърда репортерка го налази"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396826-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%81%D1%82%D0%B8%D0%B3%D0%B0-%D0%B4%D0%BE-2400-%D0%BB%D0%B5%D0%B2%D0%B0", "text": "Лечебните заведения са длъжни да обявяват тарифите си, но рядко дават пълната информация на сайтовете си. Въпреки че от 1 януари тази година болниците са длъжни да публикуват на сайтовете си цените на всички услуги, които предоставят извън поетото от здравното осигуряване, масово информацията липсва. От оповестените тарифи се вижда, че раждането например стартира от 900 лв. и стига 2400 лв, пише вестник СЕГА. \"Лечебните заведения са длъжни да поставят на общодостъпни места в сградата си информация относно вида и цената на всички предоставяни медицински и други услуги и за начина на заплащането им. Информацията се публикува и на интернет страницата на лечебните заведения или се оповестява по друг обичаен начин, както и на интернет страницата на Министерството на здравеопазването\", пише в закона. Тъй като това не е станало, от Министерството на здравеопазването (МЗ) дават на болниците нов срок - до 14 юни, за да посочат къде са оповестили ценоразписа си, както и да пратят данните на ведомството. Тъй като данни липсват, информация за цени няма и на сайта на МЗ. Голяма част от частните болници и някои от държавните не са качили всички цени на предоставяните извън платеното от здравната каса на сайтовете си. Често лечебните заведения ограничават оповестяването на информацията до цената на избора на екип и избора на лекар, които имат нормативен таван - не повече от 900 лв. за екип и 500 лв. за лекар. Качени са и цени на медицинските услуги на свободни тарифи, т.е. за неосигурени пациенти или такива, решили сами да покрият цената на лечението си. Липсват обаче ценоразписите за десетките такси, които пациентите често дори не избират, но се налага да плащат - ВИП стаи, персонални медицински сестри, различни видове консумативи, консултации и административни услуги. Така като се съберат всички такси и услуги, които пациентите дори не са поискали, накрая има случаи, в които се налага да се плащат по 1500 лв. и повече. Най-ясни са цените на АГ лечението и най-вече на раждането - дори да няма посочени за друго цени, родилките поне са наясно в детайли колко ще им струва появата на детето им. \"Токуда\" е сред малкото болници, обявили цени на стаи - ВИП стаята е 85 лв. на денонощие, а \"Лукс\" стая - 125 лв. Цените на избор на екип, лекар и за придружител обаче се търсят на място в болницата, а други услуги не се споменават. Пациенти обаче твърдят, че са плащали такса \"битово обслужване повече от 3 дни\" - 120 лв., \"медицинска адаптация\" - 300 лв., самостоятелен сестрински пост - 150 лв. Обявени са и цени в АГ отделението - на раждане - 1600 лв., пакети за проследяване на бременността - от 637 до 1242 лв., неонатален пакет - 700 лв., единична стая - 200 лв. Останалите отделения обаче не посочват цени. \"Софиямед\" уведомява, че е възможен избор на допълнителни услуги - екип, лекар, сестра, хранене, но не посочва цени. Същото важи и за другите болници от веригата - \"Пълмед\" и \"Бургасмед\". Столичната \"Полимед\", която се прочу с изобретателните си такси, е сред малкото, които имат детайлен ценоразпис на сайта си. Там фигурират услуги като: меню за хранене 20 лв. на ден; административни услуги - оформяне и обработка на документи, статистическа обработка, поддръжка на компютърна система и софтуер, консумативи за административно обслужване - 120 лв. на ден; финансови услуги - поддръжка на счетоводен софтуер, консумативи за финансово обслужване - 120 лв. на ден. Има и цени на лечение, ако то не е по линия на здравната каса, но пък няма цени на избор на екип и лекар.  Доста осведомени са пациентките на болница \"Вита\". Там здравноосигурените родилки например могат да изберат \"пакет нормално раждане без избор на екип: 1600 лв.\", \"раждане с план на раждащата: 1600 лв. нормално, 2000 лв. оперативно\", а ВИП пакетът за оперативно раждане е 2400 лв. Пакетите са детайлно описани, както и доплащанията над тях - например допълнителният престой струва 100 лв. на ден, както и престоят на придружител. При други специалности обаче цените на лечението се определят след преглед и не са споменати, както и изборът на екип. Описани са и всички цени на прегледи и лечение в доболничната помощ. На сайта на един от най-търсените АГ и ин витро центрове в София - болница \"Надежда\", обаче липсва каквато и да било информация за платени услуги, а според пациенти на лечебното заведение те съществуват, и то на доста високи цени. За разлика от тях общинската \"Шейново\" има детайлен ценоразпис на всякакви медицински и допълнителни дейности, според който изборът на екип е 900 лв., а ВИП стая - 70 лв. Толкова е изборът на екип за раждане и в бившата \"Тина Киркова\", самостоятелната стая е 75 лв., цезаровото сечение по желание е 1400 лв., а доплащането за ендоскопска операция - 900 лв. Нито дума за цени не е спомената и на сайта на частната МБАЛ \"Св. София\". Същото важи и за \"Сърце и мозък\" в Плевен. С някои изключения, големите държавни болници са публикували подробни ценоразписи за всички медицински услуги срещу заплащане, цените на прегледите на свободен прием, както и на избора на екип - на някои места. В Александровска болница например той варира от 250 до 900 лв. според големината на операцията, прегледът при професор е 60 лв., при нехабилитиран специалист - 40 лв. Отличник обаче е варненската университетска болница \"Св. Марина\", където в над 70 страници са описани всички платени услуги, включително цените на прегледите при всеки от лекарите в болницата поименно (най-скъпо е разчитането на ПЕТ скенер от депутата от БСП проф. Анелия Клисарова - 200 лв.). Болницата е и сред единиците, обявили и ценоразпис на медицинските изделия, които пациентите трябва да плащат. Цени на консумативи са обявили и от \"Майчин дом\".", "date": "2019.06.17", "title": "Цената на раждане в болниците стига до 2400 лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396827-%D0%B2%D0%B5%D1%81%D0%B5%D0%BB%D0%B0-%D0%BB%D0%B5%D1%87%D0%B5%D0%B2%D0%B0-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D0%B1%D1%81%D0%BF-%D0%B1%D0%B5%D1%88%D0%B5-%D0%B2%D0%BE%D1%82-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0", "text": "Охладиха се страстите след вчерашния конгрес. Това беше един своеобразен вот на доверие към политиката, която води новото ръководство на БСП в лицето на Корнелия Нинова. Това каза депутатът Весела Лечева в ефира на „Здравей, България\". \"На вчерашния конгрес се чу гласът на организациите, на низовите структури на БСП, на общинските и областните организации. Чу се призивът им Нинова да оттегли оставката си, че резултатите и линията на партията е крачки напред, макар и трудно извървян, че за тези 3,5 години не спечелихме последните избори, но и не изгубихме и позиции и за тези 3,5 години можем да отчетем победа на президентските избори, удвоени мандати на парламентарната група, още един мандат в групата на Европейските социалисти. Това са крачки все напред\", обясни Лечева. „Низовите организации, симпатизантите и членовете на БСП се отнасят с респект към проявения морален, отговорен, достоен и честен подход, включително с подаването на оставката, но те одобряват нейната линия на поведение и политиката, която води и заявиха, че в крайна сметка не е нужно да подава оставка, имаме и по-важни цели, предстоят и местни избори. В крайна сметка тя получи едно огромно доверие от членовете и симпатизантите\", добави Лечева.", "date": "2019.06.17", "title": "Весела Лечева: Конгресът на БСП беше вот на доверие към политиката на Нинова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396821-%D0%BE%D1%82-%D0%BD%D0%B0%D1%88%D0%B8-%D0%B8%D0%BB%D0%B8-%D0%BE%D1%82-%D1%87%D1%83%D0%B6%D0%B4%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B4%D0%B0-%D1%81%D0%B5-%D0%BF%D0%B0%D0%B7%D0%B8%D0%BC", "text": "След сагата с припознаването чий е Гоце Делчев, ще се намери ли най-после някой смелчак у нас да каже „царят е гол“? Що за договор София сключи със Скопие и чак сега ли разбраха какви последици има, когато не се познава ни историята, нито препъни-камъните на т.н. македонски въпрос, нито са прочели архивите на МВнР по темата – от времената на Симеон Радев, през Андрей Ляпчев, доктрината на Иван Михайлов, вмешателството и делата на Коминтерна, та до Тодор Живков от 1961-1962г, когато политиката ни по този казус се променя тотално и се следва национален интерес с всички възможни стъпки на „меката сила“, особено в Пиринския край? Защо изведнъж тонът на наши вицепремиери се втвърди и дори внушават закани за „вето“ в преговорни процеси за членство в ЕС, ако не се признае Гоце Делчев за български революционер? Остава и гърците да започнат да имат претенции към Гоце Делчев, защото е роден и убит на днешна гръцка територия, но това е друга сага, отново горчива за всеки що-годе познаваш миналото ни българин.     Нима в София не знаеха за становища на премиера на вече Северна Македония, Зоран Заев, докато беше кмет на Струмица, относно „общата ни история“ и „общите герои“? Нима не бяха чували за изказаното преди дни от експремиера Никола Груевски, че в струмишкия роден край на Зоран Заев казват за него „на овой много му мели устата“? Човекът винаги е казвал това, в което е вярвал, защото го е учил и го е заобикаляло. Припявал е химна на страната със слова за Гоце, Даме, Пито Гули и т.н.,ръкопляскал е на предизборните изяви на настоящия президент Стево Пендаровски на фона на лика на Гоце Делчев и в общи линии позицията му е – Гоце е македонски революционер, отдал живот за независима Македония, Илинденското въстание /не „Илинденско-Преображенско“!/ е македонско, държавата би трябвало да се казва „Илинденска Македония“, а на гроба на Св.Кирил в Рим се изпраща албанеца Талал Джафери, председател на Собранието, който да поднесе цветя за 24 май заедно с българската делегация. Това е то интеграция и разбирателство! В София чак сега ли разбраха за какво иде реч? Да влезе на всяка цена и то незабавно в НАТО и някога в ЕС Северна Македония? Това, че в Скопие медийното пространство се задръства с мнения за „ако българската страна настоява да се запише, че Гоце Делчев е български революционер, тогава няма да има резултат по този въпрос“, че ще се получи „македонско обезличаване“, ако се приема Гоце Делчев за български революционер, че „народите на Балканите са създадени в ХІХ век /ти да видиш!/, че има „международно признаване на македонската национална идентичност на Гоце Делчев, която не бе оспорвана доскоро“, че трябва да се подчертава „българите са татари“ и все в този дух, не би трябвало да е изненада. Това са постулати от последните 70 години и София наистина в повечето случаи е предпочитала да премълчава или реакциите са били извън обсега на внимание на обществеността. Като по-възрастния брат, който едва ли не се забавлява с детинските изяви на братчето си. Без отговор е въпросът дали става дума за липса на познания, професионализъм или бягство от отговорност, за да „не ни се клати стола“. Последното няма как да се стикова с т.н. национален интерес. Всъщност по-тревожното е друго. И днес у нас има редица набедени за експерти, които не само намират изява по ТВ-екрани с популярни водещи, но и не се свенят да твърдят, че „сегашните поколения не се интересуват от датата 7 октомври“, не я знаят и им е все едно /датата, на която тленните останки на Гоце Делчев, заедно с архива от Македонския културен институт са предадени на Скопие по настояване на Коминтерновска Москва/, че българското общество „вече е възприело македонците, че са друга нация“, че „има двойственост за идентичността на македонците при самите герои“, тачени и в София, и в Скопие, че „признали сме езика и какво от това“ и т.н. Как са разбрали какво е мнението на българското общество по въпроса, след като поне 2 млн българи имат корени в днешните земи на Северна Македония? Ако децата ни не знаят за датата 7 октомври, тези журналисти нямат ли вина за информирането на следващите поколения или тяхната роля е само да посочват с пръст Москва, че била наредила предаването на костите на Гоце Делчев на Скопие? Още Иван Михайлов, наричан от същите експерти Ванче, ясно го е обосновал с тезата, че великите сили никога няма да приемат обединението на България с Македония и единствения начин това да се получи е чрез борба за независима Македония, която след това по пътя на културно-търговски, транспортни и всякакви чисто човешки връзки да се постигне присъединяването към майка-България. Да, ама това не е лъжица за уста на онези, които са я отворили към Белград, Атина или Анкара. Слухове, че открай време тези столици хрантутят т.н.“лица за влияние“ не са сянка от миналото. Москва си има друга политика, която е прието да се нарича имперска, но по-скоро е политика на геополитически играч, който си има свои стратегически интереси и се стреми „да не се преминават червените линии на нашите сфери на влияние“ т.е. „около нашите граници“. И на слепите вече е ясно, че Западът като цяло, водени от САЩ, имат само една цел на Балканите-членство в НАТО, за да се изолира Русия, да се обгради отвсякъде с военни бази, които обезличават родните армии и водят до разчитане само на чужди сили да се грижат за сигурността на малките балкански държавици. Дивиденти отвсякъде, включително с продажби на военно оборудване. Друго е обаче някой наш да каже „Освободителната руско-турска война не е освободителна, тя е завоевателна“, нали? Никой не искал да ни освобождава, а „само да ни разори“, ти да видиш! Не е нужно много старание, за да се види кой, защо и кога налива масло в огъня. За придобивките само се шушука. Но дори в Черна гора, член на НАТО, при обсъждане в парламента във връзка със стратегия за отбраната на страната, се чуват на висок глас слова за „територията на Черна гора се е превърнала в полигон за по-нататъшни действия на НАТО по отношение на Сърбия и Русия“, че „има димна завеса, която прикрива начинание на Тирана, Прищина и официална Подгорица срещу православните хора, разчитайки на решаващата подкрепа на НАТО“, за да се каже в прав текст, че „марионетното правителство получава нареждания от НАТО и затова този документ не е отбранителна стратегия“ и т.н. Изводите са, че се създавала „фалшива представа, че без НАТО няма нищо в региона или по света“. Е, Северна Македония, казват, че до края на годината ще бъде окончателно приета за член на НАТО, поредния на Балканите. Нашият договор със Северна Македония допринесъл за това. Било стратегическа цел. Ама ако с този договор и създадената чрез него съвместна комисия за уточняване на историческите въпроси се засягат национални интереси, защото няма как да се стиковат позиции / не е само за Гоце Делчев/, тогава в действие сигурно ще влязат онези експерти, които ще ни убедят колко много печелим от цялата схема и какво „светло бъдеще“ ни чака, дали? Ако в Скопие смяната на името на страната под натиск бе прието без масови протести, дали управляващите са сигурни, че ще спечелят извънредни избори, които чукат на вратата им? Защото не получават дата за започване преговори за присъединяване към ЕС, предвидено за 18 юни, а премиерът Заев вече бе заявил, че при отлагане на датата ще подаде оставка. Причините за отлагането не са само в Скопие, нито само в Брюксел. Геополитическите ветрове изискват други нагласи и решения. Нещо, което в София явно не са отчели навреме. Сега бързат да наваксат. А някои от българските експерти, които словославеха Заев, не скриваха радостта си от идването му на власт, както и да стана, порицаваха президента Георге Иванов, който не подписа до последно закон за двуезичието в Северна Македония и не прие за легитимно Преспанското споразумение с Гърция, с днешна дата пишат за „двуличието на Заев“ и че правителството в Скопие „хвърляло прах в очите чрез различни маневри“, които се приемали за добронамерени от нашите „неподготвени дипломати“. Да не са познавали македонската действителност или настроенията в Скопие? Да са се увлекли по общата западна еуфория, че най-после имаме договор за сътрудничество и приятелство? Макар и подписан набързо и под натиск? Да не са отчели факта, че смяната на името и действията в управлението в Северна Македония, включително на албанските партии, не се приемат от голямата част от гражданите на новопокръстената държава? Отново София затъна в дебати пост-фактум и отново „експерти с влияние“ поддържат тези, които трудно могат да се причислят към интересите на обществото и чувствата на българите. А що се отнася до езика, чуйте управлявалите България преди, включително и по време на соца след 1962г. Струва си. Другото е чуждо влияние. Ще ни горчи отново. Няма русофили / русофоби. Има интереси, а те са вечни. Справка –Чърчил.    ", "date": "2019.06.17", "title": "От наши или от чужди експерти да се пазим?"}
{"url": "http://www.classa.bg/%D1%81%D0%B2%D1%8F%D1%82/item/396819-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%B8%D0%BC%D0%B0%D1%82-%D0%B7%D0%BB%D0%B0%D1%82%D0%BE-%D0%B8%D0%BB%D0%B8-%D0%B1%D0%B8%D1%82%D0%BA%D0%BE%D0%B8%D0%BD%D0%B8,-%D1%89%D0%B5-%D0%BF%D0%B8%D1%88%D0%B0%D1%82-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0", "text": "Анализаторът Макс Кайзер изтъква, че \"е генерирано много недоверие по отношение на Съединените щати в няколко области: Спорно е дали нашите търговски споразумения са полезни, дали спазваме думата си, дали ще нападнем някого или ще шпионираме някой от нашите съюзници\". От друга страна, липсата на международно доверие води до \"закътания бичи пазар на златото\", коментира събеседникът му, Доминик Фризби, автор на списание MoneyWeek. В този смисъл Макс посочва \"ние сме изправени пред брутална липса на доверие повече от всякога\". Според него, \"доверието на международните пазари е намаляло, а пряката последица от това е, че хората, правителствата, страните и централните банки купуват злато, че благородният метал печели позиции на международно ниво. \" Данните, цитирани от него, показват, че докато доверието в правителствата на някои държави \"се разпада напълно\", към други се е увеличило. Както той посочва, доверието в правителствата се е увеличило от 2007 г. насам в страни като Израел, Русия, Германия, Швейцария и други територии, които имат твърди пари. \"Обобщението е, че международната пирамида на фидуциарни пари ще се срути\", казва Кайзер. Липсата на доверие води до хиперинфлация, когато \"правителства, централни банки и емитенти на валути губят контрол върху стойността на въображаемите си пари\". Според Макс \"парите на хартия никога не оцеляват и тези, които имат злато или биткоини, са тези, които ще пишат правилата.\"", "date": "2019.06.17", "title": "\"Тези, които имат злато или биткоини, ще пишат правилата\""}
{"url": "http://www.classa.bg/%D1%81%D0%B2%D1%8F%D1%82/item/396820-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%83%D1%81%D0%BA%D0%B0-5g-%D0%BC%D1%80%D0%B5%D0%B6%D0%B0%D1%82%D0%B0-%D0%BD%D0%B0-huawei,-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5%D1%80%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D1%81%D0%B0%D1%89", "text": "Испания току-що стана една от първите европейски страни, които осъществиха търговското разгръщане на 5G мрежата. На 15 юни Vodafone Испания стартира услугата в 15 града, включително Мадрид и Барселона, в сътрудничество с китайския телекомуникационен гигант Huawei. Тази ултра-бърза мобилна телефонна мрежа обещава скорост на изтегляне до един гигабит в секунда. В допълнение към испанската столица и столицата на автономната общност Каталуния, услугата ще се предлага и във Валенсия, Малага, Севиля, Сан Себастиан, Билбао, Витория, Ла Коруня, Виго, Хихон, Памплона, Сантандер и Логроньо. Huawei е основният доставчик на следващото поколение мобилни телефонни мрежи в Испания. Той ще отговаря и за изпълнението на двата пилотни проекта, избрани от Red.es, испанския публичен орган, отговарящ за технологичното развитие в страната. В допълнение е подписал споразумения за разполагане на 5G мрежата с Telefónica и Orange и в момента е основният доставчик на 4G мрежи в страната. Преди Испания само две европейски държави комерсиализираха 5G: Швейцария и Обединеното кралство. Вашингтон обаче настоява съюзниците му да се откажат от технологията на Huawei при пускане на 5G, позовавайки се на съображения за сигурност. Китайският телекомуникационен гигант е затънал в конфронтация с Вашингтон, който го обвинява в шпионаж за правителството на азиатската страна чрез своите устройства, нещо, което компанията отрича. След включването на китайския производител в търговския черен списък на 20 май, американското министерство на търговията. издаде временен лиценз, който позволява на Huawei Technologies да смекчи последиците, от които клиентите на тази марка ще пострадат в северноамериканската страна. Въпреки натиска от страна на САЩ, британските законодатели не са попречили на Huawei да участва в мрежата от пето поколение до момента, но мобилните оператори EE и Vodafone вече са премахнали Huawei телефоните от своите планове за стартиране на 5G. Главният изпълнителен директор на Vodafone Ник Проуд предупреди през февруари, че забраната на Huawei в европейските 5G мрежи ще бъде в ущърб на операторите и потребителите и може да забави старта й \"вероятно с две години\".", "date": "2019.06.17", "title": "Испания пуска 5G мрежата на Huawei, въпреки черния списък на САЩ"}
{"url": "http://www.classa.bg/%D1%81%D0%B2%D1%8F%D1%82/item/396822-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0,-%D1%87%D0%B5-%D0%B0%D0%BA%D0%BE-%D0%BD%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%80%D0%B5%D0%B7-2020-%D0%B3-%D0%B2-%D1%81%D0%B0%D1%89-%D1%89%D0%B5-%D0%B8%D0%BC%D0%B0-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D1%81%D1%80%D0%B8%D0%B2-%D0%BD%D0%B0-%D0%BF%D0%B0%D0%B7%D0%B0%D1%80%D0%B0", "text": "Американският президент Доналд Тръмп предупреди в ново съобщение, че икономическите последици за САЩ ще бъдат опустошителни, ако той загуби президентските избори през 2020 година. \"Икономиката на Тръмп бележи рекорди и предстои тя да извърви дълъг път\", заяви президентът в публикацията. \"Въпреки това, ако някой друг встъпи в длъжност през 2020 г. (познавам конкуренцията много добре), ще има срив на пазара, какъвто досега не е виждан\", каза Тръмп. „Поддържайте Америка велика!\" - добави той в края на посланието си; фраза, която очевидно ще бъде неговият лозунг по време на кампанията за 2020 г. Президентът не уточни в своя туит, за кои икономически рекорди става дума. Той обаче вече спомена за \"пазарен срив\" в публикация през януари тази година. \"Ако искат да видят срив на фондовия пазар, да импийчват Тръмп!\", написа той. През февруари американският лидер заяви, че ако опозиционната партия спечели изборите през 2016 г., \"фондовата борса би загубила поне 10 000 пункта\". От своя страна, Bloomberg цитира изследването на Macrotrends, което показва, че \"досега представянето на Dow Jones Industrial Average в периода на Тръмп е било средно в сравнение с предшествениците му.\" Според вестника този индекс \"достигна най-високото си ниво преди повече от осем месеца, на 3 октомври\". Междувременно бенчмаркът S & P 500 \"достигна рекорд в началото на май, преди да започне търговската война на Тръмп \", пише порталът. На 18 юни Тръмп официално ще стартира предизборната си кампания за 2020 г. с митинг в Орландо. Според „Хил\", социологическите проучвания го поставят за момента зад Джо Байдън, Бърни Сандърс или Камала Харис в редица важни щати.", "date": "2019.06.17", "title": "Тръмп предупреждава, че ако не спечели през 2020 г \"В САЩ ще има невиждан срив на пазара\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396824-%D0%BE%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85%D0%B0%D0%BB%D0%BD%D0%B0%D1%82%D0%B0-%D0%B4%D0%BE%D0%B1%D1%80%D0%BE%D0%B4%D1%83%D1%88%D0%BD%D0%B0-%D0%B8%D1%80%D0%BE%D0%BD%D0%B8%D1%8F-%D0%B4%D0%BE-%D1%86%D0%B8%D0%BD%D0%B8%D1%87%D0%BD%D0%B8%D1%8F-%D1%84%D0%B0%D1%80%D1%81", "text": "В Предговора към един от шедьоврите си по философия на съвременната му история “18-тия Брюмер на Луи Бонапарт”К.Маркс цитира един от блестящите афоризми на великия Г. Хегел, че историята понякога се повтаря – първият път като трагедия, а вторият като фарс . И Маркс посочва – Наполеон I Бонапарт и Луи Наполеон III. Чичото и племеника – великият повелител на Европа и хазартния мошеник, любител на притоните в Париж, позьорът. Приведеният афоризъм и илюстрацията му са безспорно класика, която обяснява много периоди в Европейската история. Много периоди от българската история също могат да бъдат разбрани така. Но с идването си на Балканите и установяване на нашата Дунавска България българите внасят много свои особени моменти в европейската история, с които несъмнено я обогатяват, пренасочват и много пъти я поставят на изпитание, удивлявайки политици и анализатори. Например, удивляват се образованите и добронамерено настроени към България като член на ЕС и европейското семейство народи, как България преди 1989г. беше 16 държава в Европа, а сега е последна от 27-28 държави в ЕС; как преди 30 г. заливаше пазарите на СССР и на Европа с домати , грозде, ябълки и вино, а сега внася от Йордания, Египет и от къде ли не; как в края на 1988 г. България е 9 млн. население, а сега е по-малко от 7 млн.; удивляват се как от 1 млн. членове на БКП се родиха толкова много десни партии; и не последно, удивляват се как от толкова много учени, професори и академици вече 10 години премиер на България е един пожарникар, при това с доста тъмно минало, добре осветено в редица западни средства за информация. Разбира се, мислещите и честни българи, също се удивляват. Те се опитват да си обяснят причините за този парадокс, една от които е неизживяната за голяма част от обикновения народ патриархалност. Така добродушната ирония, с която народът през последните десетилетия от онзи социализъм наричаше последния комунистически диктатор “Бай Тошо” или направо “Тато”, при възхождането на пожарникаря във високите етажи на властта се прехвърли върху него с преуважителното “ Бате Бойко”. Дали защото преди да дойде царя и от охрана да го направят главен секретар на МВР, или защото преди това беше търкал ушите на “Бай Тошо”- “Тато”, или според мълвата за някаква друга връзка, не е ясно. Светлина може да дадат само специални ДНК изследвания. Така или иначе, масата , сред която и доста изветрели старци величаеше пожарникаря именно като “Бате Бойко”, който щял да покаже на комунягите, макар че по собствените му признания той напуска пожарната, защото не искал да се откаже от БКП и да се деполитизира. . Но възходът на пожарникаря се оказа неудържим нисход на народа и държавата България.Защото има пожарникари и пожарникари, но нашия беше с манталитета на обикновен селски каруцар, който в едно от първите си интервюта като новоизгряла политическа звезда от глупост си призна, че е прочел само една книга в живота си. В случая с нашия нов спасител на народа се потвърждаваше една централноазиатска притча, че можеш да издигнеш за султан и последния мулетар, стига да има кой да го посочи и да стои зад него. А стоящите зад него, пък и той самия, по оценката на американския посланик Джон Баерли (2005- 2008), добре работеше върху героизирането на образа си. Така си създаде един кръг от предобре заплатени дежурни ласкатели по медиите. Макар че с годините масата прозираше истината за “Бате Бойко” и кръгът на величаешщите го намаляваше все още имаше край него ласкатели, които гъделичкаха неговото его на футболист, тенисист, геополитик, строител на магистрали и какво ли още не, докато един ден, както в приказката на Х.К. Андерсен “Царят е гол” един адвокат – коалиционен партньор не се сдържа и направо извика по една от медиите, възхваляващи българския “крал Слънце”, че Бате Б. е всъщност един безпардонен “Бай Х--- й”. И тази точна оценка тръгна- по стадиони и форуми на опозиционни сайтове, по фейса и ел. пощи, в ресторанти и къде ли не открито, и символично, с многоточие и без... Така натрупаното отвращение от този назначен спасител на България, а в същност нейния съсипател взриви патриархалната ирония, за да се види грозната истина като един циничен фарс.И пак Хегел, и пак Маркс говорят, че понякога народите се разделят със своето минало, смеейки се. Дали действително е дошел часът за раздяла на българите със своя “Бай”, който даже беше създал партия за европейското им развитие, а ги отведе по-далече и от Африка...    ", "date": "2019.06.17", "title": "От патриархалната добродушна ирония до циничния фарс"}
{"url": "http://www.classa.bg/%D1%81%D0%B2%D1%8F%D1%82/item/396823-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B7%D0%B0-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D0%B8%D1%80%D0%B0%D0%BD%D1%81%D0%BA%D0%BE%D1%82%D0%BE-%D1%8F%D0%B4%D1%80%D0%B5%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Отказът на Съединените щати от Цялостния план за съвместно действие засяга режима на неразпространение на ядрени оръжия, заяви руският президент Владимир Путин в рамките на срещата на върха на конференцията за мерки за взаимодействие и изграждане на доверие в Азия, проведена тази събота в Душанбе (Таджикистан). „Всички са загрижени за положението около ЦПСД по иранската ядрена програма, а оттеглянето на САЩ от това споразумение значително усложни неговото прилагане и оказва отрицателно въздействие върху общата ситуация по отношение на режима за ядрено неразпространение\", заяви руският президент. Що се отнася до мерките, необходими за решаване на проблема, Путин каза, че \"единственото разумно решение би било страните по плана да продължат да изпълняват задълженията си и точно това е, което Русия желае да направи\". По-рано руските медии съобщиха, че преди срещата президентът Путин е провел кратък разговор с турския си колега Реджеп Тайип Ердоган. Детайлите на диалога между двамата лидери не са разкрити.", "date": "2019.06.17", "title": "Владимир Путин за отрицателни последици от оттеглянето на САЩ от иранското ядрено споразумение"}
{"url": "http://www.classa.bg/%D1%81%D0%B2%D1%8F%D1%82/item/396818-%D0%B8%D0%BD%D0%B4%D0%B8%D1%8F-%D0%BD%D0%B0%D0%BB%D0%BE%D0%B6%D0%B8-%D0%BC%D0%B8%D1%82%D0%B0-%D0%BD%D0%B0-28-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B0", "text": "От 16 юни Индия обяви, че налага по-високи мита на 28 американски продукти, включително бадеми, ябълки и ядки, в отговор на оттеглянето от Вашингтон на ключовите търговски привилегии на Ню Делхи. През юни 2018 г. индийското правителство издаде заповед за увеличаване на митата върху вноса до 120% върху серия от продукти, произведени в САЩ. Но Делхи забави няколко пъти влизането му в сила, защото търговските преговори с Вашингтон продължаваха. Новите мита ще позволят на Индия да получи около 217 милиона долара допълнителни приходи от американския внос, съобщи източникът на The Times of India. Сблъсъкът между двете нации започна миналия март, когато Доналд Тръмп наложи вносни мита от 25% за стоманата и 10% за алуминия. Като основен износител на тези продукти на американския пазар, Индия беше силно засегната от мярката, като загуби около 240 милиона долара. По-рано този месец Вашингтон официално прекрати преференциалното търговско третиране, предоставено на Ню Делхи, което позволяваше на страната да изнася американски стоки на стойност до $ 5,6 млрд. без мита. В допълнение, Белият дом оказва натиск върху индийските власти да спрат да купуват петрол от Иран и Венецуела", "date": "2019.06.17", "title": "Индия наложи мита на 28 американски продукта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396811-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B0%D0%BD%D1%83%D0%B8%D0%BB,-%D1%81%D0%B0%D0%B2%D0%B5%D0%BB-%D0%B8-%D0%B8%D1%81%D0%BC%D0%B0%D0%B8%D0%BB-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8", "text": "  Братята свети мъченици Мануил, Савел и Измаил били родом от Персия. Техните родители били знатни хора, но вярата им не била една: бащата държал персийското неверие, а майката била благочестива християнка. Тя възпитавала децата си от най-ранна възраст в християнско благочестие и както в младенческите им години ги закърмила с майчиното си мляко, така ги отгледала в страх Божий. А блаженият презвитер Евноик възродил светите братя в банята на светото кръщение и ги научил на словото Божие. Но въпреки че посветили телесните си сили на персийския цар Аламундар, духом те непрестанно работели на небесния Цар, нашия Господ Иисус Христос, като се стараели във всичко да Му угодят с добрите си дела. Веднъж те били пратени от царя при гръко-римския император Юлиан Отстъпник, за да сключат с него мир. Отначало той ги приел с почести, оказвал им милост и се отнасял дружески с тях. Но после, като разбрал, че са християни, се изпълнил с гняв и въпреки общите за всички народи обичаи и закони, предал братята на мъчения заради вярата им в Христа и ги умъртвил след тежки изтезания. А мъченическият им подвиг бил такъв.     Веднъж беззаконният император решил да иде във Витиния, в местността, наричана Оргия Тригон, понеже там наближавал един от богомерзките езически празници. Той се качил на кораб от Цариград и когато пристигнал на мястото, веднага с цялото множество събрал се народ започнал да извършва скверното си тържество, покланяйки се на идолите и принасяйки на бесовете безброй жертви. Започнали непрестанни пирове с пеене и музика и в чест на пагубните езически богове били извършени много мерзки беззакония. А Христовите раби Мануил, Савел и Измаил, които били тук заедно с императора, не пожелали и да видят това нечестиво празненство. Те се отдалечили от ликуващите и застанали встрани от тях. Докато светиите, застанали далеч, плакали и се молели така, царят гледал принасящите жертви и пируващите заедно с тях. Като не видял при себе си персийските пратеници, заповядал да бъдат намерени и доведени при него, за да се повеселят заедно с него. Тогава един от царските слуги ги видял да стоят настрани и ги повикал на царското тържество: той сметнал, че и те принадлежат към идолопоклонническото нечестие. Но Христовите раби единодушно отвърнали на царедвореца: - Върви си: ние няма да се отвърнем от вярата, в която сме възпитани от младини, не ще оставим нашия Господ и няма да се поклоним на бесовете. Няма да станем причастни на тази явна заблуда: не сме толкова безумни и неразумни, че да презрем нашия Създател, Живия Бог, и да се поклоним на бездушното създание. Пък и не затова предприехме тоя дълъг път и дойдохме тук, за да се отречем от своята вяра, а за да сключим мир между персийската и вашата държава. И твоят цар, и единомислените с него добре знаят, че няма да ни отвърнат и убедят да преминем към тяхното нечестие, дори да ни предадат на огън и мъки и да ни лишат от живота. Слугата предал тези думи на Юлиан, който веднага пламнал от гняв и ярост против братята. Но решил да не ги предава на мъчения веднага, за да не попречи на нечестивото си празненство, а отложил това до сутринта, като заповядал само да затворят Божиите раби в тъмница. На другия ден Юлиан седнал в съдилището, заповядал да доведат персийските пратеници и им заговорил така: - Вас, достойни мъже, вашият цар е пратил тук като свои верни хора и добре разположени към нас, та между двете царства да се възстанови дългоочакваният мир. Но тоя мир между нас може да бъде възстановен само с помощта на любов, съгласие и взаимна доброжелателност. Обаче какво съгласие можете да имате с нас и къде е вашата любов, щом не поискахте вчера да участвате в празненствата и да се насладите на веселието в чест на същите богове, които и вие, персите, почитате? Нали и персите като нас почитат слънцето, луната и звездите - най-светлата огнена сила, и другите наши богове. Защо тогава се отказахте да ги почетете заедно с нас и не пожелахте да участвате в нашето служение, поне за да скрепим и утвърдим условията за сключване на мира? Но ако презирате и унижавате боговете ни и ако не сте ни единомислени, значи не сте дошли да утвърдите мира, а да го нарушите и да възобновите войната и враждата. На това светите мъже отговорили: - Дошли сме при теб от нашия цар да сключим мир, та вашите воини да не престъпват пределите ни, а нашите - пределите на твоето царство, да не опустошаваме земята един другиму, търговците ни винаги да имат свободен достъп във вашата държава, а вашите - в нашата земя, и едните, и другите спокойно да се завръщат вкъщи. И сме пратени при тебе да се уговорим за това, а не да разсъждаваме за боговете. Нека всеки почита оня бог, който иска, и така, както иска. Пък и между царствата никога не става война за вярата, но разприте, споровете и битките винаги са заради градовете, областите и техните граници и предели. А ти оставяш преговорите за мир, заради които сме пратени, и започваш друго, за което и не трябва да говорим. Ти говориш с нас не за благосъстоянието на империята си, не за мирното отношение към нашата държава, която граничи с твоята, а през цялото време разпитваш за боговете и приказваш за вярата. Ако пък ти е угодно, знай, че макар и да сме родени в Персия, по вяра сме християни, възпитани сме от майка си в благочестие и сме наставени в истинската вяра от нашия духовен баща - презвитера Евноик. И в нашата родина имаше мнозина, които искаха да ни отвърнат от нашия Господ Иисус Христос към идолопоклонство, но не успяха: с благодатта на нашия Владика останахме непоколебими и твърди в изповеданието си. И сега се надяваме на Господнята помощ, че и тук никой не ще ни отвърне от светата ни вяра и не ще ни убеди да преминем в служба на бесовете, която наистина е суетна и преизпълнена с прелест, заблуждение и лъжа. Тогава мъчителят пламнал от гняв и им казал: - Как вие, хора прости и невежи, непознаващи дори нашия език, се осмелявате така нагло и с безумни думи да хулите вярата, която изповядваме ние, хора образовани и обучени в съвършенство на цялата книжна мъдрост? И ние познаваме вашето учение. Знаете, че съм изучавал и вашите християнски книги, но като видях, че в тях има само лъжа и няма истина, веднага ги отхвърлих, та поради неяснотата на написаното в тях да не изпадна в някое заблуждение. И кой от хората, които вярват на вашите книги и постъпват според тях, се е показал някога славен и съвършен и е извършил нещо доблестно? Затова ви съветвам: оставете това детско и лъжливо мъдруване и повярвайте по-добре в онова, на което отдавна учат най-добрите философи. Ако пък не послушате моя добър съвет, против волята си ще послушате мъките, на които веднага ще ви подложа. - Научили сме се от нашия Господ - отвърнали светците - да не се боим от ония, които убиват тялото, и да не мислим какво трябва да отговаряме на мъчителите, защото Самият Свети Дух ще ни укрепи в страданието и ще ни даде слово и дръзновение да отговорим. Ние пък ще те питаме какво безумие виждаш в нас ти, който се смяташ за най-мъдър сред хората? И кой е по-неразумен - този ли, който е познал истинския Бог и Създател на тварите и благочестно Го почита, или този, който отвърнал се от Живия Бог, се покланя на бездушната твар, на камъни и дървета, или на друго подобно? Наистина, безумец е онзи, който вместо Живия Бог почита мъртва вещ, а разумен - служещият Нему. Защото, ето какво е първото дело на човешкия разум - да познае своя Творец, Подателя на всички дарове, да вярва в Него и усърдно да Му служи; а да не познава своя Творец и благодетел и да работи за врага си - душегубния бес - това е крайно неразумие. И вашите древни философи, пребиваващи в това вредно заблуждение, само изглеждат мъдри, а пък са най-неразумни сред човеците според думите на светия апостол: „наричайки себе си мъдри, те обезумяха\", и неразумното им сърце е помрачено. Ти си станал подобен на тях, ако не и по-лош, защото те пребивавали в своето безумие, като не са познавали и никога преди не са изповядвали истинската вяра. А ти, просветен със светото кръщение и възпитан в християнство, си се отрекъл от Христа Бога и сега всички истинно вярващи в Господа те наричат елин вместо християнин и вместо благочестив - нечестив и безбожник. Силно разгневен от тия думи на мъчениците, Юлиан се изпълнил с безмерна ярост и заповядал веднага жестоко да ги измъчват. Най-напред им свалили дрехите, прострели ги на земята и без пощада ги били с бичове по гърба и корема, а после ги повесили на дърво за мъчения, като приковали с гвоздеи ръцете и краката им и с железни остриета стъргали телата им. След това Юлиан заповядал да ги отведат на мястото за мъчения и да горят ребрата им със свещи. Мъчениците доблестно понасяли мъките, като непрестанно славели Господа и укорявали мъчителя. После заповядал да забият в главата на всекиго железен гвоздей, а под ноктите на ръцете и краката - остри куки, а после, когато били вече покрити с рани, да им отсекат главите и да изгорят телата им. Когато отвели светите мъченици на мястото за посичане, наречено Константиново. Светите мъченици били посечени на 17 ден от месец юни. Но когато нечестивите слуги поискали да изпълнят и другата заповед на беззакония си цар - да изгорят телата на страдалците за Христа, земята по Божие повеление се разтресла и мястото, където лежали светиите, се разтворило дълбоко, земята приела телата им в образувалата се бездна и ги скрила, за да не ги докосват повече скверните ръце на мъчителите и силата на огъня да не ги превърне в пепел; а всички слуги побягнали от страх. Много от присъстващите хора, като видели това чудо, повярвали в Христа, отхвърлили елинското заблуждение и се присъединили към християните. След два дни, през които християните непрекъснато отправяли молитви към Господа, земята отново се разтворила и върнала телата на светиите, а навред се разнесло неизказано благоухание. Преизпълнени от велика радост, верните с любов взели телата и ги погребали с почести на това дивно място. По-късно от гроба на светите мъченици изобилно започнало да се подава изцеление на всички болни. А нечестивият богоотстъпник Юлиан скоро след това загинал със знаменателна и страшна смърт. След смъртта на персийските пратеници, светите мъченици Мануил, Савел и Измаил, той тръгнал с войските си срещу Персия. Към това го прелъстили бесовете чрез своите магьосници лъжепророци, които му предсказали победа и покоряване на персите. Когато научил за убийството на своите пратеници, персийският цар се изпълнил с дълбока тъга и страшен гняв. Като разбрал, че законопрестъпният Юлиан е тръгнал против него, той също събрал цялата си войска и на границата на своята държава се опълчил против гордия си враг. Двете войски се срещнали и започнала голяма битка. Но скоро персите надмогнали и победили римската войска, като съкрушили цялата сила на Юлиан. Именно в тая битка богоотстъпникът Юлиан бил поразен от Божия гняв: нечестивият император бил сразен от невидима ръка и загинал в големи мъки, като станал посмешище за всички перси, срещу които тъй гордо се изправил в суетна надежда, за радост на бесовете, в които вярвал и на които така се надявал. А християните, освободили се по тоя начин от жестоките гонения и мъчения, прославили своя Избавител, Христа Бога, Комуто и от нас да бъде чест и слава, с Отца и Светия Дух, сега и всякога и во веки веков. Амин.", "date": "2019.06.17", "title": "Св. мъченици Мануил, Савел и Исмаил Персийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396812-17-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1631 г. - Мумтаз Махал умира по време на раждане. В нейна чест съпругът ѝ, азиатският владетел Шах Джахан, построява за 17 години двореца гробница Тадж Махал (дн. Индия).    1866 г. - Започва Австро-пруската война.    1872 г. - Управителят на Дунавския вилает(Туна вилает) Мидхат паша е назначен от султан Абдул Азис за велик везир на Османската империя.    1885 г. - Статуята на Свободата пристига в пристанището на Ню Йорк, на борда на френския кораб Isere.    1913 г. - Царство България напада Сърбия и Гърция, което е начало на Междусъюзническата война. Започва битката при Брегалница.    1939 г. - Във Франция е извършена последната публична екзекуция с гилотина.    1940 г. - Втората световна война: Трите балтийски държави Литва, Латвия и Естония са окупирани от Съветския съюз.    1944 г. - Исландия получава независимост от Дания и е обявена е за република.    1945 г. - България във Втората световна война: В София тържествено са посрещнати частите на Първа българска армия, взела участие в победата над Нацистка Германия в рамките на Трети украински фронт.    1953 г. - В няколко града на Източна Германия избухва Работническо въстание, което е потушено от окупационните войски на Съветския съюз.    1955 г. - Извършен е първият полет в СССР на реактивен пътнически самолет - Ту-104.    1988 г. - Приключва успешно съветската космическа мисия Союз ТМ-5, сред екипажа на която е вторият български космонавт - Александър Александров.    1990 г. - Парламентарни избори в България: Провежда се вторият тур на изборите за 7 Велико Народно събрание, за което най-голям брой места печели БСП.    1994 г. - В САЩ е открито Световното първенство по футбол 1994.    2001 г. - Парламентарни избори в България: Национално движение Симеон Втори печели изборите за 39 Народно събрание с резултат 42,74 % (120 депутати).    ", "date": "2019.06.17", "title": "17 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396813-%D1%87%D0%B5%D1%82%D0%B2%D1%8A%D1%80%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%B5%D0%B7-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%82,-%D0%B7%D0%B0%D0%B5%D0%B4%D0%BD%D0%BE-%D1%81-%D0%BC%D0%B0%D1%81%D0%B8%D1%80%D0%B0%D0%BD%D0%B0-%D0%B0%D0%BA%D1%86%D0%B8%D1%8F-%D0%B4%D0%B0-%D1%81%D0%BC%D0%B5%D0%BD%D1%8F%D1%82-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA%D0%B0", "text": "  Питам Радан Кънев, Христо Иванов, Тома Белев, как ще коментират случващото се в Югозападна България. Хиляди хора бяха поставени под пълно информационно затъмнение – без достъп до телевизия и интернет, част от тях и без телефонна връзка. Не след природна стихия и катаклизъм (защото операторът се е справял с такива), а след полицейската операция срещу кабелния оператор и местна телевизия Кабел САТ-Запад. Хиляди абонати часове наред бяха без интернет (възстановяването на сигнала започна след повече от 13 часа, почти на магия заради отнетата техника) , затруднена бе работата на болници, банки, общински администрации, лаборатории, медии, фирми…     60-70% от Югозападна България на практика бе блокирана напълно, а към момента продължава да е без достъп до телевизия (Бел. ред. – до събота към обяд, повече от 24 часа. Полицейският шеф Явор Колев твърди, че не са спирали интернета, само иззели сървъри). Хиляди хора и към момента са без достъп до информация, а цели населени места (макар и малки) буквално не знаят нито прогнозата за времето, нито дали правителството е все така на власт и дали случайно някой не го е бутнал. Причината е, че това са хора, за които единственият достъп до информация е телевизията. На практика бе спряна цяла регионална телевизия с излъчвания от региони Дупница, Бобов дол, Сапарева баня, Кюстендил и Гоце Делчев. Изземването на техника и апаратура е извършено така, че да бъде възпрепятствана напълно работата на оператора и регионалната телевизия – само на база съмнения за евентуални престъпления. Т. е., далеч още от момента на доказване на евентуална вина, на практика полицейската операция реално „отнема лиценза“ на оператора и регионалната телевизия. Как се нарича това нещо? Да бъдеш третиран като виновен, да ти бъде наложено наказание (и то неясно дали съотносимо по тежест спрямо евентуално обвинение и евентуална доказана вина) още преди съдебният процес да е започнал и да е приключил. Как се нарича това репресивните държавни органи да бъдат включени в спор, който по същество е търговски (и за когото има неприключило съдебно дело). Как се нарича това хиляди хора да бъдат лишени от интернет и телевизия без вина да има от тяхна страна и от страна на доставчика? Как се нарича това да се поставя под риск хора, заради напълно отрязани комуникации без вина на доставчика? Как се нарича това точно тези региони да бъдат подложени на масирана атака за смяна на доставчика на интернет и телевизия, седмици преди полицейската операция? И как се случва това? Как е предвидено, че полицейската операция ще спре подаването на интернет и телевизия? Как се нарича това да бъде спряно излъчването на регионална телевизия с хиляди потребители, която по никакъв начин не е нарушила закона, не е пожълтяла и не е покафеняла? Как се нарича това да бъде сринат отлично разработен и работещ бизнес, един от големите работодатели за региона без да е доказано, че е нарушавал закона? А и дори да има нарушения, не би ли следвало в правова държава те първо да бъдат доказани, а след това да бъдат наказани спрямо предвиденото в закона? Как се нарича това и как да действаме ние, хилядите граждани? Питам вас. Питам ви като гражданин, защото на вас гласувах и гласувам доверие. Какво ще ми кажете вие? Как ще отговорите на моето доверие и моите очаквания. Няма да ви се заканвам, че ще сваля доверието си от вас, най-малкото защото нямам кой знае какъв избор (ха-ха). Но искам да знам. Вие тук до мен ли сте, тук до хилядите потърпевши на един полицейски… До служителите на оператора ли сте, които бяха държани като заложници близо 14 часа, а сега работят под страх и стрес, заплашени да останат без работа?     До нас ли сте или не сте? Ще напишете ли декларация или поне по един статус за нас, клетниците? Ще кажете ли поне на познатите си, че 1/4 от България беше насилствено потопена в мрак?!  ", "date": "2019.06.17", "title": "Четвърт България без телевизия и интернет, заедно с масирана акция да сменят доставчика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396814-%D0%BC%D0%B0%D0%B9%D1%82%D0%B0%D0%BF-%D0%B1%D0%B5,-%D1%83%D0%B8%D0%BB%D0%B8", "text": "Ако си мислите, че Алф, симпатичното извънземно, напомнящо на мравояд, се е уредило с продължение на сериала и затова знаменитата реплика „Майтап бе, Уили” е претърпяла някои редакции – в грешка сте. Онзи сериал приключи, нашият – не. И дори е по-смешен! Изборната тупурдия попремина, кой избран – избран, някои взеха да се отказват, за да дадат място на по-правилните кандидати, думата „апартамент” из вестниците се среща вече само в обявите за недвижими имоти, пресата вече се занимава със злободневните замазвания на мазалото – „Ние плащаме далаверите в земеделието” – научаваме от „ТРУД”. Съдът отменил кой знае защо незаконно утвърдената методика за санкции при нарушения по проектите за вече световно известните родни къщи за гости. Гузните, вече платили десетина милиона глоби, щели да си получат парите обратно, а тия, които още не са ги платили – да си хвърлят шапките. Пък – може и да почерпят! Хората си измислят всякакви поводи за черпене – ето, да речем, според „24 ЧАСА”, „Британец организирал прощално парти за раздялата с левия си тестис”. Младежът се разболял, докторите му казали, че ако иска да живее, едно интересно парче от него трябва да се отреже, но той никак не се разстроил – поканил си приятели и направили прощално парти на съименника на един латинопрезидент. Глейте как са прай! Нещо такова трябва да организират и политическите партии, които тихомълком прибраха пари дори от тези, които не са гласували за тях – в „24 ЧАСА” правосъдният министър г-н Кирилов коментира въпроса какво ще стане с партиите, които са в лошо финансово състояние и не могат да върнат надвзетите субсидии: „Най-вероятно те ще са в хипотеза за изтекла погасителна давност”… Хипотеза бе, Уили! Доста по-скъпо според „МОНИТОР” излиза да си го развееш (не партийното знаме, разбира се) пред супера: „300 лева глоба за ексхибиционист, размахвал члена си покрай супермаркет”. Ексхибиционистът – половин минимална заплата, партиите – в хипотеза… Разбира се, майтапите с хипотезите могат и да предизвика у някого някакви размисли, затова всекидневниците вземат мерки да ги възпрепятстват, като ни осведомят за много по-важни събития по света и у нас – например, „ТЕЛЕГРАФ” в почти забавен стил ни информира, че „Ром скача върху главата на минувач за 3 лева”. Забавничко – ако не прочете човек по-дребните буквички, излиза почти като промоция – плащаш три кинта на циганчето, посочваш му минувача, то отива и започва да му скача върху главата – ще речете. Случаят наистина е повече от забавен – след като пребил случаен минувач и му взел всичко от джобовете – по-точно – три лева, седемнайсетгодишният наш сънародник се върнал, за да скача върху главата на нещастника, та да го доубие, след което за по-сигурно го и удушил. Забавно, нали? А за да не си мислите, че за всичко се плаща, цяла страница на „ТРУД” е посветена на „Подарък от УЕФА за най-известното дупе в света”. Блондинката, която се затърча по символична дрешка през терена по време на финала на Шампионската лига, получила от футболната централа като сувенир билет от мача, поставен в рамка. Така трябва да се работи с известните дупета – не като у нас – само с хипотези!  ", "date": "2019.06.17", "title": "Майтап бе, Уили!"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/396815-%D0%BA%D0%B0%D0%BA-%D1%85%D0%B0%D1%87%D0%BE-%D0%B1%D0%BE%D1%8F%D0%B4%D0%B6%D0%B8%D0%B5%D0%B2-%D0%B2%D0%BE%D1%8E%D0%B2%D0%B0-8-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%E2%80%9E%D1%82%D0%B8%D1%85%D0%B8%D1%8F-%D1%84%D1%80%D0%BE%D0%BD%D1%82%E2%80%9C", "text": "Б. р. – В „Тайни и загадки на „Тихия фронт“ (Книгомания) Венелин Митев представя известни български разузнавачи и контраразузнавачи. Много страници са посветени и на топченгетата на Царска България, сред които особено се откроява митичният Никола Гешев, както и на трима от разкритите в края на 60-те и началото на 70-те години на миналия век шпиони, работили срещу България. Венелин Митев е автор на книгите „Големите любови на български поети и писатели“ (2012), „Големите любови на български артисти, музиканти и художници“ (2014), „Големите любови на български царе, министри и авантюристи“ (2015), „Прогонените гении на България“ (2016), „Българи, за които говори светът“ (2017), които се превърнаха в бестселъри. Следва откъс. Н е е за вярване, но известният телевизионен, театрален и кинорежисьор проф. Хачо Бояджиев в младежките си години е бил вербуван от Държавна сигурност и дълго време е бил нелегал. Ако не знаете какво е „нелегал“, ще кажа, че това е оперативен работник или агент на разузнаването, който пребивава със съответни задачи в друга държава под чужда самоличност и е легендиран като местен или гражданин на друга страна. Животът на нелегала е изпълнен с необикновени приключения, той е принуден да преодолява най-различни пречки и да се измъква от безнадеждни ситуации, които разни специални служби му устройват. Той няма дипломатически паспорт. Ако загази, консулът няма да дойде да го спаси. Държавата няма да се намеси. Той е извън закона. Действа сам и няма на кого да разчита. Хачо попада в разузнаването в годината, когато завършва ВИТИЗ (днес НАТФИЗ). Личните му качества, богатата култура и езиците, които знае, го правят подходящ за нелегален разузнавач. Известният разузнавач Димитър Вандов, който по това време работи в най-дълбоко засекретения отдел на външното разузнаване, започва проучването му с всички средства, с които ДС разполага. Налага се да отиде в Нови Пазар, където е преминало детството и юношеството на Хачо. Отзивите за него са повече от положителни. От регистрите на общината научава, че Хачо е извънбрачно дете. Роден е в София на 20 януари 1932 г. от майка чужда гражданка, тогава едва 18-годишна. Тя живее у нас, след като родителите й – фалирали фабриканти – се преселват в България. Хачо е роден с името Имре Соколов и когато е само на двайсет дни, го осиновява семейство Бояджиян. Този факт го прави още по-подходящ за нелегален разузнавач, защото по линия на родната си майка има право на чуждо гражданство и чужд задграничен паспорт. По-късно Вандов установява и кой е бащата на Хачо. Оказва се, че това е известен български спортист – Димитър Соколов, републикански и балкански шампион по автомобилизъм и мотоциклетизъм през 30-те години на XX век.     Още при първата си среща с Хачо Вандов му говори откровено, ясно и конкретно. Казва му, че подробно го е проучил и че има всички качества да стане нелегален разузнавач. Обяснява му и в коя страна възнамеряват да го изпратят. Посочва му също, че семейство Бояджиян, които са го отгледали, не са рождените му родители. Назовава имената на истинските му майка и баща и обещава да го запознае с тях. По-късно такава среща наистина е уредена. Казва му също, че може да получи гражданството на майка си и да вземе чужд задграничен паспорт, който да използва. По законите на конспирацията нелегалите не трябва да влизат в сградата на разузнаването, за да не бъдат разкрити дори от колегите, затова Вандов му осигурява тайна квартира, където го подготвя за нелегален разузнавач.  Подготовката продължава три години. През това време Хачо изучава страната, чийто паспорт ще притежава, и държавата, където ще разузнава. Подробно се запознава с „легендата” на новата си самоличност, с официалните мотиви за пребиваването си във въпросната страна, чието име Вандов не разкрива по обясними причини. Хачо усвоява и основните тънкости на работата – как се създават връзки с интересни лица, как се вербуват агенти, и то главно под „чужд флаг”, как се организира връзка с Центъра и т.н. Специалисти го подготвят по радиовръзка, микрофотография и тайникови операции. В подготовката му има и много часове за овладяване на чужди езици. За междинна страна по извеждането му е използвана Австрия. Няколко пъти го командироват във Виена вече с новата самоличност и чуждия паспорт. Задачата му е да установи делови контакти с фирми, от които ще получава стоки за своя бизнес в страната, където ще разузнава. Дават му и пари, които той внася във виенска банка. С тях трябва да развива бизнеса си и да посреща оперативните и личните си нужди. Когато подготовката му вече е завършена, го изпращат в „тила на врага”, където много бързо се ориентира в обстановката, устройва се съобразно легендата, че е бизнесмен, и започва активна разузнавателна дейност. В тази страна той работи четири години. След това го прехвърлят във втора натовска държава, където при нелегални условия работи още четири години. И в двете държави е много активен, настъпателен, дисциплиниран, точен и ефективен, бързо създава подходящи връзки, точно оценява кои от тях могат да бъдат вербувани и кои могат да бъдат използвани „на тъмно”. Успява да привлече няколко ценни агенти и получава от тях строго секретна информация.      ", "date": "2019.06.17", "title": "Как Хачо Бояджиев воюва 8 години на „Тихия фронт“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396816-%D0%BD%D1%8F%D0%BC%D0%B0%D0%BC%D0%B5-%D0%BF%D1%80%D0%B0%D0%B2%D0%BE-%D0%B4%D0%B0-%D0%BA%D0%B0%D0%B6%D0%B5%D0%BC-%D0%BD%D0%B5-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%B5%D1%81", "text": "Албания и Македония бяха уверявани по време на българското председателство на ЕС, че ще получат зелена светлина за начало на преговорите за членство, ако си \"напишат домашното\". Преговорите трябваше да започнат точно сега, една година по-късно. ЕК твърди, че и Скопие, и Тирана са изпълнили предварително поставените изисквания. Но нито една от двете страни няма да бъде поканена по време на предстоящата среща на европейските министри през тази седмица. Причината се крие преди всичко във Франция и Германия - Макрон остава скептичен по въпроса за разширяването на ЕС, а Меркел не може да вземе решение, защото парламентът в Берлин няма ясна позиция. Проваленият опит за консенсус по поканата до двете страни се посреща със силно недоволство от страна на почти 1/2 от държави-членки на ЕС, както и от Комисията \"Юнкер\".  Те предупреждават, че отлагането на това решение подкопава доверието в съюза. При това поставя под огромно напрежение проевреопейските правителства в Албания и Северна Македония. Всичко това засилва интересите на стратегически противници на ЕС като Русия, Китай и Турция в региона. Скептиците, от своя страна, изтъкват дълбоко вкоренените проблеми на Западните Балкани с корупцията, организираната престъпност и историята им на военни конфликти. Критично настроените столици смятат, че всеки опит за привличане на страни като Албания и Северна Македония към европейския проект би дал повод на популистките западни партии да усилят антиевропейските настроения във вътрешен план. Очаква се срещата във вторник да отложи решението по проблема за септември или октомври. Има индикации, че поне Северна Македония може да получи покана още на този етап, но перспективите пред Албания са по-несигурни. Дипломатите от ЕС се опитват да съгласуват текст, който да уцели баланса между възгледите на 28-те страни-членки и все пак да не убива надеждите в Скопие и Тирана, че поканата може да дойде до края на годината. Западните Балкани продължават да провокират извънредно напрежение сред лидерите на страните от ЕС повече от 20 години след войните, които разделиха територията на Югославия. За да стане ясно колко чувствителен е този въпрос, Франция и Германия са предложили фразата \"Съветът приветства препоръката на ЕК за започване на преговори...\" да бъде заменена с неутралното \"Съветът взима бележка от препоръката...\". Управляващите в Скопие и Тирана, както и поддръжниците им в ЕС, се боят, че между юни и октомври може да се случат много събития с неуправляеми последици, които ще ощетят шансовете им. Едно от тях е свързано с  , където президентът и правителството са в открита война заради опитите му да прекрати местните избори поради бойкот на опозицията. Но не е изключено да повлияят и външни събития - например, крах на слабата управляваща коалиция в Германия.     Външният министър на Северна Македония Никола Димитров коментира пред \"Политико\", че целта му е преговорите да започнат до края на 2019 г., независимо кога бъде взето решението. Но все пак \"колкото по-рано, толкова по-малък ще е рискът за всички нас\". Преговорите за членство във всички случаи ще продължат няколко години. А и няма гаранции, че кандидатстващата страна ще бъде приета в блока. Но в момента има съпротива срещу самото стартиране на процедурата. Франция и Холандия се възпротивиха на тази възможност още през 2018 г., когато пред двете балкански държави бяха поставени условия да подобрят стандартите си за демократично управление и върховенство на закона. В края на май 2019 г. ЕК докладва, че и Тирана, и Скопие са изпълнили своята част от уговорката. Северна Македония дори смени името си, за да прекрати десетилетния диспут с Гърция. Годишната оценка на ЕК обаче се забави с цял месец, а според дипломати това е станало по настояване на френските власти, които не са желали този въпрос да стане част от предизборната кампания за Европейските избори. Независимо от призивите на 13 страни-членки на ЕС, Франция отказва да поеме ангажимент за начало на преговорите през юни 2019. Макрон поддържа позицията, че ЕС не може да поеме ново разширяване, докато интеграцията между съществуващите членове и вътрешната реформа не се задълбочат. Германските депутати казват, че не са имали достатъчно време за дебат и гласуване по доклада, за да може да излязат с ясна позиция преди предстоящото събрание. От Берлин увещават Северна Македония да не се притеснява за крайния резултат, но все пак консерваторите не искат да вземат решение под натиск. Допълнителен проблем е политическата турбуленция в Албания, която би могла да доведе до разделяне на двете страни по пътя към европейската интеграция. Албанският премиер Еди Рама призова \"Европа да направи това, което се очаква\" по време на последното си посещение в Брюксел. Той получи подкрепа и от отиващия си председател на ЕК Жан-Клод Юнкер (\"Албания е готова за следващата крачка\"). \"Ако ЕС не изпълнява собствените си обещания, ще изглежда като слаба структура на континента. Ако тази страна показва резултати, нямаме право да кажем \"не\" на кандидатурата й\", каза той. Решението обаче не зависи от Юнкер. Зависи от страните-членки и изисква единодушна подкрепа. Независимо от оптимизма от 2018 г. тази подкрепа няма да бъде демонстрирана. А пред Скопие и Тирана предстои тревожен период в очакване на отговор - не само кога, а дали изобщо ще имат шанс за членство в ЕС.    ", "date": "2019.06.17", "title": "\"Нямаме право да кажем \"Не\": Балканската драма на ЕС"}
{"url": "http://www.classa.bg/%D1%81%D0%B2%D1%8F%D1%82/item/396817-%D0%BF%D0%B8%D1%81%D1%82%D0%BE%D0%BB%D0%B5%D1%82%D1%8A%D1%82,-%D1%81-%D0%BA%D0%BE%D0%B9%D1%82%D0%BE-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB-%D0%B2%D0%B0%D0%BD-%D0%B3%D0%BE%D0%B3-%E2%80%93-%D0%BD%D0%B0-%D1%82%D1%8A%D1%80%D0%B3", "text": "Пистолетът, с който се смята, че художникът Винсент Ван Гог е извършил самоубийство, ще бъде продаден на търг на 19 юни от къщата Drouot в Париж. Според организаторите на офертата началната цена ще бъде 20 000 евро и се очаква да достигне 60 000 евро. Пистолетът е бил открит от земеделски производител през 1965 г., там където художникът е бил намерен ранен, три дни преди смъртта си, на 29 юли 1890 г. Смята се, че художникът се е застрелял с пистолета на собственика на хана, в който е бил отседнал. Организаторите уверяват, че калибърът на револвера Lefaucheux е 7 милиметра, същото като на куршума, намерен в тялото на Ван Гог. Оръжието беше изложено през 2016 г. в музея на Ван Гог в Амстердам.", "date": "2019.06.17", "title": "Пистолетът, с който се е самоубил Ван Гог – на търг"}
{"url": "http://www.classa.bg/%D1%81%D0%B2%D1%8F%D1%82/item/396809-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D0%BF%D0%BE%D1%87%D0%BD%D0%B0,-%D0%BA%D0%BE%D0%B3%D0%B0%D1%82%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BE%D1%81%D1%8A%D0%B7%D0%BD%D0%B0%D1%85%D0%B0,-%D1%87%D0%B5-%D0%BF%D1%83%D1%82%D0%B8%D0%BD-%D0%BD%D0%B5-%D0%B5-%D0%B5%D0%BB%D1%86%D0%B8%D0%BD", "text": "Защо харесваме комунистическите лидери на Русия повече от руския антикомунистически лидер? Това е загадка. Разочарованието на Вашингтон бе, че Путин се оказа трезвен Елцин. Надяваше се да получи покорен, просещ постсъветски руски лидер, но получи по-млад, по-здрав и такъв, който не пие. Смятаха, че и Путин е такъв. Войната между Москва и Вашингтон вече не може да бъде спряна.       Въпреки изводите на Робърт Мюлер, че Доналд Тръмп и щабът на неговата предизборна кампания не са се съюзявали с Русия по време на президентската надпревара от 2016 г., на практика, няма никакви признаци, че новата студена война с Москва ще намали интензивността си. И това се използва, за да се оправдае разширяването на НАТО до границите на Русия, което донесе милиарди долари печалби на американските производители на оръжие. Това се използва за демонизиране на критиците на САЩ и алтернативните медии, представяйки ги като агенти на чужда сила. Това се използва, за да се бетонира предателството на работническата класа от страна на Демократическата партия и да се подчини тази партия на властта на корпорациите. Използва се и за дискредитирането на идеята за разреждане на напрежението между двете най-големи ядрени сили на света. И още - използва се, за да се оправдае ограничаването на гражданските свободи както в САЩ, така и в чужбина, включително и в страни като Сирия и Венецуела. Тази нова студена война предшества новата президентска кампания на Тръмп. Новата студена война беше подготвена преди повече от десетилетие от американската военна промишленост и разузнавателната общност. Те знаеха, че ако успеят да предизвикат конфликт с Русия, ще могат да консолидират своята власт и да увеличат своите печалби. „Това започна много преди Тръмп и Русиягейт“, казва Стивън Ф. Коен, когато аз го интервюирах за моето телевизионно предаване „В контакт“. Коен е почетен професор по политология в Принстънския университет, където беше директор на програмата за руските изследвания и почетен професор по руски език и история в университета на Ню Йорк. „Трябва да се запитате защо Вашингтон нямаше проблеми с продуктивната дипломация при съветските комунистически лидери. Помните ли Ричард Никсън и Леонид Брежнев? Това беше празник на любовта. Бяха заедно да ловуват в Съветския съюз. Но сега, тук идва постсъветският лидер Владимир Путин, който не е комунист, а даже антикомунист. Но Вашингтон го мрази още от 2003-2004 година. Това изисква известно обяснение. Защо харесваме комунистическите лидери на Русия повече от руския антикомунистически лидер? Това е загадка“. „Ако се опитате да обясните как вашингтонският елит постъпи с Путин - с омраза, придружена от мерки за неговата демонизация, то тогава трябва да се върнете към времето преди Путин, към 90-те години“, казва Коен, който публикува своята нова книга „Война с Русия? От Путин и Украйна до Тръмп и Русиягейт“ (War With Russia? From Putin & Ukraine to Trump & Russiagate). Първият постсъветски лидер бе Борис Елцин. Президентът на САЩ е Клинтън. И между тях имаше фалшиво псевдо партньорство и приятелство, докато всъщност администрацията на Клинтън се възползва от факта, че Русия е в състояние на колапс. Страната почти загуби своя суверенитет. Живях там през 90-те. Хората от средната класа загубиха професиите си. Възрастните хора загубиха пенсиите си. Мисля, че би било правилно да се каже, че промишленото производство през руските 90-те години падна повече, отколкото по времето на нашата Велика депресия. Това беше най-тежката икономическа и социална депресия в мирно време. А за Русия беше катастрофа“. „През септември 1993 г. руснаците излязоха на улиците, за да протестират срещу срива на икономиката. Брутният вътрешен продукт падна с 50%, страната бе разтърсена от хиперинфлация. Хората протестираха срещу наглата корупция, която доведе до това, че държавните предприятия се продаваха за смешни суми на руските олигарси и на чуждестранните корпорации в замяна на щедри рушвети и подкупи. Имаше недостиг на храна и гориво. Заплати и пенсии не се изплащаха. Нямаше основни услуги, включително и медицинските услуги. Продължителността на живота спадна. Появи се експлозивен ръст на насилствените престъпления. Авторитаризмът на Елцин, който водеше непопулярна война в Чечня, се засили“. „През октомври 1993 г. Елцин, разпусна парламента и разпореди танковете да стрелят по сградата на руския парламент, която бе окупирана от демократично настроените демонстранти. В резултат на нападението загинаха 2000 души. Но по времето на неговото президенство, Елцин беше високо оценен и подкрепян от Вашингтон. По време на предизборната му кампания през 1996 г. САЩ го подкрепи, включително и със заем от Международния валутен фонд в размер на 10,2 млрд. долара. Този заем позволи на правителството на Елцин да плаща огромните суми за заплати и пенсии на милионите руснаци и тези плащания често се правят в навечерието на изборите. Освен това около 1,5 млрд.долара от този заем бяха използвани за прякото финансиране на президентската кампания на Елцин. Но когато Елцин беше принуден да напусне поста си през декември 1999 г., неговият рейтинг беше спаднал до 2%. Вашингтон, изгуби Елцин, и тръгна да търси друг гъвкав руски лидер и първоначално си помисли, че е намерил такъв в лицето на Путин“. „Путин замина в Тексас“, казва Коен. „Той имаше барбекю парти с Буш-младши. Буш каза, че „щом е погледнал в очите му е видял добра душа“. Това беше меден месец. Защо се обърнаха срещу Путин? Той не се оказа Елцин. Имаме много интересен коментар за това от Николас Кристоф, колумнист на New York Times, който пише, че собственото му разочарование от Путин е, че се оказал „трезвен Елцин“. Вашингтон се надяваше да получи покорен, просещ постсъветски руски лидер, но получи по-млад, по-здрав и такъв, който не пие. Смятаха, че и Путин е такъв. Та нали Елцин докара Путин на власт. Или поне хората от обкръжението на Елцин\". „Когато Путин започна да говори за суверенитета на Русия, за независимия курс на Русия към световните дела, те бяха ужасени“, казва Коен за вашингтонския елит. „Не беше това, което очакваха. Оттогава си мисля, че след 1990-те години ние бяхме много щастливи с Путин, защото той имаше много по-лоши съперници за поста. Познавах някои от тях. Не искам да им казвам имената. Но някои от тези хора бяха наистина сурови хора. Путин беше точния човек в точното време, както за Русия, така и за руските международни отношения“. „Това продължи три години“, казва Коен за Русиягейт. „Ние пропуснахме смисъла на всички обвинения. Но хората, които създадоха Русиягейт, буквално и почти три години казват, че президентът на САЩ е руски агент или че е компрометиран от Кремъл. Ние се усмихваме, колко е готино това. Но вашингтонският елит, предимно демократите, макар и не само те, го приеха сериозно“. „Не знам дали някога е имало такова нещо в историята на Америка“, казва Коен. „Това обвинение причинява такива щети на нашите собствени институции, на президентството, на нашата избирателна система, на Конгреса, на основните американски медии! Да не говорим за щетите, които нанесе на американо-руските отношения, за щетите, които нанесе на руснаците, руския елит, младите руснаци и как днес гледат на Америка. Цялата тази Русиягейт е не само измама, но и катастрофа“. „През XX век имаше три големи епизода на разреждане на напрежението“, казва Коен. „Първият беше след смъртта на Сталин, когато Студената война беше много опасна. Този епизод е по времето на Дуайт Айзенхауер, републикански президент. Вторият епизод бе времето на Ричард Никсън по съвет на Хенри Кисинджър и бе наречен „разреждането на Никсън и Брежнев“. Третият, а ние го смятаме за най-успешния, бе епизодът на Роналд Рейгън и Михаил Горбачов. Това разреждане на напрежението беше толкова успешно, че наследникът на Рейгън, Буш-старши, каза, че Студената война е свършила завинаги“. „Стената рухна“, казва Коен за краха на Източна Германия през 1989 г. и за падането на Берлинската стена. „Германия се обедини и възникна въпросът: „Къде ще бъде обединена Германия?“. Западът искаше Германия да бъде в НАТО. Горбачов не можеше да приеме това. 27,5 милиона съветски граждани загинаха на Източния фронт във войната срещу Германия. Противно на това, което ни се казва, САЩ не победиха нацистка Германия с десанта в Нормандия. Поражението на нацистка Германия беше нанесено предимно от съветската армия. Как може Горбачов да се върне у дома и да каже: „Германия се обедини отново? Отлично! И тя ще бъде в НАТО. Това беше невъзможно. Те казаха на Горбачов: „Ние обещаваме, че ако се съгласите на обединението на Германия да стане в НАТО, НАТО няма да се придвижи и на един инч на изток“ и това беше казано от държавният секретар Джеймс Бейкър. С други думи, НАТО няма да се мести от Германия към Русия. Но НАТО се премести“. „Днес казваме, че НАТО е на границите на Русия“, продължава Коен. „От Прибалтика до Украйна и до бившата съветска република Грузия. И какво стана? По-късно казаха, че Горбачов е излъгал или че е бил разбран погрешно. Такова обещание не е давано. Но в архивите на националната сигурност във Вашингтон всички документи от преговорите през 1990 г. бяха подготвени. И не само Буш участва в тези преговори. Участва и френския лидер Франсоа Митеран, там беше и Маргарет Тачър от Англия. И всеки западен лидер обеща на Горбачов, че НАТО няма да се движи на изток“. „И какво се случва днес?“ пита той. „Предателство. Във всеки разговор за руско-американските отношения днес всеки един информиран руснак ще Ви каже: „Ние сме загрижени, че Вие ще ни предадете отново“. А Путин каза, че има илюзии за Запада, когато дойде на власт“. „И през 2016 г. от нищото се появява Тръмп и казва: „Аз мисля, че ние трябва да си сътрудничим с Русия“. И това е изявление за разреждане на напрежението. И какво привлече вниманието ми към него. Именно тогава започна този разговор, че Тръмп е агент на Кремъл. Човек трябва да си зададе въпроса, въпреки че аз не мога да го докажа, но трябва да се мисли логично. Дали това обвинение, не се е родило някъде във висшите ешелони на властта в Америка от хората, които не искаха президентът да бъде предразположен към разреждане на напрежението? И те си мислеха, че колкото и малък да е бил Тръмп в онзи момент, за да победи в изборите, тези негови думи за сътрудничество с Русия, наистина не са им харесали. Това и задвижи онова, което ние наричаме Русиягейт“. „Родоначалниците на разоръжаването бяха републиканци“, казва Коен. „И демократите по време на този период на разведряване се държаха двусмислено. Особено, това, което се наричаше „крилото на Хенри Джаксън“. Това беше много твърдо идеологическо крило на Демократическата партия, което не вярваше в разведряването. Но някои демократи вярваха. В продължение на много години живеех в Москва, както в съветската, така и в постсъветската епоха. Ако говорите с руснаци, или със съветски политици, те обикновено предпочитат кандидата за президент да е републиканец“. Според Коен демократите се възприемат от руските лидери за по-идеологизирани. „Републиканците обикновено са бизнесмени, които искат да правят бизнес в Русия“, казва той. „Най-важната лобистка група, създадена през 70-те години на миналия век, е наречена Американският комитет за споразумение между Изтока и Запада. Тя е създадена от американски лидери, които искаха да правят бизнес в Съветска Русия“. „Единственото и най-важното нещо, което САЩ имат в международните си отношения, са отношенията с Русия“, продължава Коен „И не само заради ядрените оръжия. Русия все още е най-голямата страна в света. Тя граничи с всеки регион, който нас ни безпокои. Разреждането на напрежението с Русия не е приятелство, не е партньорство, не е алианс, не е намаляване на конфликтите, а е необходимост. И все пак, какво се случи през 2016 г.“. Според Коен обвиненията, повтаряни нееднократно от бившия директор на Агенцията за национална сигурност Джеймс Клапър и бившия директор на ЦРУ Джон Бренън, за предполагаемия контрол на Кремъл върху Тръмп и предполагаемата „кражба от Русия“ на нашите избори, са дълбоко обезпокоителни. Клапър и Бренън наричаха Тръмп „агент“ на Кремъл. Бренън нарече речта на Тръмп на пресконференцията с руския президент във Финландия „нищо повече от предателство“. Клапър в своите мемоари „Факти и страхове: суровата истина за живота в разузнаването“ (Facts and Fears: Hard Truths From a Life in Intelligence) твърди, че намесата на Путин в президентските избори през 2016 г. от името на Тръмп е „поразителна“. „Разбира се, че усилията на Русия повлияха на резултата“, пише Клапър. „Изненадаха дори и себе си, и те обърнаха изборите, и дадоха победата на Тръмп. Невъзможно е да се стигне до друго заключение, без да се наруши логиката и здравия разум. По-малко от 80 000 гласа в три ключови щата обърнаха изборите. Аз не се съмнявам, че големите усилия на руснаците им донесоха повече гласове от този брой“. Бренън и Клапър многократно са хващани за техните лъжи пред обществото. Бренън, например, лъжливо отричаше факта, че ЦРУ е следило компютрите, използвани от сътрудниците на Сената за изготвяне на доклада за изтезанията. Председателят на Комитета за разузнаване на Сената Даян Файнстийн обвини Бренън и ЦРУ за евентуалното нарушение на Конституцията на САЩ и в престъпни действия, свързани с опити за шпионирането на разследването, проведено от нейната комисия. Тя описа ситуацията като „определящ момент“ за политически надзор. Бренън също така твърди, че програмата за убийствата с дронове не е довела до нито един случай на съпътстваща смърт, и че Осама бин Ладен е използвал съпругата си като „жив човешки щит“ по времето, когато е бил застрелян по време на американското нападение в Пакистан, и настояваше на това, че изтезанията или това, което се има предвид под „засилено разпитване“, осигуряваха ценна разузнавателна информация. Но нито едно от тези твърдения не е вярно. Клапър, който по време на американското нахлуване в Ирак оглавяваше подразделение на Пентагона, наречено Националната агенция за геопространствено разузнаване, и отговарящо за интерпретирането на снимките от разузнавателните спътници, както и за данните на въздушните частици и пробите от почвата, измисли историята за тайното сдобиване от страна на Садам Хюсеин с несъществуващи оръжия за масово унищожение. Той нагло лъжесвидетелстваше пред Сената, когато го разпитваха за програмите за наблюдението на населението в САЩ. Той беше попитан: „Дали АНС (Агенцията за национална сигурност) събира информация за милиони или стотици милиони американци?“ Клапър отговори: „Не, сър. ... умишлено не“. А Клапър знаеше много добре, че това беше лъжа. „Нашата неспособност да осъществяваме надзор или да контролираме висшите длъжностни лица от разузнавателните служби и самите тези ведомства, които фабрикуват информация, за „държавите в сянка“, говори за смъртта на демокрацията. Служители на разузнаването, които изглежда имат пълномощията да лъжат, а сред тях са Бренън и Клапър, държат в ръцете си зловещите инструменти за наблюдение, сплашване и принуда, с които ефективно запушват устата на критиците, ограничават разследването на техните действия и превръщат своите агенции в неподлежащи на отчет“. „Имаме досието на Стийл, което по ужасен начин се разпространи по американските медии“, казва Коен за доклада, съставен от Кристофър Стийл. Докладът бе поръчан от компанията Fusion GPS и бе заплатен от щаба на Хилари Клинтън и Националния комитет на Демократическата партия. Боб Уудърд съобщи, че Бренън е пробутал досието на Стийл в оценката на разузнавателната общност за намесата на Русия в изборите. „Той (Стийл) го получи от вестниците“, казва Коен. „Аз не мисля, че той има поне един източник в Русия. Стийл излиза с това досие и казва: „Аз получих информацията от източници на най-високо ниво“. Щабът на    кампанията на Клинтън финансира тази операция. Но факторът Стийл е много важен. Той е бивш британски разузнавач, ако наистина е бивш, и който е служил в Русия и се е специализирал по Русия. Той казва, че има някаква информация в досието, че Тръмп си играе с проститутки. За това, че Тръмп е бил корумпиран преди няколко десетилетия той получава тази информация от високопоставени „кремълски“ източници. Това е нелепо. Това е нелогично.“ „Версията се свежда до това, че Путин отчаяно иска да направи от Тръмп президент“, казва Коен. „Но момчетата в Кремъл около Путин хранеха с мръсотии за Тръмп, човекът с името Стийл? Щом шефът го иска, няма никакво значение това за Вас?“ „Защо това е важно?“, пита Коен. „Днес десните консервативни американски медии и по-специално Fox News, обвиняват Русия за всичко това. Казват, че Русия е предоставила тази лъжлива информация на Стийл, който я качва в нашата система, и това е довело до Русиягейт. Но това не е вярно“. „Има ли нещо реално в тези обвинения срещу Тръмп и Путин в Русиягейт?“, пита Коен. „Това е измислено от нашите специални служби? Днес те обещават да разследват всичко, включително и главния прокурор на САЩ. Всички те искат да разследват ФБР. Но те трябва да разберат какво са направили Бренън и ЦРУ. Това е най-лошият скандал в американската история. Това е най-лошото нещо, от времето на Гражданската война. Трябва да знаем как всичко започна. Ако нашите разузнавателни служби са излезли извън контрол до такава степен, че могат първо да се опитат да унищожат кандидата за президент, който след това става президент, тогава не ме интересува дали това е Тръмп или може би Хари Смит ще е следващия път или някаква жена. Ако те могат да го направят това, ние трябва да знаем“. „Буш – младши се оттегли от Договора за противоракетната отбрана през 2002 г.“, казва Коен. „А това беше много важен договор. Той се пречеше в разполагането на противоракетната отбрана. Ако нещо се случи с противоракетната отбрана, той може да си помисли, че има възможност да нанесе първия удар. Русия и САЩ ще могат да нанесат удари по другата страна без възмездие. Веднага след като Буш се оттегли от договора, ние започнахме да разполагаме системата за противоракетна отбрана около Русия. Това беше много опасна стъпка. „Руснаците пуснаха новата си ракетна програма, за която научихме миналата година“, казва той. „Това са хиперзвукови ракети. Русия вече има ядрени ракети, които могат да избегнат и да се изплъзнат от всяка система за противоракетна отбрана. Намираме се в една нова и по-опасна точка на 50-годишната надпревара в ядрените оръжия. Путин казва: „Ние ги разработихме заради това, което направихте Вие. Можем да се унищожим взаимно един друг“. Сега е моментът за сериозно ново споразумение за контрола над въоръженията. И какво получаваме? Русиягейт. Русиягейт е една от най-големите заплахи за националната сигурност. В своята книга аз изброявам петте заплахи. Русия и Китай не са там. А Русиягейт е на първо място.      ", "date": "2019.06.17", "title": "Всичко започна, когато американците осъзнаха, че Путин не е Елцин"}
{"url": "http://www.classa.bg/%D1%81%D0%B2%D1%8F%D1%82/item/396810-%D0%BD%D0%B8%D0%B7%D0%B8%D0%BD%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82,-%D0%B2%D1%8A%D1%80%D1%85%D0%BE%D0%B2%D0%B5%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82", "text": "В близките месеци Европейският съюз ще се съсредоточи върху себе си. Изборите за Европарламент изкараха наяве нова политическа картина, много по-пъстра и раздробена. Епохата, доминирана от крупните политически сили, било то партийни, като консерваторите и социалистите, или национални, като Германия и Франция, вече отива към края си. Предишните притежатели на контролния пакет акции значително са отслабени, макар и все още да са по-силни от другите. А новите претенденти за „акционери с право на глас“, са разноцветни и все още неопитни.       Този състав на Европейския парламент, който е много по представителен от предишния, отразява всички по-важни сегменти от идеологически възгледи на обществото. Политическият пазарлък за това кой да оглави Европейската комисия и Съвета на Европа е интересен процес, който предстои данаблюдаваме през следващите месеци. Но значението на изминалите избори надхвърля рамките на текущите колебания в разполагането на силите. Европа се преустройва.  Тържеството на политическияцентризъм, който се наложи след края на Втората световна война, обезпечи високата степен на стабилност и предсказуемост на цялата система. Но той лиши от жизненост, даже може да се каже, че напълно унищожи самата същност на политиката, като сблъсък на възгледи и представи за света. С леко преувеличение може да кажем, че сред избирателите в развитите страни се създаде усещането, че когото и да изберат, която и партия да подкрепят, курсът няма да се промени. Незначителните корекции в по-социална или пък в по-либерална посока не променяха картината. До известно време това устройваше всички, защото като цяло европейският проект беше в подем. Но от началото на 2000 г. проектът започна да боксува. Проблемите се проявиха под формата на поредица от сериозни кризи, като се започне с дълговата и се завърши с миграционната. За решаването им се използваха, както и преди същите бюрократични и технократични методи. Но този път дълбочината им явно излизаше извън експертно-чиновническите рамки и засягаше обществото като цяло. А когато обществата започнат да се вълнуват, възниква главният проблем, относно легитимността на властта, т.е. доверието към нея. И тогава самото усещане, че няма значение как гласуваш, защото ще бъде същото каквото вече е било, се превръща от гарант на стабилността в точно обратното. Хората искат да чуят ясни и разбираеми отговори на своите въпроси,  което предполага сблъсък на възгледи и предлагане на различни рецепти за лечение. А европейският мейнстрийм, в лицето нанерушимия блок“ на консерватори и социалисти, се стремеше всячески да тушира разногласията и да демонстрира консенсус, т.е. безалтернативност. Резултатът от това беше закономерен. На изборите за Европарламент, както и при гласуването в европейските страни, постигнаха успех онези, които говореха без увъртания. На първо място, това бяха националистите, които залагаха на картата за противодействие на миграцията, което пък на свой ред предполагаше укрепване на суверенитета. За тях беше ясно кой е врагът и какво трябва да се направи. На второ място, това бяха либералите, които бяха на коренно противоположни позиции, т.е. те бяха против протекционизма и твърдяха, че силата е в отвореното общество. И на трето място, това бяха „зелените“, които все по-активно експлоатираха темата за климатичните промени и страховете на жителите от развитите страни от неконтролируемото влошаване на комфорта на жизнената им среда. Тези три гледни точки са ясни и всяка от тях има свои привърженици. В същото време крупните системни партии, колебаейки се около конюктурата, се стремяха да абсорбират всички теми, вълнуващи обществото и по този начин се обезличиха и загубиха доверие. Както пишат европейските коментатори, новата епоха е глад за реална, истинска политика с борба на идеи за влияние върху умовете на хората.  Тоест легитимността вече не се обезпечава от факта, че „толкова хубаво си живеем, грехота е да се оплакваме“. „Прекрасният живот“ постепенно се руши и макар че Европа все още има огромна преднина пред другите страни, вече самите очаквания са променени. Сега те са определено негативни, дори ако всичко е наред. Работата не е в демагогията и номерата, които правят конкретните политици, а в общото усещане за променящия се свят, в който Европа се смалява и вече не влиза в групата на водещите играчи. За да се прекратят негативните очаквания, на политиците им трябват нова енергия и свежи идеи. Но у естаблишмънта няма нито едното, нито другото. За сметка на това, има утвърдени навици и майсторство. Противно на тях, новите, подрастващи политически сили са пълни с амбиции и предложения (друг е въпросът доколко са реализуеми), но те не могат да се похвалят с професионализъм и интелектуален багаж. Затова днес Европейският съюз влезе в своеобразен клинч със себе си.  Перефразирайки Ленин, можем да кажем, че се създаде някаква революционна ситуация, но в обратна посока, „низините не могат, а върховете не искат да бъдат сменени\". Иначе казано, идващите от народа популисти, ако наречем събирателно така всички сили, които отразяват исканията на населението, нямат ясно разбиране какво да правят. А все още контролиращата политическата ситуация върхушка не иска да предприеме каквото и да било, за да излезе от задънената улица. Изходът може да бъде от различен характер. Има примери за това как новите сили рязко се вклиняват в мейнстрийма и му влияят, какъвто е случаят с Матео Салвини в Италия. Или пък обратното, системните партии получават втори живот, както стана след подалия оставка премиер Себастиан Курц в Австрия. Тоест бъдещето не е предопределено. Днес е ясно едно: докато Европейският съюз изживява всички тези вътрешни борби, което вероятно ще отнеме години, не си струва външните партньори да разчитат на ползотворно сътрудничество с него. На тях просто не им е до Европа.              ", "date": "2019.06.17", "title": "Низините не могат, върховете не искат"}
{"url": "http://www.classa.bg/%D1%81%D0%B2%D1%8F%D1%82/item/396808-%D0%B4%D0%B6%D0%B5%D1%80%D0%B5%D0%BC%D0%B8-%D1%85%D1%8A%D0%BD%D1%82-%D1%89%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82,-%D0%B0%D0%BA%D0%BE-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%BC%D0%B8%D0%B5%D1%80", "text": "Външният министър на Великобритания Джереми Хънт има намерение да опита да договори сделка с Брюксел за Брекзита, но ако бъде избран за лидер на консерваторите, съобщава Би Би Си. „Разликата между мен и Борис Джонсън е в това, че аз ще опитвам да сключа сделка. Аз нямам намерения да създавам обстоятелства, при които споразумението няма да бъде възможно, защото смятам, че ние сме длъжни да предложим на страната най-добрия вариант“, посочва той.     Хънт отбелязва, че ЕС е отворен към търсенето на решения за проблема с ирландската граница. „Те казват, че ако ще работят с британски премиер, който има идеи как да се решат проблемите с границата, ще бъдат готови за ново обсъждане на споразумението“, казва дипломат №1 на Великобритания. Той и Джонсън имат най-високите шансове да заемат поста на лидер на Консервативната партия, както и този на премиера. Но на първия тур от гласуването Борис Джонсън спечели повече гласове от Хънт. Джонсън допуска излизането от ЕС да стане на 31 октомври т.г. без споразумение. По-рано стана ясно, че бившата министърка на труда и пенсиите Естер Маквей, която изгуби надпреварата за лидерския пост в Консервативната партия, обяви подкрепата си за кандидатурата на Джонсън. „Той обеща да реализира напускането на Великобритания на 31 октомври без или със споразумение и той стъпка по стъпка показва, че е динамичен лидер, способен да сформира силен екип около себе си, който да осъществи обещанията му“, посочва тя пред The Sunday Telegraph. Според нея страната се нуждае от силно и оптимистично ръководство и Борис Джонсън е човекът, който разполага с най-добрите шансове за това да я изведе от ЕС, да я трансформира в уверена, самоуправляваща се държава, отворена към външния свят.", "date": "2019.06.17", "title": "Джереми Хънт ще договори сделка за Брекзит, ако стане премиер"}
{"url": "http://www.classa.bg/%D1%81%D0%B2%D1%8F%D1%82/item/396801-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5,-%D0%BC%D0%BE%D1%81%D0%BA%D0%B2%D0%B0-%D1%80%D0%B5%D0%B0%D0%B3%D0%B8%D1%80%D0%B0-%D0%BE%D1%81%D1%82%D1%80%D0%BE", "text": "Русия остро реагира на решението на Лондон да въведе нов приоритет в действията на британските спецчасти. Както стана известно преди два дни, вече не ислямските терористи, а действия на руските тайни служби, ще са приоритет за всички специални подразделения на Нейно величество.   Руският посланик в Лондон призова британското Външно министерство да обясни и опровергае медийните публикации за промяната на главното направление на действие на специалните сили на страната. Русия се надява, че става дума за „идея“, която няма да бъде реализирана. В същото време продължават публикациите, че Оперативното командване на войските със специално предназначение на Великобритания е създало нова концепция за преориентиране от борба с джихадистите към борба с руската заплаха.      Това съобщава News.ru в днешното си издание, цитирайки The Guardian и ВВС. Според тях новата концепция вече е утвърдена от началника на Главното управление на специалните части (DSF). Намаляват се антитерористичните мисии срещу ислямистки групировки и главна цел стават действия на руските спецслужби и преди всичко на Главното разузнавателно управление на Руската армия (ГРУ). В приоритетните задачи се повишава вниманието и към секретни операции на Иран и Китай. Мотивите са, че от Москва идват най-големите заплахи през последните години и че руски служби си позволяват брутални операции на чужда територия, които заплашват не само Великобритания, но също така Европа и други страни по света. Дава се пример с опита за ликвидиране на бившия руски офицер от разузнаването Скрипал и дъщеря му Юлия. Говори се също, че британските спецчасти ще се използват срещу руски операции на територията на Прибалтика и някои райони на Африка, където те са в разрез с всички международни договори и споразумения. Спецподразделенията на Нейно величество ще си партнират с разузнаването (MI6) и контраразузнаването (MI5), съобщават медиите на острова. Отново като пример се дават подривните действия на ГРУ на териториите на Украйна, Сирия и други страни. Лондон е категоричен, че ще защити интересите си и тези на свои партньори от агресивните действия на кремълските тайни служби. Първите реакции на наблюдатели в Русия и Великобритания са, че двете страни навлизат в нов етап на противоборство, което може да се окаже опасно и с непредвидими последици. Някои считат, че Лондон предприема тази стъпка след консултации с Вашингтон и други страни от НАТО, а това вече е сериозна заявка срещу действията на руските служби извън територията на Руската федерация. Може дори да се стигне до открит конфликт и “война” в т-нар. „сиви зони“, където обикновено действат тайните служби.       ", "date": "2019.06.17", "title": "Британските служби обявиха война на руските, Москва реагира остро"}
{"url": "http://www.classa.bg/%D1%81%D0%B2%D1%8F%D1%82/item/396802-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B8%D0%BD%D0%B8-%D0%B1%D0%BE%D1%82%D0%BE%D0%B2%D0%B5-%D0%BD%D0%B0%D0%BF%D0%BE%D0%BC%D0%BD%D1%8F%D1%82-%D0%B7%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B0%D1%81%D0%B8%D0%B3%D0%BD%D0%B0%D1%82%D0%B8", "text": "Извънредните времена изискват извънредни парични мерки. По време на Френските революционни войни и на Наполеоновите войни Английската централна банка преустановява плащанията за повече от две десетилетия, доларите бяха създадени, за да се плаща за Гражданската война в Америка, а избухването на Първата световна война затвори борсите в Лондон и Ню Йорк, пише Ребека Спанг за Financial Times. Сега управляващата коалиция в Италия говори за емитирането на нелихвоносни съкровищни бонове (наречени мини-ботове), които да циркулират успоредно с еврото. Защитниците им твърдят, че местната икономика се нуждае от повече пари, а съкращенията на държавни разходи и данъчните увеличения, за които ЕС настоява, само ще влошат нещата.     Като член на еврозоната Италия няма право на своя собствена валута. Ако правителството обаче плаща на кредиторите си с мини-ботове и ако ги приема за плащане на данъци, то общата ликвидност ще нарасне без да се е увеличило паричното предлагане. Това не е първият път, в който затруднена парично държава се опитва да монетизира неподходящ актив. Планът на Италия напомня за въвеждането на книжната валута асигнат (обезпечена с недвижими имоти) по време на Великата френска революция. Франция през 1789 г. е имала много кредитори и празна хазна. Революционните вълнения са направили заемането на средства и събирането на данъци неосъществимо. Така се е наложила идеята да се плаща с нещо „стабилно” – недвижимите имоти, заграбени от революционерите. След като е щяло да отнеме време да се предложат имотите на търг, асигнатите са били емитирани с тяхното обезпечение. Валутата след това е била приета като плащане за самите имоти. Теоретично веднъж след като всички имоти са продадени, не би трябвало да има повече асигнати в обращение. На практика обаче системата не проработила толкова гладко. Не е имало задължение да се приемат асигнатите по номиналната им стойност и от самото начало те са били сериозно дисконтирани. Хиляди организации са емитирали свои собствени асигнати с по-малки номинали с цел размяна. С много паралелни валути в обращение всяка трансакция се е превръщала в преговори. Ефектите са били социално и регионално диференцирани, в зависимост от отношението към революцията, степента на заплащане на труда и достъпа до чужда валута. В края на 1790 г. само бедните са държали асигнати. Когато „лошите” пари се съревновават с „добрите”, те неизбежно се озовават в ръцете на маргинализираните. Това, което прави една валута „лоша” е не вътрешната й стойност, а това, че богатите отказват да я приемат. При мини-ботовете, както и при асигнатите, монетарната изобретателност задълбочава политическата поляризация. Асигнатите са били емитирани срещу национализирани имоти, които са били собственост на църквата. За много френски католици това е означавало, че те са обезпечени с нищо друго освен светотатство. По подобен начин президентът на ЕЦБ Марио Драги каза, че независимо дали мини-ботовете са пари или дълг, те натушават правилата на ЕС. Преди да дойде на власт италианската крайнодясна Лига се беше допитала до италианците относно дизайна на мини-ботовете. Водещият икономически съветник на партията Клаудио Борги е ревностен застъпник на валутата. Миналата седмица неофашистът Роберто Фиоре (лидер на партията Форца Нуова) туитна, че мини-ботовете „ще бъдат революция, а ние ще излезем на улицата да ги защитаваме”. Това, което се случва, може да изглежда типично по италиански, но всъщност отразява част от по-широкия бунт срещу традиционните пари. Било чрез местни системи за валутна търговия (като лондонската Брикстън Паунд) или криптовалути, фантазиите за самодостатъчност често са изразявани като независимост от правителствата и техните банки. Още е твърде рано да кажем дали мини-ботовете са пари, „обсадени пари” (валути, емитирани във времена на криза, които се предполага, че ще циркулират само за кратко) или изобщо не са пари. Очевидно е обаче, че е дошло време за нова по-справедлива версия на парите, но е твърде плашещо да си представим, че въпросът може да се окаже безкрайно политизиран.  ", "date": "2019.06.17", "title": "Италианските мини-ботове напомнят за френските асигнати"}
{"url": "http://www.classa.bg/%D1%81%D0%B2%D1%8F%D1%82/item/396803-cnn-%D0%BD%D0%B0%D0%B9-%D1%82%D1%80%D0%B5%D0%B2%D0%BE%D0%B6%D0%BD%D0%B8%D1%8F%D1%82-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%BC%D0%B8%D1%80%D0%B0-%E2%80%94-%D1%89%D0%B5-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8-%D0%BB%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%B8%D1%80%D0%B0%D0%BD", "text": "Последните събития в Персийския залив, където бяха атакувани петролни танкери, силно безпокоят Москва - включително и защото ги възприемат като възможна крачка на Вашингтон към опит за смяна на режима в Иран, констатира кореспондентът на CNN Матю Чанс. На свой ред международната общност повече от всичко се тревожи от друг въпрос - дали Русия, в случай на начало на пълноценен конфликт между Техеран и Запада, ще се намеси в този конфликт, за да подкрепи Иран? И накрая, към Вас, Матю - доколко, според Вас, са обезпокоени сега в Москва от всички тези събития? МАТЮ ЧАНС, старши международен кореспондент на CNN:     ", "date": "2019.06.17", "title": "CNN: Най-тревожният въпрос за мира — ще се застъпи ли Русия за Иран?"}
{"url": "http://www.classa.bg/%D1%81%D0%B2%D1%8F%D1%82/item/396804-%D0%BE%D1%80%D0%BC%D1%83%D0%B7%D0%BA%D0%B8%D1%8F%D1%82-%D0%BF%D1%80%D0%BE%D1%82%D0%BE%D0%BA-%E2%80%93-%D0%BE%D1%82%D1%82%D1%83%D0%BA-%D0%BC%D0%BE%D0%B6%D0%B5-%D0%B4%D0%B0-%D1%82%D1%80%D1%8A%D0%B3%D0%BD%D0%B5-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0", "text": "Ормузкият проток е ключов не само от военна гледна точка, а и от икономическа: през него преминават близо една пета от световните доставки на петрол от Персийския залив. А от САЩ идват все по-тревожни новини.         Цената на петрола от сорта „Брент“ се повиши в Лондон с повече от 2%, достигайки в петък до 61,31 долара за барел, а в Ню Йорк цената на американския „West Texas Intermediate“ също скочи с близо 2% до ниво от 52,28 долара за барел. \"Ситуацията в региона е опасна\", казва Елизабет Дикинсън, анализатор на Международната кризисна група (МКГ). \" \". В средата на май се стигна до инциденти в Ормузкия проток - тогава Саудитска Арабия съобщи, че два петролни танкера са били повредени от умишлен саботаж. В средата на седмицата (13.6. ) напрежението се покачи, след като стана ясно, че два други петролни танкера са тежко засегнати от предполагаема атака. САЩ смятат, че Иран носи отговорност за нападението.     Ормузкият проток свързва Оманския с Персийския залив. Протокът е един от най-важните водни пътища в света и играе ключова роля за транспортирането на нефт от региона на Персийския залив. Близо една пета от световния пренос на петрол преминава през Ормузкия проток. През първата половина на миналата година това са били около 17,4 милиона барела дневно. Според анализатори от консултантската фирма Vortexa, глобалните потребности от петрол възлизат на около 100 милиона барела дневно. Ормузкият проток е не по-малко важен и за преноса на втечнен природен газ LNG от Катар. Емирството е най-големият световен доставчик на тази суровина. Невралгично място Морският коридор свързва крайно различни по политическа ориентация, богатство и военни възможности страни като Саудитска Арабия, Иран, ОАЕ, Кувейт и Ирак. В най-тясната си точка протокът не е по-широк от 50 километра, а водният  коридор, през които безопасно могат да преминават  огромните танкери, е не по-широк от три километра във всяка посока. Това превръща мястото в невралгична точка, която лесно може да бъде овладяна. Затова за нея постоянно се говори в различни конфликтни сценарии на воюващите в региона държави.     Съвсем наскоро началникът на генералния щаб на иранската армия Мохамед Багери предупреди, че Ормузкият проток можел да бъде изцяло затворен, ако не бъдат прекратени \"враждебните действия“ срещу страната. Той имаше предвид санкциите на САЩ заради  . Според информационната агенция \"Исна\" Багери е казал дословно следното: \"ако нашият петрол не може да се транспортира през морския проток, оттам със сигурност няма да преминава и петролът на други държави\". В същото време от американска страна се увеличават тревожните новини: американската армия прехвърли свои  бомбардировачи B-52 към Катар, а по-рано този месец изпрати в Персийския залив и самолетоносача \"Ейбрахам Линкълн\". В тази връзка Джон Болтън, съветник по въпросите на националната сигурност в Белия дом, отправи към Иран следното предупреждение: \"Всяко нападение срещу интересите на САЩ или на техните съюзници ще получи твърд отговор\". Опасно дрънкане на оръжия Има и друго тревожно обстоятелство: преди години Конгресът във Вашингтон отказа да даде на американския президент пълномощието за използване на военна сила срещу редовната армия на Иран - но забраната не се отнася за действия срещу терористи. А миналия месец правителството на САЩ определи елитната   като терористична организация. За първи път досега Съединените щати поставиха едно военно формирование на чужда държава в списъка с терористичните организации, в който иначе фигурират групировки като т.нар. „Ислямска държава“ или Ал Кайда. При това Революционната гвардия е фактически най-важната въоръжена сила в Иран, далеч по-значима от класическата армия. Дрънкането на оръжия в региона има сериозни последици и за световната икономика. Уейн Гордън, експерт по въпросите на суровините към UBS, заяви наскоро: \"Всички геополитически напрежения, които засега са непредвидими, могат да вдигнат цената на петрола до 100 долара за барел\".  Тоест – с близо една трета повече, отколкото в началото на  седмицата.  ", "date": "2019.06.17", "title": "Ормузкият проток – оттук може да тръгне нова война"}
{"url": "http://www.classa.bg/%D1%81%D0%B2%D1%8F%D1%82/item/396805-%D0%BE%D1%82%D1%80%D0%BE%D0%B2%D0%B5%D0%BD-%D0%BE%D0%B1%D0%BB%D0%B0%D0%BA-%D0%BD%D0%B0%D0%B4-%D0%BF%D0%BE%D0%BB%D1%88%D0%B0", "text": "Полша става очите и ушите на НАТО - радват се във Варшава. Мъглата около американската военна база \"Форт Тръмп\" е като отровен облак, надвиснал над Полша, пише писателят Станислав Щрасбургер.       \"Полша става очите и ушите на НАТО\", пише консервативно-либералният всекидневник “Ржечпосполита” по повод скорошното посещение на полския президент Анджей Дуда в САЩ. След като се срещна с него, Доналд Тръмп обяви, че ще изпрати допълнителни американски войници в Полша. „В случай на планирана атака, Полша няма да бъде изненадана от Русия\", посочва още полският вестник. А социално-либералният ежедневник “Газета Виборча” коментира \"триумфалното пътуване\" на президента и обявява, че \"Полша се нарежда сред най-важните съюзници на САЩ\", от което щели да се получат инвестиции и достъп до технологии.     Правителството във Варшава отбелязва това като свой успех и само периферно споменава различните условия, които Полша трябва да изпълни, за да получи едно почти символично увеличение на американския военен контингент. Затова пък се говори за „наказание“ на Германия и за  . Струва си да припомним: едно от най-многочислените американски военни присъствия беше това във Виетнам. То бе съпроводено и от известни инвестиции, но и от масова смърт, изнасилвания, осакатявания и травми за милиони хора, да не говорим, че страната беше тотално опустошена. Но виновни не бяха само лошите янки, нито пък бе някаква случайна грешка. Колкото и банално да звучи: всяка война носи единствено и само това: смърт и разруха. От това печелят популистите Не само правителството във Варшава, но и много от нас - в Германия, в Европа и другаде по света - познават страданията на войната от собствените си семейства. И въпреки това нерядко се изкушаваме да мислим, че войните и оръжията могат да бъдат решение на социално-политически проблеми. Сегашната политическа ситуация в Полша показва докъде се стига, когато се премълчават ужасяващите последици от една война. И как това постепенно става оръжие в ръцете на популистките партии. Убеден съм, че именно тук трябва да се търсят причините, поради които партията “Право и справедливост” (ПиС ) продължава да е на власт и дори спечели последните европейски избори. Разбира се,   не е единствената тема, по която се води дебат в Полша. Потискащ е не само изборът на теми, но и фактът, че те се представят по почти един и същи начин от най-различни медии. Така наречената \"афера за подслушванията\" от 2014 год. сериозно навреди на репутацията на политици от кабинета на тогавашния премиер Доналд Туск и се смята за една от основните причини, поради които неговата партия загуби парламентарните избори на следващата година. Аферата сега има продължение. Едно от замесените лица наскоро съобщи от затвора, че всъщност е изпълнявал политическа поръчка на управляващата в момента партия “Право и справедливост”. И това не е първата \"афера\", която разкрива корумпираните машинации на политиците от ПиС. Медийните спектакли обаче засега не променят благоразположението на мнозинството от избирателите. И отново нещо, което всички всъщност знаят: припокриване на политически и икономически интереси винаги е имало и ще има. Но вместо да се дискутира за допустимите граници на това явление, всяка следваща сензация само затвърждава чувството на разочарование у хората, което пък налива вода в мелниците на популистите. Всичко това го има не само в Полша. А какво правят медиите? Вестник \"Газета Виборча\" наскоро стартира ценна инициатива: започна да издава притурка, озаглавена “Нашата Европа”. Но кои информации за Германия намериха място там през последните две седмици? Статия за разваления „мотор на Европа“ – т.е. за буксуващите напоследък немско-френски отношения, както и още три материала за \"страната на недоволните германци\", за избирателите на „Алтернатива за Германия“; интервю, посветено на страховете в източногерманските федерални провинции, както и една статия за престъпните берлински кланове. Човек можеше да си помисли, че държи в ръцете си вестник със съвсем различна политическа насоченост... За съжаление, в Полша има твърде много примери за абсурдния начин, по който медиите представят европейските въпроси. Но мнозина се правят, че не виждат, а после всички изведнъж се оказват изненадани, че ПиС отново е спечелила изборите. Миазмите на \"Форт Тръмп\", както в Полша наричат  , са като отровен облак, който не спира пред национални граници и чужди територии. Страшно ми се иска да се освободя от неговото отровно влияние.     *    ", "date": "2019.06.17", "title": "\"Отровен облак\" над Полша"}
{"url": "http://www.classa.bg/%D1%81%D0%B2%D1%8F%D1%82/item/396806-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D1%80%D0%B8%D0%BD%D0%B5-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Падне ли Истанбул, ще рухне един от основните стълбове на властта на Ердоган. Битката е за добре напълнената хазна на града, която осигурява охолен живот на роднини на президента  и свързани с него бизнесмени.       Истанбул е безспорният икономически център на Турция. В града на Босфора се създава почти една трета от БВП на страната (31%). Затова градската управа винаги разполага с много пари. Не е изненадващо, че в кампанията за кметските избори всичко се върти основно около парите. Кандидатът на Републиканската народна партия (РНП) Екрем Имамоглу си има любима предизборна тема и не пропуска случай да говори за това как градските власти в Истанбул са разхищавали парите на данъкоплатците. Във всяко свое участие в политическо токшоу той размахва парче картон, на което пише \"Israf\" (разхищаване). Там са изброени неправомерни харчове за милиони, на които Имамоглу е успял да се натъкне в краткото си време, през което беше кмет на Истанбул. Парите са отишли за служебни коли, интернет-сайтове и какво ли още не. Да припомним, че Имамоглу остана на поста в продължение на 18 дни, преди Висшият избирателен съвет на Турция да анулира резултатите от изборите.  Нелегални сделки и скандали Имамоглу засяга една много чувствителна тема. Когато той повдигна темата в интервю за близката до правителството телевизия СиЕнЕн Тюрк, водещият на бърза ръка прекрати разговора, защото уж нямало повече време. Разбираемо е, че   разточителното харчене на пари от страна на управляващата партия няма как да се хареса дори на най-верните ѝ привърженици. За критиците на президента Ердоган обаче харчовете на управляващите са по-малкото зло: всички в Турция знаят, че турският президент има огромно лично състояние, измерващо се с трицифрена сума в милиони, чували са за неговите вили и гигантски парцели земя. Не е забравен и корупционният скандал от декември 2013 година. Тогава прокуратурата в Истанбул обвини турското правителство в нелегални сделки със злато за Иран, около които членове на правителството били взимали подкупи. Самият Ердоган тогава стоеше в центъра на скандала: в един подслушан разговор  . В записа Билал казва, че са останали още около 30 милиона евро. Експерти тогава заявиха, че записът е автентичен, но Ердоган да го окачестви като \"монтаж\" и \"мръсна кампания\".     „Този подслушан разговор е най-категоричното доказателство за наличието на корупция в обкръжението на турския президент“, казва Кристиан Бракел от фондацията \"Хайнрих Бьол\" в Истанбул. \"Една групичка от влиятелни бизнесмени, много близки до управляващата Партия на справедливостта и развитието (ПСР), печелят големите обществени поръчки – често това са едни и същи фирми. Има и примери за това как за определени бизнесмени се правят изключения, а понякога дори се променят и закони в тяхна полза. Въпросните фирми - обикновено големи холдинги - от своя страна се отблагодаряват на управляващите по различни начини. Говори се например, че един бизнесмен е финансирал следването на децата на Ердоган в САЩ\", казва Бракел. Пари за близки и роднини на Ердоган От добре напълнената хазна на Истанбул се облагодетелстват основно религиозни фондации и съюзи. Официален доклад показва, че през 2018 година религиозни фондации са получили 130 милиона евро. На пръв поглед няма нищо нередно в това, тъй като парите са предназначени за образование и за насърчаване на младежката заетост. Но прави впечатление също, че почти всичките фондации са свързани с управляващата ПСР или лично със семейството на Ердоган.     Фондацията за младежта (TÜGVA), която е получила най-много пари от градската хазна (11,3 милиона евро), се ръководи от по-малкия син на Ердоган - Билал. Други 8 милиона евро обществени средства е получила Фондацията за образование и младеж (TÜRGEV), в чийто управителен съвет е Ердогановата дъщеря Есра Албайрак. А един от зетьовете на турския президент ръководи дейността на една технологична фондация, получила над 6 милиона евро по същите канали. На повторните кметски избори на 23 юни ще се решава дали тази система на разхищение, шуробаджанащина и корупция ще оцелее или не. Ако победи кандидатът на ПСР Бинали Йълдъръм, това ще означава всичко да си продължи както е било. Самият Йълдъръм не е смятан за неопетнен: преди 2 години група разследващи чужди журналисти разкриха покрай аферата \"Парадайс пейпърс\", че синовете на Йълдъръм притежават дялове от редица офшорни фирми, регистрирани в Малта. Мнозина виждат в това механизъм за укриване на данъци.  Това би било тежък удар за Ердоган Опозиционният кандидат  : \"Край на практиката да се облагодетелстват избрани фондации, доверени лица и общини. Отсега нататък ползите ще бъдат за цял Истанбул\", обеща социалдемократът. За президента Ердоган и неговата партия загубата на кметското място в Истанбул би бил тежък удар. Ако загубят контрола над добре напълнената градска хазна, ПСР няма да запази близките си отношения с влиятелните местни бизнесмени. Би рухнал един от стълбовете, на които се крепи властта. А една смяна в управлението ще даде възможност да се разкрият нелегалните действия на досегашните управляващи. От това лесно ще пострада и имиджът на президента Ердоган.  ", "date": "2019.06.17", "title": "Това може да срине \"системата Ердоган\""}
{"url": "http://www.classa.bg/%D1%81%D0%B2%D1%8F%D1%82/item/396807-%D0%B8%D0%B4-%D1%89%D0%B5-%D0%B0%D1%82%D0%B0%D0%BA%D1%83%D0%B2%D0%B0-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%B0%D1%82%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0", "text": "Службите предупреждават британците за възможна атака срещу катедралата в Барселона, пише британският вестник Daily Star. Испанската полиция се мобилизира за охраната на туристически горещи точки в опит да предостави допълнителна степен на защита на фона на заплахите от “Ислямска държава”. Още 40 хиляди полицаи са разположени в горещи туристически точки като част от операция “Лято”, стартирана от испанското вътрешно министерство. Те ще бъдат позиционирани в ключови туристически обекти, включително гари, хотели, ресторанти и плажове до края на пиковия сезон.     Целта на операция “Лято” е да “предприеме адекватни действия за получаване на информация с цел предотвратяване на терористични актове”, като същевременно “засили мерките за сигурност на събития и места, които ще привлекат голям брой хора”. В същото време полицията е повишила нивото на риск от тероризъм до ниво “четири от пет възможни”. Британското външно министерство предупреди, че терористичните атаки в Испания са “вероятни”. В предупреждението се казва: “Терористите вероятно ще се опитат да извършат нападения в Испания. Атаките могат да бъдат безразборни, включително на места, посещавани от чужденци. Испанските власти предприемат мерки за защита на посетителите, но трябва да бъдете бдителни и да следвате указанията на местните власти.” Джихадистката групировка “Ал-Мунтасир” е отправила три заплахи за Барселона през изминалия месец чрез различни акаунти в социалната мрежа “Туитър”, се съобщава от британското външно министерство. За последната заплаха джихадистите са използвали снимка на емблематичната катедрала Саграда Фамилия в Барселона. Местната каталунска полиция е публикувала изявление с молба към обществеността да споделя в социалните медии, къде са разположени анти-терористични контролни пунктове. “Ал-Мунтасир” са отправили заплахи и за други части на Испания, включително за северната баска провинция. В изявление на каталунската полиция се казва: “Ще видите увеличаване на контрола на събитията и полицейските патрули, използващи големи оръжия.” Барселона беше обект на терористично нападение през август 2017 г., при което са убити общо 16 души и са ранени 130 души, когато камион се вряза в пешеходна улица. КРОCC  ", "date": "2019.06.17", "title": "ИД ще атакува катедралата в Барселона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396799-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D0%BC%D1%83%D0%B7%D0%B8%D0%BA%D0%B0%D1%82%D0%B0", "text": "Преди броени дни Риана бе обявена от Forbes за най-богатата жена в музикалния бранш. Тя измести имена като Бионсе, Тейлър Суифт и Мадона. Състоянието на певицата е натрупано предимно от музикалните й проекти, но не може да се отрече, че козметичната й линия Fenty Beauty я изстреля на върха.   Риана сподели интересни детайли от живота си в Барбадос и тийнейджърските години, когато не се е разбирала много с майка си. Тя е от консервативно семейство и много неща са й били забранени.  Риана призна пред американско издание Interview, че й е било напълно забранено да носи всякакъв грим до 16-годишна възраст. Това е огромен парадокс в живота на 31-годишната звезда, тъй като в момента основният й финансов доход идва предимно от козметичната й компания, която продължава да разработва с нови качествени продукти.      Барбадоската красавица не крие, че винаги е обичала да гледа майка си Моника как се гримира. \"Майка ми работеше в козметичен магазин дълго време. По професия тя е гримьор, така че аз винаги съм имала влечение към тази сфера. За жалост, на мен ми бе забранено да слагам грим доста дълго време. Бях обсебена от това\", разказва певицата.  Риана се гримирала за първи път за музикално представление в училището си. Тя била почти на 17 години, когато това се случило. Тогава тя много харесала лицето си с фон-дьо-тен и започнала да го използва редовно.", "date": "2019.06.17", "title": "Най-богатата жена в музиката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396800-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%8E%D0%BD%D0%B8", "text": "ОВЕН ( 21 март - 20 април ) Трябва да се борите с леността, а не с конкурентите. Ако почувствате спад в своята активност, не обвинявайте за това целия свят. Ще получете истинско удовлетворение, от реализирането на дългогодишни цели. И дори това да не е вашият път, ще покажете ловко талантите си. Във финансовата сфера, напротив, не бързайте да инвестирате в бизнес. ТЕЛЕЦ ( 21 април - 21 май )  Ще започнат да се преплитат, минали ситуации с възникващи проблеми. Идва време на промяна, а вие не сте напълно готови за това. За да се заредите с енергия, трябва да използвате лични си опит. Новите знания няма да навредят, запишете се на курсове и придобивайте ценна информация. С роднините, по-често правете компромиси. БЛИЗНАЦИ ( 22 май - 21 Юни ) Леко объркан ден ви очаква, но това не е страшно. Ще се справите с всички проблеми, ако станете по-упорити. Добре ще се развиват новите запознанства, ако те не вредят на работния темп. В любовта, не се опитвайте да получите всичко наведнъж, тук е необходима тактика. Укрепете имунитета, не оставяйте на заден план спортните занимания.   РАК ( 22 юни - 23 юли ) Време е да влезете в обществото, за да завоювате професионалния Олимп. Изхвърлете гордостта и предразсъдъците, те ще навредят на вашата кариера. В личния живот трябва да пожертвате желанията си, в името на любимия човек. Но това е хубаво бреме, нали? В материално отношение, всичко ще се окаже благоприятно, само трябва да върнете заемите навреме. ЛЪВ ( 24 юли - 23 август ) Очаква ви не само активен, но и наистина полезен ден. Само не се заемайте, с няколко неща наведнъж. Енергия ще бъде необходима на тези, които се занимават с личен бизнес. Тук всякакви забавяния и грешки, могат да бъдат катастрофални. Продължителното излагане на слънце, може да се отрази негативно на вашето здраве. ДЕВА ( 24-ти август - 23 септември ) Днес на дневен ред, ще е финансовият въпрос. Жалко е, че упорито сте работели, а други обират реколтата. В комуникацията с любимия, ще изплуват някои минали тайни. Но не трябва да им отдавате особено значение, първо се разберете в себе си. За да осъществите целите си, се нуждаете от значителни средства, намерете ги в резервите си ВЕЗНИ( 24 септември - 23 октомври) Днес може да \"убиете\" отношения, които сте изграждали години наред. Това се отнася не само за приятелството, но и за любовта. Бъдете внимателни, не прибързвайте с думите и помнете за компромиса. Финансови проблеми и големи загуби не ви заплашват, така че може спокойно да харчите пари за себе си и подаръци за близките. СКОРПИОН ( 24 октомври - 22 Ноември ) Ще има много причини, да създадете нов творчески проект. Станали сте известни, постигнали сте целите си, но най-важното, не сте изпълнени с оптимизъм. Депресивно състояние се очаква вечерта, когато някой от роднините ще реши да поговори сериозно с вас. Не възприемайте грешно ситуацията, под въздействие на бурните си емоции.   СТРЕЛЕЦ ( 23 Ноември - 21 Декември ) Днес не рискувайте нито с думи, нито с дела. Това може сериозно да засегне, всички области в живота ви. Отношенията с любимия, ще бъде драматично засегнати, затова бъдете сдържани. Перфектен ден за пътуване, ремонт и почивка извън града. За да запазите бюджета си стабилен, трябва да намерите изгоден бизнес. Например, спомнете си старо хоби. КОЗИРОГ (22 Декември - 20 януари ) Отървете се от всичко старо, спомнете си че сте млади, влюбете си. Особено ако очарователни особи витаят около вас, а вие сте потънали дълбоко в работата. Прекрасен ден за релаксация, запознанства и пътувания. Всичко, което запланирате, ще се реализира. Внимавайте с хранаата, възможно е натравяне и обостряне на заболявания.  ВОДОЛЕЙ ( 21 януари -  19  февруари ) На този ден, като магнит, ще привличате вниманието. Дори и враговете ви, ще станат по-близки и меки в общуването. От финансовите проблеми може да се изолирате по един единствен начин – правете се, че не ги забелязвате. Успокойте се, не бързайте да си правите изводи и ситуацията ще се нормализира. Полезно е да направите детоксикация на организма.   РИБИ ( 20 февруари - 20 март ) В никакъв случай не трябва, да се увличате от алкохола. Особено ако сте поканени на гости или на тържествено събитие. Помете, че след партито ще ви бъде не само лошо, но и неудобно. Получените допълнително пари, е по-добре да похарчите за себе си и пазаруване за дома. Успех чака тези, които отиват на командировка в чужбина.", "date": "2019.06.17", "title": "Дневен хороскоп 17 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396798-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B2%D1%81%D0%B5-%D0%BF%D0%BE-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B0", "text": "Феновете на италианския гранд Интер дълги години се възхищаваха на сексапилната половинка и агент на аржентинския голмайстор Мауро Икарди – Уанда Нара, но нейна също толкова атрактивна сънародничка става все по-полярна.      Манекенката Агустина Гандолфо е приятелка на друг нападател на „нерадзурите“      Лаутаро Мартинес и за кратко време удвои последователите си в „Инстаграм“, като те са вече около 200 000 и броят им продължава да расте.      23-годишната аржентинка постоянно споделя горещи снимки в социалната мрежа, а вниманието на феновете скоро може да бъде насочено изцяло върху нея, ако Мауро Икарди напусне тима.", "date": "2019.06.17", "title": "Сексбомба все по-популярна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396796-%D0%BC%D1%8A%D0%B6-%D1%83%D0%B4%D1%83%D1%88%D0%B8-%D0%BC%D0%BB%D0%B0%D0%B4%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0", "text": "31-годишният Василий Мангошвили е осъден на девет години затвор заради убийството на своята любовница Татяна Мухоротова, на 24 г., през октомври миналата година. Тогава жененият мъж удушил любовницата си и я постави в бетон, след като тя поискала той да остави жена си заради нея.      Красивата вдовица започнала връзка с мъжа, след като се срещнала с него онлайн в руска социална мрежа, информира \"Мирър\". Той я убил, след като я поканил в дома си за секс, когато съпругата му отсъствала. Вдовицата, която има три малки деца, е заплашила да разкаже на съпругата на мъжа за тяхната афера, когато той отказал да се разведе.      Това довело до яростен конфликт, в който тя е била бита и след това удушена. \"Когато жената спряла да се бори, той хвърли тялото й в кладенец, покрил го със скален материал и бетон\", се казва в информацията от съда.      Василий Мангошвили Убиецът е подпалил трупа, преди да го хвърли в кладенеца в село Алексеевское в южната част на Русия. Нейната загрижена майка съобщила на полицията за изчезването й, когато тя не се върнала от своята среща с местния мъж. \"Той й позвъни и я помоли да дойде в дома му\" - казва тя. - Там той я е пребил.      Имаше фрактури и признаци на асфиксия. След това той е запалил нейното тяло\". Василий Мангошвили и съпругата му Скърбящата майка казва, че дъщеря й е нямала коса или вежди, когато тялото й е извадено от кладенеца и бетонът е отстранен.      Жената е убита през октомври миналата година и съдът сега осъди Мангошвили. Окован в белезници той е показал на полицията мястото на престъплението и признал, че е убил младата майка и е скрил тялото й. Татяна има 5-годишен син, и две дъщери на възраст три и осем месеца.", "date": "2019.06.17", "title": "Мъж удуши младата си любовница"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396797-%D0%BC%D1%8A%D0%B6%D0%B5%D1%82%D0%B5-%D0%BF%D0%BE%D0%BB%D1%83%D0%B4%D1%8F%D0%B2%D0%B0%D1%82-%D0%BF%D0%BE", "text": "Ще се изненадате, когато научите, че светът на науката е разбрал за развитието на романтичните взаимоотношения. По въпросите на любовта и привличането огромна роля играят множество психологически фактори.      Смятате, че не сте от най-харесваните и желаните, докато вашата самоуверена приятелка е направо мъжемелачка? Има си причина и за това. Ние ще ви разкрием какви женски черти, навици и особености привличат мъже на подсъзнателно ниво. Устните  Резултатите от проучването показват, че устните са най-привлекателната част от тялото на жената. Когато си мислиш колко милиони мъже жадуват за жени като Анджелина Джоли и Скарлет Йохансон, трудно е да се спори с това. Според редица проучвания, червеното и розовото червило привличат вниманието на мъжете за по-дълго време. Ето защо, когато се съмнявате в избора на червило, изберете червено - това е класика, която наистина работи. Силен контакт с очите   Очите не са само огледалото на душата, те са и ефективен начин да се задържи вниманието на любовника. Оказва се, че вашите зениците се разширяват още повече, когато някой ви привлича. Затова никога не пропускайте възможността да хвърлите поглед на обекта на своите желания. Бели зъби   Проучванията показват, че правите бели зъби са по-привлекателни и със сигурност повечето хора не искат да гледат гниещи жълти зъби. Дори не трябва да ви напомняме, че трябва да ги миете поне два пъти дневно. Ще се изненадате колко много хора не спазват устна хигиена. Гледайте зъбите си и ще видите колко повече внимание ще получавате от представителите на противоположния пол. Широка усмивка   Когато говорим за широка усмивка, имаме предвид щастливо детско лице с искрена и любезна усмивка. Изследване доказвам че мъжете са много по-привлечени от усмихнати жени. Малко хора успяват да привлекат противоположния пол с мрачен и зъл израз на лицето.  Високо глас   Високият глас е очевидно по-секси. Изследователите твърдят, че причината за това е фактът, че високите гласове, като правило, съответстват на по-малък размер на тялото, което нашето общество счита за по-привлекателно. Така че имайте предвид, че е малко вероятно цигарите да ви помогнат да срещнете другата си половинка, тъй като те са склонни да задълбочават гласа, както и да оцветяват зъбите в жълто... да не говорим за риска от развитие на рак. Любимото червено   За да се определи кой цвят предпочитат мъжете, беше проведено интересно изследване на цветните стереотипи. То включваше две снимки на една и съща жена. На една снимка тя беше облечена в синьо, а в другата - в червени дрехи. Според резултатите картината на жена в червено е оценена като по-привлекателна и сексуално желана. Освен това, участниците в проучването отбелязват, че е по-вероятно да се срещнат с жена в червени дрехи и дори да харчат повече пари за нея. Синият ансамбъл няма никакъв шанс.  Езикът на тялото  Ако седите в един бар, обърнете се малко към човека, който ви интересува. Опирайки се, хвърляйки главата си назад и насочвайки краката си към човека, ще покажете своя интерес и откритост към запознанствата. В допълнение, лек руж по бузите също ще ви помогне да изглеждате по-привлекателни, Така че, ако отивате на парти и планирате да флиртувате с мъже, не забравяйте да си сложите малко руж преди да излезете. Симетрия на лицето   Според експертите, най-важната характеристика, която привлича мъжете, е тази, която не зависи от нас: симетрия на лицето - когато лявата страна на лицето ви изглежда точно същата като на дясната. Повечето знаменитости и модели имат правилните симетрични лица. Вие не можете да промените симетрията на лицето без пластична хирургия, и ние не предлагаме да го правите. Ако имате късмет със симетрията, благодарете на гените си за помощта. Но ако лицето ви не е перфектно, вярвайте, че има много по-важни неща, които можете да направите, за да привлечете някого. Самочувствието е от ключово значение   Самочувствието не се определя само от външния вид. Има много други черти, които ви правят привлекателни. Любовта към самите нас, например, може значително да увеличи вашата сексуалност. Уверените хора са по-склонни да изпращат сигнали за интерес. Дори и да не сте най-привлекателният човек, ако сте доволни от това, което сте, можете да направите по-добро впечатление от момиче с параметри на модела, но с ниско самочувствие. ", "date": "2019.06.17", "title": "Мъжете полудяват по..."}
