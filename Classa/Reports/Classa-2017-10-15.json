{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373920-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D0%BC%D0%B0%D1%80%D0%B0%D1%82%D0%BE%D0%BD,-%D0%B8%D0%BC%D0%B0-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8", "text": "Започна Софийският маратон, стартът бе даден пред Националния стадион \"Васил Левски\". Масовото участие е в трикилометровата отсечка, а големите маратонци ще изминат 42,195 километрова отсечка, други ще бягат 21,098 км и 10,550 км.   Тазгодишното 34-то издание на маратона, който е един от най-старите в Европа, има рекорден брой участници - 3000, като близо една трета от тях са чужденци. Има атлети от 5 континента.     Маршрутът минава от бул. Евлоги и Христо Георгиеви през националния стадион, по платното до ул. Проф. Фритьоф Нансен, бул. Патриарх Евтимий и наляво по източното пътно платно на бул. Витоша, наляво по западното пътно платно на бул. „Пенчо Славейков\", надясно по северното пътно платно на бул. „България\" до бул. „П.Ю.Тодоров\", обратно по южното пътно платно на бул. „България\", надясно по бул. „Петко Каравелов\", наляво по бул. „Арсеналски\", наляво по бул. „Черни връх\", надясно по югоизточното пътно платно на бул. „Евлоги и Христо Георгиеви\", надясно по западното пътно платно на бул. „Драган Цанков\" до ул. „Митрополит Кирил Видински\", обратно по източното пътно платно по бул. „Драган Цанков\", надясно по югоизточното пътно платно на бул. „Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви\" до Националния стадион, където е финалът.       Забранен е престоят и паркирането на пътни превозни средства по бул. Евлоги и Христо Георгиеви между бул. Цар Освободител и ул. Граф Игнатиев за днес до 16.30 часа,   затворени са отново бул. Евлоги и Христо Георгиеви между бул. Цар Освободител и ул. Фритьоф Нансен,  ул. „Проф. Фритьоф Нансен\" между бул. „Евлоги и Христо Георгиеви\" и бул. „Патриарх Евтимий\";   - източното пътно платно на бул. „Витоша\" между бул. „Патриарх Евтимий\" и бул. „Пенчо Славейков\"; - бул. „Пенчо Славейков\" между бул. „Витоша\" и бул. „България\";     -бул. „Петко Каравелов\" между бул.  „България\" и ул. „Бяла Черква\";   - ул. „Бяла черква\" между бул. „Витоша\" и бул. „Арсеналски\";   - ул. „Арсеналски\" между ул. „Бяла черква\" и бул. „Черни връх\";   - бул. „Черни връх\" между ул. „Свети Наум\" и бул. „България\";   - бул. „Драган Цанков\" между ул. „Митрополит Кирил Видински\" и бул. „Евлоги и Христо Георгиеви\";   - по бул. „Драган Цанков\" между бул. „П. Яворов\" и ул. „Митрополит Кирил Видински\", посока център;   - тунела на НДК, участъка водещ към бул. „Черни връх\" и бул. „България\" (бившето трасе на трамвай номер 6);   - по бул. „България\" между ул. „Проф. Фритьоф Нансен\" и бул. „П. Ю Тодоров\", с изключение на трамвайните мотриси.   Ще има и промяна в разписанието на градския транспорт.", "date": "2017.10.15", "title": "Софийският маратон, има рекорден брой участници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373921-%D0%BD%D0%B8%D0%BD%D0%BE%D0%B2%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%B0%D0%B2%D0%B0%D0%BC-%D0%BE%D1%81%D1%82%D0%B0%D0%B2%D0%BA%D0%B0,-%D0%B4%D0%BE%D0%BA%D0%B0%D1%82%D0%BE-%D1%81%D0%B5-%D0%B8%D0%B7%D0%BC%D0%BE%D1%80%D1%8F", "text": "\"На пленума имаше няколко групи, като една от тях отдавна се обявява за сътрудничество с ГЕРБ, чуха се упреци защо нямаме договорки с ГЕРБ за квоти за държавни дружества и регулатори като КФН, да има и участие на БСП\" - това каза лидерът на левицата Корнелия Нинова в \"Неделя 150\" във връзка със заседанието на Националния съвет, на което предложенията й минаха на косъм.     По думите й \"това е големият въпрос - ние събираме ли се с ГЕРБ или го считаме за вредно, както мисли другата група\".   Нинова призна, че на заседанието е имало упреци спрямо нея, \"че аз не съм най-умната, но това е въпрос на слух, какво ти говори народът, хората мислят, че всички политици са маскари\".   Тя разказа, че според въпросният опозиционен фланг в БСП \"корупцията е явление само в десните партии, няма лява корупция, докато другата част от пленума счита, че корупция има навсякъде\".   В БСП съществува спор и за конгреса, \"ние алтернатива ли сме на управлението, какво ще предложим за европредседателството, можем ли да предложим алтернативен бюджет\" - каза лидерът   \"Другата група в партията казва, че не иска конгрес за политики, а конгрес , който да се занимава с устава и да върне старите положения. Бяха променени изискванията за депутатите, да не могат да са в парламента повече от 12 години, и за начина на избиране на председателя - отново на конгрес, а не на пленум\" - обяснява лидерът.   На исканията за оставка Корнелия Нинова заяви \"ще остана и ще се боря за тези принципи, докато се изморя, тоест докато българските социалисти имат нужда от мен, няма да се изморя, но не защото част от елита на социалистите с ГЕРБ искат определени неща\".", "date": "2017.10.15", "title": "Нинова: Няма да подавам оставка, докато се изморя"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373922-%D0%BA%D0%BE%D0%B9-%D1%82%D0%BE%D1%8F-%D0%BB%D0%B8,-%D0%B1%D0%B5", "text": "  На мястото на точките можете сложите каквото ви дойде на ум - „   Това е обичайният начин, по-който радушно, незлобливо и от сърце приемаме успеха, издигането или популярността на ближния си.   За първи път си дадох сметка за този комплекс преди години, когато възторжено споделих пред група познати, че наш общ приятел заминава да учи политология в Америка със стипендия. След обичайното стъписване при такава информация, сподавящо тихата, натурална, човешка завист, приятната преди това компания се превърна в глутница, лаеща горе-долу едно и също: „Как този, бе?! Нали аз лично съм му връчил първия вестник да чете, бе?!; „Кой, бе?! Абе нали го знам как не знаеше кой ни е министър-председател, бе?!; „Тоя, дето не можеше да си изкара студентска книжка, че го беше срам да си каже името ли, бе?!\"         Оказа се, че всеки знае по нещо много важно и излагащо от миналото на въпросния спечелил американска стипендия младеж и според консолидираното мнение на групата „приятели\" той е последният човек, заслужаващ да замине където и да е и да бъде избиран за каквото и да е.   Впоследствие рефренът на спонтанното „аргументирано\" отричане на нечии достойнства или постижения започна направо да ми се набива в очите.     Друг общ познат си купил нов апартамент - веднага се обажда някой, който да каже „ма тоя ли, бе - дето ми у спал у нас на кушетката?!\" - сякаш този факт напълно изключва перспективата въпросният човек някога да се сдобие със собствен дом.   Трети успява да стане голям шеф - хайде, на сцената излиза с „кой т'ва, бе\"- репликата някой, който да свидетелства как го завел за ръчичка в компанията, купувал му банички за закуска или го научил да ползва метрото. Все едно тези, които изобщо могат да стават директори, трябва някак априори да не са преминавали през такива „унизителни\" неща в живота си, а направо са се родили с табелки „началник\" на челата.   Покрай ушите ми минаваха всякакви вариации на тази толкова спонтанна реакция, през които се оказваше, че у нас всеки е помагал, стимулирал, създавал или следял отблизо някакви други хора, успявали, забогатявали или издигнали се напълно незаслужено.   С времето установих, че това сърдечно неглижиране на другия не е просто специфична особеност на нечий конкретен характер, а национална черта.     „Кой - тоя ли, бе?!\" е начинът, по който преглъщаме най-често нечие неочаквано материално благосъстояние. Тази реакция се е превърнала в нещо като „добър ден\" на половината сравнително финансово добре хора, които познавам.   Не знам дали заради вкоренената в манталитета ни завист, нуждата „на Вуте да му е зле\" или от онзи съвременен порив за непрекъснато съревноваване за щяло и не щяло, но ние ставаме особено жлъчни, когато става дума за пари. И особено, когато става дума за това, че нечии чужди пари са се оказали повече от нашите собствени.   „Тоя ли, бе\" се оказват и онези, които по някакъв друг параграф се приемат за по-успели в живота.   Някой си се установил в чужбина (този изконен български блян), на всичкото отгоре взело, че му потръгнало, и има дом, работа, редовни почивки и нова кола на всеки три години? Ела да видиш колко негови лични познати ще наизскочат от нищото, за да припомнят „излагащи\" подробности от недалечното му минало. Така според снесената информация човекът се оказва пълен некадърник, който на две магарета сено не можел да раздели, затова това там не е никакво постижение, ами направо си е пълен късмет, ирония на съдбата или тотална несправедливост.   . В тяхна антизащита излизат купища „добри познати\", които услужливо си спомнят всичките им пикантни похождения и могат в детайли да ти разкажат кое, как, къде, защо, с кого и колко са правили годините, преди да станат известни като „съпрузи за пример\". Нищо, че в повечето случаи - не са били преки свидетели на онези събития, нито им влиза в работата.   Най-сладки за всеобщо оплюване по системата „Тоя ли, бе, дето съм го/му/й...\" обаче са публичните личности.   Влезеш ли в политиката, в екрана на телевизора, в ефира, във вестника или в журналистиката, масата от познавачи на живота и творчеството ти преди или извън това се превръща в буйна река. Оказваш се заобиколен от хора, които дори не си виждал или поне с нищо не помниш, които за сметка на това са напълно наясно с човешките ти слабости, елементи на растежа, грешките, пропаданията и съмнителните ти успехи.     Няма да съм честна, ако не си призная, че и на мен ми се изплъзва от устата това „Кой, бе?! Тоя ли?!\". Казвала съм го толкова заслужено за някакви хора, колкото и незаслужено за други.   Наскоро с една от най-близките ми приятелки се посмяхме над тази толкова българска реакция. А после неосъзнателно пообсъдихме някои публични позиции точно в тази стилистика. И за това се посмяхме. Щото... кои сме па ние, бе?!", "date": "2017.10.15", "title": "Кой? Тоя ли, бе?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373913-%D0%B0%D0%BB%D0%B1%D0%B0%D0%BD%D0%B8%D1%8F-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE", "text": "След продължили дълги часове дебати албанският парламент прие снощи закона за защита на малцинствата, в който бе включено и българското национално малцинство, предаде агенция МИА. \"За\" закона гласуваха 102 депутати, 10 бяха против и един се въздържа. Председателят на македонското дружество \"Илинден\" Никола Гюргай заяви за МИА, че е недоволен от отношението на албанските власти. \"Албанските власти съзнават, че грешат, но отстъпиха пред заплахите на България, че ще наложи вето върху началото на преговорите за членство в ЕС. Според всички преброявания на населението в Албания не е имало българско малцинство. Искахме от депутатите законопроектът да не се приема, защото това не е в интерес не само на македонското малцинство, но и от национален интерес на Албания е да не приема въображаемото българско малцинство, защото утре последиците ще бъдат много сериозни за Албания, тъй като за всяко нещо ще бъде шантажирана от България. Но ето че се случи и това, което най-малко очаквахме. Това е геноцид над македонците и деформация на историята и на истината пред очите на Европа\", каза Гюргай за МИА. И единствената македонска партия в албанския парламент реагира остро и поиска да не се признава българско малцинство, защото в Албания живеели само албанци, а не българи. Неотдавна външният министър Дитмир Бушати отхвърли искането за признаване на българско малцинство в Албания, като каза, че тази глава е затворена и притежанието на паспорт на друга държава не означава и етническа идентичност. \"Много албанци имат италиански паспорти. Това не означава, че Италия трябва да иска свое национално малцинство в Албания\", каза Бушати. Най-гласовит против текста на закона бе депутатът Вангел Дуле от гръцкото малцинство, който смята, че законът не съответства на международните конвенции. Според него той се \"характеризира с фобия и спомени от студената война. Мисията на този закон не е изпълнена и с някои членове се връщаме назад\", каза Дуле.", "date": "2017.10.15", "title": "Албания със закон за българското малцинство"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373914-%D1%81%D0%BB%D0%B5%D0%B4-%D0%B5%D0%BF%D1%8A%D0%BB-%E2%80%93-%D0%B8-%D0%B0%D0%BC%D0%B0%D0%B7%D0%BE%D0%BD", "text": "Атаката на Маргрете Вестагер срещу технологичните компании, които според нея незаконно са занижили сметките си за данъци, продължи миналата седмица с Amazon. Интернет продавачът на дребно получи сметка за 250 милиона евро за предишни данъци заради незаконна според комисаря по конкуренцията сделка с Люксембург. Разпореждането към Великото херцогство да си върне парите последва добре рекламирано 3-годишно разследване. Това е последният от случаите за укриване на данъци, повдигнати от ЕС срещу мултинационални компании, повечето американски. Миналата година на Ирландия бе разпоредено да си върне 13 милиарда евро от Apple, с което бяха счупени всички предишни рекорди за дела на ЕС за корпоративни данъци. Както и с Apple, комисията заключи, че Amazon е получила незаконна държавна помощ от 2006 до 2014 г. чрез намаление на данъци, недостъпно за съперниците ѝ и получено като решение от данъчните власти в Люксембург, известно като „уверително писмо\". Amazon е прехвърляла интелектуална собственост от различен вид в партньорска фирма в Люксембург, служеща като посредник между европейските операции на Amazon – чиято централа е отделна единица в Люксембург – и американската компания майка. Като партньорство посредникът не е подлежал на данъчно облагане според люксембургския закон (стандартната корпоративна ставка е 29,22%), докато европейската оперативна фирма е подлежала на облагане. Тя е трябвало да заплаща на партньорската значителни суми за авторско право, например използването на името на Amazon, с което е прехвърляла значителни печалби на необлагаемата единица. Комисията твърди, че договорката е позволила на Amazon да избегне данъци за три четвърти от цялата ѝ печалба от продажбите в ЕС (която компанията не разкрива). И Люксембург, и Amazon отричат да са в нарушение. Люксембург подчертава, че тези компании едва ли са кухи, след като Amazon е наела над 1500 души в тях (макар че партньорската фирма не е имала нито служители, нито офиси). Amazon казва, че не е ползвала специален статут и обмисля да обжалва. Решението може да породи трансатлантическо напрежение. След решението за Apple американските политици се наредиха на опашка да пригласят на шефа ѝ Тим Кук, който подигравателно описа действията на Вестагер като „тотална политическа глупост\". Много от тях видяха в данъчните проверки на Брюксел технологична завист, а не здрава икономика. Критиците на комисията имат основание. Подробностите по случая са сложни и данъчните експерти няма да се съгласят с легалността на споразуменията, както бе и с Apple. Малцина биха оспорили необходимостта от реформиране на разпокъсаните международни правила за корпоративния данък; едно предложение на френския президент Еманюел Макрон, подкрепяно и от други членки на ЕС, би въвело облагане с данъци на приходите на мултинационалните компании в специфични територии, вместо на печалбите им. Но наказанието на фирма за решение отпреди 14 г. на национално правителство, приветствано навремето и от двете страни, изглежда сурово. Несигурността, която то създава, може да охлади и интереса на чуждите инвеститори към Европа. Американските фирми трябва да се готвят за ново проучване на минали данъчни сделки. Комисията преглежда и споразуменията в Люксембург на McDonald's и Fiat Chrysler, както и тези на Starbucks в Холандия. Единствената друга неамериканска фирма, която е в полезрението ѝ, е френската ютилити Engie. Делото срещу Apple вероятно ще произведе още много драми. Компанията и Ирландия обжалват. Междувременно комисията предаде Ирландия на Съда на Европейските общности, тъй като не си прибра 13-те милиарда евро, за които бе информирана, че са ѝ дължими, и които тя очевидно не иска.", "date": "2017.10.15", "title": "След Епъл – и Амазон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373915-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BD%D0%BE%D0%B2%D0%B8-%D0%B7%D0%B0%D0%BA%D0%BE%D0%BD%D0%B8-%D0%B7%D0%B0-%D0%BE%D1%80%D1%8A%D0%B6%D0%B8%D1%8F%D1%82%D0%B0", "text": "След най-масовия разстрел в новата американска история, в който бяха убити 58 души, а други 489 ранени, президентът и лидерите на мнозинството в Конгреса се стремяха да сведат до минимум разговорите за нови оръжейни закони. Във Вегас този вид сдържаност се нарича \"тел\" (поведенчески знаци, по които се разчитат картите и намеренията на играчите на покер). Ако Стивън Падок бе използвал нова технология (например въоръжен дрон), за да убива от 32-рия етаж на хотел \"Манделей Бей\", или ако беше имигрант от Близкия изток, конгресмените щяха да се разбързат със законодателни промени или да затегнат границите. Но той бе пенсиониран бял мъж, който използва част от 49-те оръжия, които притежава, така че това е цената на свободата. Налице е умора от американския оръжеен дебат и познатия ритуал след масови стрелби, които са по-чести, отколкото в която и да е друга богата страна. Едно проучване изброи 166 такива случая в 14 държави през периода 2000 – 2014 г . 133 от тях бяха в Америка. Нищо не се променя отчасти защото Националната оръжейна асоциация (NRA), която се е развила от въоръжената версия на движението \"Бой скаут\" в най-важния говорител на Америка, в която всеки трябва да бъде въоръжен за собствена защита, има вето във Вашингтон – включително върху забраната на приставките, които правят полуавтоматичните оръжия по-смъртоносни. След като Америка не успя да промени законите за оръжията след Санди Хук, когато 20 деца на възраст 6 – 7 г. бяха застреляни в училище, тогава какъв е шансът сега? И ако утре бъдат въведени по-строги закони за нови оръжия, все още в ръцете на американците ще има запас от 300 милиона огнестрелни оръжия, които трябва да се вземат предвид. Подобна безнадеждност е обидна за жертвите от миналата седмица. Съществуват много аргументи, свързани с оръжията, но стрелбата в Лас Вегас, освен че е най-смъртоносната, показа старата линия на поведение на NRA, че единственото нещо, което спира лошия човек с оръжие, е добър човек с пушка в ръка, което е измамно твърдение. Америка е избрала да гарантира правото на притежание на лично оръжие. Но не е задължително броят на смъртните случаи да е толкова голям, колкото е днес. Изследванията на убийствата и самоубийствата предполагат, че ако се затрудни придобиването на оръжие, броят на убийствата ще се намали, защото много от тях са спонтанни и непланирани. Възможно е да се напишат закони, които уважават правото на лично оръжие, но които забраняват модификации, които правят удивително лесно убиването на много хора за кратко време. Повечето американци предпочитат такива промени и биха искали универсални проверки на покупките на оръжие (въпреки че подкрепата за контрола на оръжията е по-малко шумна, отколкото тази за оръжейните права). Такъв режим все още ще остави Америка с необичайно голям брой убийства, самоубийства и смъртоносни инциденти, включващи оръжия, но различията с другите държави няма да бъдат толкова очевидни. Пътят след „Манделей\" Уморени от чакането на Конгреса, някои градове въведоха свои собствени закони. В северната част на щата Ню Йорк, където много хора ловуват, законите за огнестрелните оръжия са позволителни. Но в Голямата ябълка те не се прилагат. Всеки, който иска да носи оръжие на Пето авеню, трябва първо да получи разрешение от градската полиция на Ню Йорк. Щатът затегна законите след Санди Хук, като всъщност забрани нападателните оръжия. Още четири щата направиха същото, въпреки че други 16 отговориха, като направиха оръжията по-лесни за купуване или пренасяне. Лас Вегас, който се намира в щат с едни от най-свободните оръжейни правила, трябва да пренапише законите си. Разбира се, това не би решило напълно проблема. Градовете като Чикаго, където действат разрешителни закони, ще останат наводнени от оръжия. Но в страна с 30 000 смъртни случая от оръжие годишно дори малки подобрения биха спестили живота на много хора.", "date": "2017.10.15", "title": "Ще има ли нови закони за оръжията"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373916-%D0%BD%D0%BE%D0%B2-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D1%81%D1%82%D1%8E%D0%BC", "text": "Новият руски военен костюм, излязъл сякаш от \"Междузвездни войни\", получава в добавка и издържащ на ядрен удар часовник, пише \"Нюзуик\", като цитира доставчика на военно оборудване \"Ростек\". Костюмът трето поколение \"Ратник 3\" включва пет интегрирани системи, сред които животоподдържаща, командна, комуникационна, отбранителна и система за пестене на енергия, съобщава ТАСС. Като цяло костюмът включва 59 елемента, сред които захранван с електроенергия екзоскелет, който ще дава повече сила на войника, заедно със броня от последно поколение и шлем и визьор, скриващ цялото лице на войника. Котюмът има и изскачащ дисплей, който може да се използва за задачи като изследване на бойни планове. Последното попълнение е часовникът, който според дизайнера на костюма Олег Фаустов, може да запазва функциите си при въздействие на радиация и електромагнитни импулси след ядрен взрив. Първото поколение на костюма беше предоставено на малък брой руски части през 2013 г., като в. \"Ню Йорк Таймс\" писа, че е бил забелязан и при руските войски в Крим. Третото поколение ще влезе \"на въоръжение\" през 2022 г. Русия не е единствена, която разработва подобни системи. САЩ се очаква през 2018 г. да представят своя тактически лек оперативен костюм, известен като Iron Man. Франция също разработва подобен костюм, наречен FELIN.", "date": "2017.10.15", "title": "Нов руски военен костюм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373917-%D0%BF%D1%80%D0%B5%D0%BF-%D0%B5%D0%B2%D1%82%D0%B8%D0%BC%D0%B8%D0%B9-%D0%BD%D0%BE%D0%B2%D0%B8", "text": " в света наричан Никита, бил роден през 824 година в селището Опсо, близо до град Анкира в Галатия. Родителите му, Епифаний и Анна, били богати, но много благочестиви, така че служели за жив пример не само на съгражданите си, но и на всички жители на съседните страни. Те били състрадателни, кротки, страннолюбиви и милостиви към бедните и изобщо се отличавали с всички християнски добродетели.    Затова от самото си раждане Никита се преизпълнил с благодатта на Светия Дух и още от най-ранните си години бил кротък, честен, послушен и покорен на родителите си. Той странял от обичайните игри и обичал често да посещава църковното богослужение. Когато бил на седем години, баща му починал. На грижите на майка му освен него останали още две дъщери - Мария и Епифания.   Скоро Никита, който бил твърде разумен за възрастта си, станал ревностен помощник на майка си във всички нейни грижи за дома и семейството. Подчинявайки се на постановленията за военна служба, майката на Никита трябвало да го запише във воинските списъци. Но дори когато служел във войската, Никита бил във всяко отношение опора на майка си - син, помощник и защитник във всички домашни и семейни грижи.    Престарялата жена желаела да облекчи задълженията си по дома и побързала да му избере достойна невеста. По Божия промисъл скоро тя намерила разумна и скромна девица, на име Ефросиния, дъщеря на богати и славни родители, и Никита се съчетал в брак с нея. Скоро Бог благословил брачния им съюз с раждането на дъщеря, наречена в светото кръщение Анастасия. След това Никита, който сметнал раждането на детето за достатъчно утешение за майка си и съпругата си, решил да остави семейството си и да се посвети изцяло на служението на Бога по монашеския път. Като оправдание за решението му послужило и това, че омъжената му сестра Мария живеела в бащиния им дом и можела да остане в помощ на майка им.     14 септември, празника на Въздвижение, бил последният ден, който Никита прекарал с роднините си. На другия ден, в деня на паметта на съименника му свети мъченик Никита, той оставил завинаги своето семейство, като казал, че отива да нагледа коня си, който бил на паша в долината. И дълго време осиротялото семейство не знаело истинската причина, поради която Никита оставил бащиния дом.   А преподобният обиколил много места, посетил много подвижници и накрая достигнал непристъпните възвишения на Олимп, където по това време се прославил с подвизите си преподобният Иоаникий Велики.   След време смиреният Никита си тръгнал от свети Иоаникий. Той разбрал, че ако остане край него, сред монасите му, не ще избегне славата, която така ненавиждал още в детските си години и спасявайки се от която избягал от родния си град. Друг старец, на име Йоан, който живеел недалеч от свети Иоаникий, с радост приел дошлия при него Никита и след като му преподал наставления за подвизите на монашеското житие, скоро го облякъл в ангелски образ и го нарекъл при пострижението Евтимий.   Младият монах останал при Йоан доста дълго време и се научил от него на пустинно безмълвие и подвижничеството, а после по заповед на учителя си отишъл в киновията Писадинон, за да се научи от старците на подвизите на киновийното монашество. Игуменът на обителта Николай, който управлявал киновията с голямо благоразумие, приел новия ученик и го назначил отначало на най-ниските степени на послушанието. Евтимий не възроптал, макар това да било съпроводено с много трудове. Той ги сметнал за истинско лечение за своето младо тяло.   Като се укрепил в добродетелите на общежителния живот, той решил да иде в пустинята, за да постигне в безмълвие още по-голяма близост до Бога. Пътят на строгото безмълвие още не бил преминат. По това време славата на Атонските подвижници се ширела далеч и преподобният решил да се отправи при тях. Той открил намерението си на един от великите подвижници на Олимп - стареца Теодор. Светият старец благословил ревностния монах по новия път, и тъй като старецът Йоан, от когото Евтимий приел първото си пострижение, вече не бил между живите, го облякъл във велик ангелски образ. След осем дни той вече бил готов за път, за да остави Олимп след петнадесетгодишно пребиваване на него. Спътник му станал монахът Теостирикт, който също като него жадувал за високите подвизи на монашеството.     Пътят от Олимп до Атон минавал през Никомидия. Когато пристигнал там, преподобният бил утешен от радостното известие, че всичките домашни, които оставил в бащиния дом, са живи. Желаейки да облекчи скръбта от разлъката с тях, той им пратил един свят кръст и наредил на пратеника да им предаде, че няма вече Никита, а има монах Евтимий, който ги съветва да последват примера му. Когато получили това известие, роднините му отначало плакали, но тъй като любовта им към него била голяма, и те, укрепени от помощ свише, впоследствие се решили да последват неговия пример. Всички, освен дъщерята на преподобния, която по това време се омъжила, станали монахини.   Когато пристигнал в Атон, той ревностно се заел да изпълнява устава на тамошния манастирски живот. Тъй като Теостирикт не понесъл тегобите и злостраданията на строгия безмълвен живот и се завърнал на Олимп, свети Евтимий се присъединил в подвижническото си поприще към един монах, на име Йосиф, който още преди него се подвизавал на Атон. Но скоро по-младият станал учител на стария.   - Брате! Тъй като ние, пребъдвайки в почести, по думите на Давид се уподобихме на неразумни скотове и се лишихме от благородството си поради престъпване на заповедите, нека да се сметнем за такива и четиридесет дни да се храним само с трева, паднали на земята като животни. Може би, като се очистим чрез това, отново ще получим красотата си по образ и подобие Божие.   Ето какво чул Йосиф от преподобния. Той се съгласил с това предложение и двамата прекарали четиридесет дни, понасяйки студ, глад и жажда. И едва били преминали това ново стъпало в стълбицата на християнските добродетели, когато свети Евтимий отново предложил на своя сподвижник следното:   - Добри Иосифе, нека оставим сега злостраданието на живота без стряха, да се затворим в някоя пещера и да останем в нея неизвестни за другите монаси. Нека си поставим за правило, че който и да дойде при нас от Бога, нито ти, нито аз няма да излизаме от пещерата, преди да изминат три години. Ако пък някой от нас през това време почине, нека бъде наистина блажен като човек, до края на живота си съхранил паметта за смъртта, и гроб да му стане същата тази пещера. А ако по Божието произволение и двамата останем живи, ще умрат, доколкото е възможно, поне нашите страсти и плътските пожелания, и ние ще се променим към по-добро.   Йосиф приел и това предложение. Подвижниците си намерили пещера, затворили се в нея и едва-едва поддържали живота си с оскъдна храна от намиращите се около пещерата жълъди и кестени. Целият им живот бил изпълнен с големи подвизи - всенощно стояли на молитва, постели непрестанно, извършвали постоянни коленопреклонения, спали на гола земя и живеели в пещерата без да палят огън. Но сподвижникът на Евтимий след една година вече не бил в състояние повече да носи доброволно поетия кръст на страданията. Силите му отслабнали и той го оставил.   Когато завършил тригодишния срок на пребиваването в пещерата според обета, преподобният Евтимий я напуснал. Навън вече отдавна го очаквали много подвижници, които чули за него от Йосиф и желаели да му подражават.    Той им преподал наставления и отново се отправил на Олимп, където го викал облеклия го във великата схима старец Теодор, за да иде заедно с него на Атон. Евтимий сам построил за Теодор нова килия и с голямо усърдие му служел в нея. Това продължило дотогава, докато болният старец, нетърпимо страдайки от жестоки болести, не заминал за Солун, за да потърси лекарска помощ. Там той намерил и вечното си успокоение.   Любовта към него накарала свети Евтимий да иде в Солун, за да се поклони на гроба му. Почти всички жители на града, които отдавна вече знаели за добродетелите на преподобния и научили за пристигането му, излезли да го посрещнат, да го приветстват и да получат благословията му. Но той останал за кратко в града.    Той напуснал Солун и подобно на Симеон Стълпник се затворил в една кула недалеч от града, поучавайки от нея всички, които идвали при него. Той останал в кулата доста дълго време, наставлявайки към добродетелен живот и изцелявайки неизлечими болести. Но после отново пожелал както преди да се посвети на безмълвие в Атон, защото прииждането на многото благочестиви хора силно обременявало смирения стълпник.   Но на Атон той останал за кратко, защото не намерил желаното безмълвие. Много нови подвижници заселили бившата пустиня. Тогава свети Евтимий си избрал ново убежище - един необитаем остров, наречен Нових, където се оттеглил заедно с други двама единомислени монаси - Симеон и Йоан Колов.   След време Евтимий отишъл във Врастама. Тук му било съдено отново да се срещне с предишния си сподвижник - преподобния Йосиф. Събрали се и много други братя в Господа, които пожелали да се заселят близо до Евтимий. Той построил за тях килии, а сам се поселил уединено в една яма. Преподобният понякога оставял ямата и посещавал братята, а понякога, ревнувайки за безмълвието, изкачвал върховете на Атон и там, в молитви беседвайки с Бога, така очистил ума и сърцето си, че се сподобил с Божествени видения и откровения.   Веднъж изпълнявайки Божествената заповед, преподобният оставил Атонските върхове и като взел със себе си двама монаси - Игнатий и Ефрем, отишъл в Солун. Този път градът го посрещнал като \"ангел, слязъл от небесата\". Той разпитал за мястото, наречено Перистера, взел водачи и заедно с тях се отправил към планината, където наистина намерил една кошара. Откритите му свише признаци сочели, че именно тук трябва да се търсят руините на предишния храм, но никой от местните жители не знаел нищо за него. Тук отдавна вече имало кошара и местните християни нямали никакво понятие, че оскърбяват светинята.    Той започнал да копае и скоро намерил основите на храма. Тогава местните жители, поразени от необикновения дар на прозорливост на стареца, охотно поели разходите по възстановяването на забравения храм. Така бил издигнат храмът на свети aпостол Андрей с два допълнителни олтара: отдясно - в чест на свети Йоан Предтеча, и отляво - на свети Евтимий Велики.   Накрая, през 863 година, храмът бил завършен. По желание на местното население при него бил създаден манастир, който впоследствие се прославил с множеството си монаси.   Заради благочестивия си живот свети Евтимий се сподо-бил с дара на прозорливостта и чудотворството. Много монаси приели пострижение от преподобния. И много миряни увлякъл с подвизите и чудесата си по пътя на монашеството. Много нови манастири възникнали благодарение на неговите старания и грижи на Олимп, Атон и в Солун.   Накрая, четиридесет и две години след като оставил бащиния си дом, свети Евтимий се утешил, като приел в монашество и своите роднини, към което ги призовавал още в Никомидия, когато за пръв път се преселил от Олимп на Атон. Той взел при себе си в манастира своите роднини, а за жените построил нов манастир на място, което закупил за целта. За игумения на манастира била поставена сестрата на преподобния, наречена в светата схима Евфимия. Като оставил двата манастира на грижите на Солунския митрополит Методий и дал наставления, преподобният отново се заселил заради безмълвието в предишната си кула близо до Солун. А Господ го сподобил да намери вечен покой близо до онези висини на Атон, където той извършил най-много подвизи.   Предузнал деня на кончината си, на 7 май, в памет на лренасянето на мощите на свети Евтимий Велики преподобният свикал за обща трапеза братята от най-близките Атонски манастири, отпразнувал с тях този ден и се простил с тях. На сутринта, без да каже нищо на никого, взел само един монах на име Георгий и се отправил на едно уединено място - така наречения Свещен остров. Там той се подвизавал около 5 месеца в една пещера и накрая починал почти безболезнено на 15 октомври 889 година. Господ го сподобил да остави тленното си отечество безболезнено заради всичките мъки, които претърпяло младото му сърце, когато напуснал родния дом, където живеел обичан от всички и сам обичал всички.   След две години монасите на Перистера пожелали да пренесат при себе си тялото на Божия угодник, за да го имат като застъпник за своята обител дори и след смъртта му. Те пратили на Свещения остров йеромонах Василий и монаха Павел. Братята намерили тялото на свети Евтимий да лежи в пещерата, в която починал. Тлението изобщо не се докоснало до него, макар че тялото престояло дълго в пещерата. На 13 януари следващата година светите мощи на преподобния били пренесени в град Солун, където почиват и до днес.   По молитвите на преподобния и богоносен наш отец Евтимий да се избавим и ние от всички душевни и телесни недъзи и да се сподобим с Царството Небесно в Иисуса Христа, нашия Господ, Комуто подобава всяка слава, чест и поклонение с Безначалния Му Отец и Светия Дух вовеки веков.  ", "date": "2017.10.15", "title": "Преп. Евтимий Нови"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373918-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B0%D1%82%D0%B0-%D0%B4%D0%B8%D1%81%D0%BD%D0%B8-%D0%BA%D1%83%D0%BB%D1%82%D1%83%D1%80%D0%B0", "text": "Преди дни редакторката на един американски забавен сайт с многомилионна аудитория, за който работя от време на време, ми възложи да напиша статия за истинските истории, вдъхновили популярни анимационни филми на \"Дисни\".   Извиках три пъти \"Ура!\", понеже ми беше писнало да разсъждавам върху селфита на Кайли Дженър по клин и лошите прически на холивудските звезди от времето, когато са били тийнейджъри.   За целите на новата задача направих сериозна предварителна подготовка, която ме върна в детските години.     Тогава \"Приказките на Братя Грим\" с твърди кафяви корици беше настолното ми четиво, а историята за дебелата прислужница Герта, която изяжда печените пилета за господаря и неговия гост, ми беше любима. А ми беше любима, защото и аз самата бях дебело дете и постоянно ми се ядеше. И то пиле, а не салата, защото иначе щях да предпочитам приказката за Марулка....   Беше ми интересно да препрочета народните приказки от 18 век, върху които \"Дисни\" са изградили захаросаните си фантасмагории.     Освен това установих, че \"Дисни\" умишлено са пропуснали възможно най-важните послания, които оригиналните текстове носят, а именно, че всички хора (и говорещи животни) са смъртни и страдат, че животът е нечестен и че, общо взето, светът е доста депресиращо място.     В оригиналната приказка за   на Джамбатиста Базиле, например, главната героиня е изнасилена по време на коматозния си сън от разгонен крал и се събужда едва когато ражда неговите близнаци.   Логично, законната съпруга на краля направо превърта, когато разбира за изневярата на мъжа си, и замисля пъклен план, според който незаконните деца биват умъртвени, сготвени по сложна рецепта и поднесени на неверния й съпруг за вечеря. Ето ви една истинска история от \"живия живот\" за изневяра, наранено его и отмъщение.     В оригиналната версията зад тоталния хит \" \", принцеса Елза всъщност е Снежната Кралица, която е описана от Андерсен като стилно облечена социопатка с педофилски наклонности.     В \" \" злата мащеха, в стремежа си да остане вечно млада и красива, се тъпче със сурови животински вътрешности, понеже си мисли, че яде черния дроб и бъбреците на доведената си дъщеря. В края на приказката е наказана брутално като е принудена да танцува с нажежени железни обувки, докато не се строполи мъртва от болка и изтощение.     не се завръща победоносно в родното си село, защото, за разлика от героинята на \"Дисни\", губи битката и когато се прибира у дома, заварва обичния си баща мъртъв, а майка си - омъжена повторно. Осъзнавайки, че вече няма за какво да живее, тя се самоубива.   Два дни след като предох статията, американската ми редакторка с фамилия, окончаваща на \"-дзакис\", ми я върна със следния коментар: \"Избягвай думи и фрази като \"изнасилване\", \"секс\", \"интимен акт\", \"насилие над непълнолетен\", \"обезобразен\" и изобщо всичко, което по визуален начин навежда на мисълта за кръв, смърт и физическа разправа. И за сперма! И също в никой случaй не можеш да пишеш, че някой се е самоубил!\"   Ама, чакай малко, Малката Русалка СЕ самоубива! Момичето е с очевидно сбъркана самооценка и има толкова нереалистична представа за човешките отношение и живота като цяло, че в крайна сметка не й остава нищо друго освен да сложи край на живота си.     Да налагаш цензура върху разказването на класически детски приказки е само върхът на изкуствено създадения айсберг от забрани и фалшива политическа коректност.   Изглежда, че цензурата в електронните и социални медии все повече придобива чертите на един тлъст и вечно ухилен Ким Чен-ун. Процесът на евфимизиране на реалността се разраства право-пропорционално на опорочаването на същата тази реалност.   Заплахата от ислямизиране на западноевропейския свят е \"мултикултурно обогатяване\", дебелите са хора \"с тежък кокaл\", бедните са \"граждани с финансови затруднения\", гейовете са индивиди \"с алтернативен начин на живот\", а бременните са... стоп, не им отсъпвайте място в автобуса, понеже може просто да са \"жени с тежък кокaл\".     Нe съществува секс без любов, всички бебета са сладки, хората по природа са добри (просто хроничният запек и злата учителка по химия в седми клас са ги направили серийни убийци), а ако някой е взривил 15 човека, това е, защото е силно религиозен или просто е имал лош ден.     А совите не са това, което са. Дейвид Линч просто не е съзнавал колко политически коректно звучи днес култовата реплика от култовия сериал от 1991-ва. Понеже днес совите са ... врабчета. Или бели гълъби - птиците на мира и добротата.   Защо ли ми беше изобщо да се оплаквам от статиите за дупето на Кайли Дженър в прилепнал спортен екип?! То е поне такова, каквото изглежда - закръглено, секси. Но само до момента, в който редакторката не звънне и не каже: \"Кайли Дженър ще прави политическа кариера, така че тя вече официално няма задни части!\"", "date": "2017.10.15", "title": "Диктатурата на фалшивата \"Дисни\"-култура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373919-%D0%BF%D0%B8%D0%BF%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82", "text": "Горката Пипи се прости с най-хубавата си представа. Баща й вече няма да бъде негърски крал, а крал на Южните морета. Географски погледнато властта му се е увеличила значително и е излязла извън пределите на остров Корекоредут. Повишението обаче не вълнува дъщеря му. Тя мечтае татко й някой ден да си построи кораб, да дойде да я вземе, да стане негърска принцеса и ...„Ех, че живот ще бъде!\" - възкликва Пипи.     Юбилейното издание, което ще излезе след месец в Швеция, ще бъде коригирано и няма да съдържа думата „негър\". Това съобщи наскоро дъщерята на Линдгрен Карин Ниман. „Решихме да заменим старата дума, защото обижда. Авторката на „Пипи Дългото чорапче\" не би приела и едно дете да бъде обидено\" - обосновава се тя.   Къде е точно обидата, освен в самия израз, не е много ясно, тъй като Пипи очевидно смята живота сред коренните жители на остров Корекоредут за прекрасен. Новината за политкорекната намеса в текста не е първата и не е неочаквана.   Преди година Шведската обществена телевизия пусна редактирано копие на сериала, заснет през 1969-та, в който отсъства въпросната дума, а епизодът, в който Пипи играе на „китайци\" и си дърпа очите, е изрязан. Последното е голяма безсмислица, защото как да иначе да се направиш на китаец в една детска игра?!     „Защо вървиш заднишком?\" - пита Томи. „Защо вървя заднишком ли? Не живеем ли в свободна страна? Човек не може ли да върви както си иска?\" - възкликва Пипи, такава каквато я познават и харесват нейните почитатели. Може, мила Пипи, но по определени правила на вървенето заднишком! Твърде е възможно корекциите в текста и сериала да не се окажат последните. Дали коренните жители на остров Корекоредут и Южните морета ще престанат да бъдат с черен цвят на кожата и дали обръщението им към капитан Дългия чорап „дебели /!!!/ бели вожде\" няма да отпадне?     „Освен това ще ти кажа, че в Египет всички си вървят заднишком и никой не го смята за странно.\" В предстоящото издание това твърдение на Пипи няма да бъде поправено, но кой знае дали няма да се случи в следващото и дали няма да бъде сметнато за обидно за жителите на Египет? В Белгийско Конго всички лъжели, а в Индокитай ходели на ръце.     Всичко това е изговорено в първата глава на книгата на Линдгрен. Не трябва ли да бъдат въведени спешни корекции, за да не се почувстват засегнати потомците на населението в споменатите територии?     Защо едно деветгодишно дете живее само? Каква картина на обществото дава книгата? Не трябва ли да се появи нов герой - мъдър и внимателен социален работник, който да напътства Пипи?   Лека - полека историята би могла да бъде пренаписана изцяло, докато заприлича на съвсем друга и на нещо, което социалистическите деца опознаваха изключително добре покрай задължителните четива в учебните планове, докато си спомняха с любов за Астрид Лингрен.     „Обществото на смърфовете е основано на принципа на тоталитарната диктатура и сталинисткия комунизъм, тъй като смърфовете вършат всичко заедно, нямат частна собственост, никога не проявяват инициатива и се управляват от един лидер. Гаргамел е събирателен образ на отрицателните стереотипи за евреите, което значи,че в „Смърфовете\" има антисемитски послания.\" - пише французинът Антоан Буено в „Малка синя книга\".   След като прочел реакциите спрямо неговата теза, професорът обяснил, че е написал хумористично четиво. Във всяка шега има доза истина. Няколко години по-късно съвсем не на майтап американско издателство „поправи\" „Приключенията на Хъкълбери Фин\" и „Том Сойър\", а на „ Пипи Дългото чорапче\" редакцията е в ход.     Ако някой е готов да се възмути и да освирка „глезотиите\" на западното общество, да си припомним дебата около „Ну, погоди\" в Русия. През 2012-та поведението на Вълка се оказа проблем за възпитанието на подрастващите. Законът за защита на децата от информация, която причинява вреда на тяхното здраве и развитие, за малко да изпрати „Ну погоди\" в нощните часове на излъчване по телевизиите и в графата за пълнолетни. Прочутият сериал беше застрашен заради лошите навици на Вълка и специално тютюнопушенето.   Но да се върнем към правилата на политическата коректност. Ако тя започне да шества из художествените произведения, повечето книги за деца ще трябва да бъдат пренаписани, започвайки с приказките на братя Грим и Шарл Перо.     Синята брада заколва жените си, Умният Ханс избожда очите на животните, Хензел и Гретел са отведени в тъмната гора, защото родителите им искат да се отърват от тях, а навсякъде се разхождат хора с ментални проблеми, наричани за по-ясно от близките си „Глупчо\".   Единственият плюс на приказките е, че в тях няма хомофобски обиди. От друга страна те утвърждават само хетеросексуалния модел. Никъде не може да прочетете как двама принца или две принцеси пили, яли и се веселили три дни на сватбата си. В днешни дни почти всяка приказка би могла да подлежи на редакция, въпрос на малко повече въображение по посока на политическата коректност и възпитанието на децата.     Талантливата и добронамерена Астрид Лингрен едва ли си е представяла преди седемдесет години, че някой ден в произведението й ще бъдат забелязани думи, които биха могли да накарат някого да се почувства обиден. Най-добър отговор дава самата й героиня. \"Момо се опита да обясни на Пипи защо стоят на колене пред нея.     .\"   След като редактираното юбилейно издание излезе на пазара през месец април, се надявам да се намери някой, който да зададе въпроса докога крал Ефраим, капитан Дългия чорап, ще бъде наричан „дебел бял вожд\" и не е ли обидна тази квалификация?", "date": "2017.10.15", "title": "Пипи и политическата коректност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373912-%D1%84%D0%BE%D0%BD%D0%B4%D0%B0%D1%86%D0%B8%D1%8F-%E2%80%9E%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%B4%D0%B5%D1%86%D0%B0%E2%80%9D-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%B2%D0%B5%D1%87%D0%B5%D1%80-%D0%BD%D0%B0-%D0%B4%D0%BE%D0%B1%D1%80%D0%BE%D0%B4%D0%B5%D1%82%D0%B5%D0%BB%D0%B8%D1%82%D0%B5", "text": " има удоволствието да покани Вас, Вашите колеги, бизнес партньори и приятели на осмото специално издание на благотворителното събитиe „Вечер на добродетелите\" 2017, посветено на 25-годишнината на организацията.      Събитието ще се проведе на 23.10.2017 г. от 19:30 ч. в Sofia Event Center, Paradise Center.Дипломатически партньор е  , посланик на Република Кипър в България.     Каузата на Вечер на добродетелите 2017 е играта – защото играта не е привилегия. Тя трябва да бъде част от детството на всяко дете, за да му покаже света, да развива неговите способности и да му дава възможност за силна връзка с най-близките за него хора.    С набраните средства фондация „За Нашите Деца\" ще реализира прграмата „Аз играя и мечтая\". Програмата ще насърчи развитието на 720 деца, живеещи в институции или в рискова семейна среда, и ще укрепи връзката им с възрастните, които се грижат за тях.     Бъдете наши специални гости и се насладете на ексклузивното участие и виртуозното изпълнение на  , наричан „българският Паганини\". Докоснете се до магията на илюзиониста Валери Иванов-Жокера, потопете се в харизматичния и дълбок глас на Миро и бъдете музикални звезди, като се включите в създаването на една специална песен – песента за детските мечти!          отново ще даде възможност на гостите на Вечер на добродетелите 2017 да наддават за стойностни произведения на изкуството и предмети със специална история.  Картина на Петър Мичев, плоча с автографите на EUROPE.  Броеница, подарена от Вселенски Патриарх Вартоломей I на нашия дипломатически партньор.   ", "date": "2017.10.15", "title": "Фондация „За Нашите Деца”  организира Вечер на добродетелите"}
{"url": "http://www.classa.bg/%D1%81%D0%B2%D1%8F%D1%82/item/373906-%D1%80%D0%BE%D1%85%D0%B0%D0%BD%D0%B8-%D1%82%D0%B5%D1%85%D0%B5%D1%80%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%B4%D0%B0%D0%B4%D0%B5-%D0%BD%D0%B0-%D0%BD%D0%B0%D1%82%D0%B8%D1%81%D0%BA%D0%B0", "text": "Техеран няма да се поддаде на натиск от страна на Вашингтон, заяви иранският президент Хасан Рохани, който подчерта, че решението на президента на САЩ, Доналд Тръмп, да не се сертифицира историческия ядрен пакт, договорен през 2015 г. между Иран и секстета преговарящи, е направил американската държава \"по-изолирана от всякога\". \"Америка е по-изолирана от всякога в своето противопоставяне на ядрената сделка и своите заговори срещу иранския народ\", каза президентът на Иран, който заяви в речта си, че \"не е възможно пактът да се промени\". Според Рохани Техеран ще продължи да се ангажира със споразумението и ще продължи да си сътрудничи с Международната агенция за атомна енергия (МААЕ) в рамките на международното право, като зачита иранските национални интереси. В същото време, президентът предупреди, че ако САЩ нарушават тези интереси, Ислямската република \"няма да се поколебае да даде адекватен отговор\". \"Иранската нация не се е подлагала и никога няма да се подложи на външен натиск. Иран и споразумението са по-силни от всякога\", каза Рохани, като повтори, че \"правителството и народа на Иран винаги са изпълнявали своите международни ангажименти \". От своя страна директорът на МААЕ Юкиа Амано отново потвърди, че Техеран изпълнява всички свои задължения в рамките на пакта, ратифициран от секстета на международните медиатори. \"В момента Иран е обект на най-надеждната система за ядрена проверка в света\", добави Амано. Външният министър на Иран Мохамад Явад Зариф каза, че заплахите не могат да сплашат иранския народ. \"Обвиненията, заплахите и богохулствата никога няма да сплашат иранците. С времето Тръмп ще разбере\", пише той в своя Twitter акаунт. \"Нищо чудно, че привържениците на глупавите речи на Тръмп около Иран са бастионите на демокрацията в Персийския залив: Саудитска Арабия, Обединените арабски емирства и Бахрейн\", пошегува се министърът. Върховният представител за външните работи и политиката на сигурност на Европейския съюз, Федерика Могерини, заяви, че ядреното споразумение не е \"двустранно, така че не може да се анулира от една държава\". Израелският премиер Бенямин Нетаняху обаче, известен като силен противник на иранското споразумение, приветства \"смелото решение\" на Тръмп. Саудитска Арабия също похвали позицията на американския президент.", "date": "2017.10.15", "title": "Рохани: Техеран няма да поддаде на натиска"}
{"url": "http://www.classa.bg/%D1%81%D0%B2%D1%8F%D1%82/item/373908-%D0%BC%D0%BE%D1%81%D0%BA%D0%B2%D0%B0-%D0%B8%D1%80%D0%B0%D0%BD%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BD%D0%B5-%D0%B5-%D1%80%D0%B0%D0%B7%D0%BC%D0%B5%D0%BD%D0%BD%D0%B0-%D0%BC%D0%BE%D0%BD%D0%B5%D1%82%D0%B0", "text": "Министерството на външните работи на Русия осъди отказа на президента на САЩ, Доналд Тръмп, да сертифицира историческото ядрено споразумение с Иран и заяви, че тази мярка представлява заплаха за международната сигурност и неразпространението на ядреното оръжие, в допълнение към излагането на американската страна като ненадежден партньор. Според директора на отдела за неразпространение и контрол на оръжията на Министерството на външните работи на Русия, Михаил Улянов, тази политика, насочена към подкопаване на споразумението между секстета и Иран \"е тежък удар по глобалните усилия за неразпространение на ядреното оръжие, тъй като поставя лош пример за други страни.\" \"Например, Северна Корея не вижда смисъл да се преговаря със САЩ, ако е толкова лесно да се прекъсне договора, дори и след като е одобрен от Съвета за сигурност на ООН. Всичко това е изключително тъжно и безотговорно\" , каза Улянов. \"Иран продължава да прилага споразумението, всички са съгласни с това и опитът да се влоши положението изглежда немотивирана атака. В тази ситуация, Иран има много повече основания за претенции към САЩ, отколкото обратното\", каза дипломатът , вероятно се позовавайки се на санкциите, които САЩ наложиха на Иран дори след влизането в сила на споразумението. От своя страна руският заместник-министър на външните работи Сергей Рябков предупреди, че иранското ядрено споразумение не трябва да се превърне в разменна монета при политическите борби на САЩ \"За много хора в САЩ и по-специално в Конгреса, критиката на ядрената сделка се е превърнала в инструмент за манипулиране на проблеми, които са далеч от строго обективния документ\", заяви заместник-министърът на външните работи, добавяйки че такова важно международно споразумение \"заслужава напълно различно отношение и не трябва да се третира като разменна монета\".", "date": "2017.10.15", "title": "Москва: \"Иранското споразумение не е разменна монета\""}
{"url": "http://www.classa.bg/%D1%81%D0%B2%D1%8F%D1%82/item/373909-%D0%B1%D0%B8%D0%B2%D1%88-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B7%D0%B0-%D1%82%D1%80%D1%8A%D0%BC%D0%BF-%D0%BD%D0%B5-%D0%B8%D0%B7%D0%BE%D0%BB%D0%B8%D1%80%D0%B0-%D0%B8%D1%80%D0%B0%D0%BD,-%D0%B0-%D1%81%D0%B0%D0%BC%D0%B8%D1%82%D0%B5-%D0%BD%D0%B0%D1%81", "text": "Бившият вицепрезидент на САЩ Джоузеф Байдън осъди на страницата си във Facebook неотдавнашното изявление относно Иран от сегашния президент Доналд Тръмп. В публикацията си, бившият втори на Обама каза че \"историческата ядрена сделка с Техеран работи за доброто на американската страна и нейните съюзници, включително Израел\". Предвид многобройните потвърждения за успеха на договора, Байдън твърди, че да не се сертифицира пакта \"противоречи на здравия разум и доказателствата\". Според него не Иран, а президентското отношение представлява \"неоснователна и ненужна заплаха за националната сигурност\". Освен това позицията на Тръмп \"нанася трайни щети върху американското глобално лидерство\". \"Едностранното застрашаване на споразумението не изолира Иран, изолира нас\", каза бившият президент. Байдън припомня, че не само международните органи са оценили положително споразумението, но и самата републиканска администрация. Например, министърът на отбраната Джеймс Матис увери миналата седмица Конгреса, че САЩ се интересуват от пребиваването си в споразумението. \"При обявяването на своето решение президентът Тръмп не представи никакви достоверни аргументи, които да противоречат на тази оценка, защото ги няма,\" казва опозиционният политик. Байдън обвинява президента, че влошава преговорната позиция, отслабва единството със съюзническите държави и вреди на доверието в Съединените щати. \"След днес, какво ще стимулира лидерите на Северна Корея да седнат със САЩ, Китай и други партньори, за да преговарят за дипломатическо решение на нарастващата ядрена криза?. След днес, какво стойност има думата САЩ в света? \" Политикът все още има надежда, че в Конгреса на САЩ \"преобладават рационалните глави\". На конгресмените, казва той, лежи \"отговорността за лидерството и репутацията на Съединените щати\".", "date": "2017.10.15", "title": "Бивш вицепрезидент за Тръмп: \"Не изолира Иран, а самите нас\""}
{"url": "http://www.classa.bg/%D1%81%D0%B2%D1%8F%D1%82/item/373910-%D0%BA%D0%B8%D1%82%D0%B0%D0%B9-%D0%B4%D1%8A%D1%80%D0%B6%D0%B8-%D0%B2-%D1%80%D1%8A%D1%86%D0%B5%D1%82%D0%B5-%D1%81%D0%B8-%D0%B0%D1%85%D0%B8%D0%BB%D0%B5%D1%81%D0%BE%D0%B2%D0%B0%D1%82%D0%B0-%D0%BF%D0%B5%D1%82%D0%B0-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Китай се възприема от Пентагона като един от основните потенциални врагове на САЩ. Американската държава обаче разчита изцяло на Пекин, за да се сдобие с редки земни елементи, много специален вид суровини, които могат да се считат за стратегически. Както бе разкрито от Дийн Попс, бивш подсекретар на американската армия за Доставка, логистика и технологии, последната мина за редкоземни елементи в САЩ беше затворена през 2015 г., а през юни последната фабрика за преработка на тези материали беше продадена на китайска минна компания за 20 млн. долара. Поради това в момента Китай е единственият играч на американския пазар за редки елементи. Редките елементи са 17 химически елемента, редки в земната кора, но много важни за авангардните технологии и особено за военната индустрия, припомня статията на Попс в сп. \"Национален интерес\". \"От програмата за тактически изтребители, до следващото поколение стратегически бомбардировачи Б21, от авионика до компютри, редките елементи са необходими за военното превъзходство на САЩ\", казва авторът. Пентагонът обаче дори не е успял да оцени търсенето на редки земни маси в близко бъдеще. Попс признава, че значението на тези елементи в момента не се признава и дори в малки обеми, с цена само от 2 щ.д., те могат да бъдат жизненоважни за платформи, струващи милиарди. Размерът на значението на тези материали може да бъде оценен само \"когато нашите опоненти намалят предлагането, като се възползват от по-голямата ни уязвимост\". Бившият служител казва, че Китай вече е прибягвал до този \"геополитически лост\" през 2010 г. На фона на териториалния спор с Япония за островите Сенкаку, Пекин намали своя износ на редки елементи, изстрелвайки цените с до 600%. \"Да се смята, че Китай ще продължи да ни осигурява необходимите за надмощие над него елементи, е безотговорно и наивно\", казва авторът, разкривайки агресивните намерения на САЩ по отношение на Пекин. Попс нарича тази зависимост от Китай за доставката на редки елементи \"Ахилесова пета на американската отбрана\". Според него това, което е причинило проблема, е \"25-годишната грешна политика на глобализация\".", "date": "2017.10.15", "title": "Китай държи в ръцете си ахилесовата пета на отбраната на САЩ"}
{"url": "http://www.classa.bg/%D1%81%D0%B2%D1%8F%D1%82/item/373911-%D0%B1%D1%83%D1%82%D0%BE%D0%BD-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0,-%D0%BA%D0%BE%D0%B9%D1%82%D0%BE-%D1%89%D0%B5-%D1%83%D0%BD%D0%B8%D1%89%D0%BE%D0%B6%D0%B8-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "В рамките на взаимни обвинения и заплахи по въпроса за ядрената програма на Северна Корея, се появиха няколко хипотези за възможния сценарий на войната, която ще сложи край на човечеството и в този случай няма да има победител. Оказва се, че Русия има единственото оръжие в света, което гарантира ядрен ответен удар срещу врага, дори и в най-ужасяващите случаи: когато в страната няма останали живи хора, способни да наредят контраатака. Това е уникална система, която сама ще контраатакува, автоматично и безмилостно. Представете си най-ужасния вариант за Русия: срещу страната да се извърши превантивна ядрена атака, в която са пуснати хиляди американски ядрени бойни глави, които унищожават руските градове и военни инсталации. И докато руската военно и политическо командване се опитва да изясни какво се случва, големите градове, индустриалните и военните центрове, центровете за контрол и комуникация – всичко вече е разрушено. Мощният ядрен арсенал, с който разполага страната, не би могъл да се използва при липса на комуникации и при смърт на хората, способни да наредят контраатаката. В момента, в който генералите на вражеските страни вдигат чашите на победата, обаче се случва нещо немислимо: една мъртва и разрушена държава изглежда оживява. Хиляди ядрени ракети в се втурват към западните държави, слагайки край на генералите, които не са успели да се чукнат със шампанско, унищожавайки големите градове, военни бази, командни центрове. Известна в САЩ като \"Dead Hand\", системата Периметр е разработена в СССР по време на Студената война и въведена в експлоатация през 1985 г. след появата в САЩ на доктрината за \"ограничена ядрена война\", която предвижда провеждането на нападения над основните цели: силози на ядрени ракети, стратегически бомбардировачи, въздушни бази, големи транспортни центрове и индустрии. Резултатът от тази опустошителна атака би бил да се унищожат вражеските военни и политически командни центрове, които да предотвратят вземането на решение за нападение. Оттук идва и страховитото й име. \"Мъртвата ръка ще се погрижи за гарантирано отмъщение\" в случай на смърт на цялото военно и политическо командване на страната и унищожаването на най-важните й центрове. В основата на системата са балистични ракети, които летят над различни части на Русия. Те не носят термоядрени бойни глави, а мощни предаватели излъчващи сигнали, които контролират системите за изстрелване на балистични ракети с ядрени бойни глави: инсталирани в силози, на самолети, подводници или мобилни наземни системи. Системата е напълно автоматизирана, човешкият фактор в нейната работа е изключен или минимизиран. Нататък всичко е обгърнато в мистерия, както и мястото, където се намира командването й от група офицери, способни да спрат историята на човечеството. В портфолиото й се съдържа основната система за контрол на елемента, който командва всички стратегически ракети в страната, наречен \"Казбек\", известен със своята комуникационна подсистема, Чегет, често наричана \"ядрено куфарче\". Но това е само видимата част от този айсберг. Периметр ще издържи на ядрена атака, дори ако Казбек не успее, а хората, носещи куфарчето, са мъртви. Дори и в най-драматичния за Русия сценарий на войната, ще се произведе автоматично изстрелване на всички ракети с ядрени заряди от силози, подводници или подвижни инсталации. Използването на ракети като средство за комуникация в аварийна ситуация е съвсем логично: най-добрият сигнал върви от горе надолу. В този случай Периметр не е нещо уникално. Съединените щати разполагат със сходна система, наречена \"ECRS\" или \"Система за спешни радиокомуникации\", но целта й не е да пуска директно ракетите, а да даде сигнал за пускане в действие на звената стратегически сили. Руската система съкращава веригата за взимане на решение, тъй като основната й цел е да активира непосредствено отмъщение в случай на смърт на всички военни и политически лидери и следователно не зависи от \"ядреното куфарче\" пътуващо като сянка на президента. Руската система е създадена само като гарантиран ответен удар. В случай на мащабна атака с ядрено оръжие, потвърдена от данните за ранните атаки на системата за ранно предупреждение, цялата система автоматично преминава в боен режим. Ако след определен период Периметр не получи сигнал за пускане на ракети (ако командващите са загинали), системата ще вземе това решение сама. Периметърът може да даде сигнал за атака дори без разрешението на Казбек.", "date": "2017.10.15", "title": "Бутон за края на света, който ще унищожи враговете на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373902-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B0%D1%82%D0%B0-%D0%B4%D0%BE-%D1%80%D1%83%D1%81%D0%B8%D1%8F-%D1%81%D1%82%D1%80%D0%B0%D0%BD%D0%B0-%D1%87%D0%BB%D0%B5%D0%BD%D0%BA%D0%B0-%D0%BD%D0%B0-%D0%B5%D1%81-%D0%B8-%D0%BD%D0%B0%D1%82%D0%BE", "text": "Потенциалният риск от тази близост за Алианса се превръща в антитеза на атлантическото развитие и колониалната зависимост от САЩ и заплаха за НАТО по естествен и логичен път, без нужда от допълнителни катализатори.  България и Русия имат дълбока взаимно свързаност в историята, културата, езика, писмеността с надеждите и с благодарността за националното освобождение от османско робство с развитието на вътрешните процеси в България и Русия с наследствени връзки с руската имперска, съветска и руска държава.  Исторически има вековни кръвни аристократични и народни връзки, войни и приятелство, преливане на писменост, култура, литература и много надежди.  Първоначално Киевското княжество израства на основата на българско държавно формирование.  В Русия,(тогава Киевското княжество), приемат писмеността, а с нея и българският език и в голяма степен се повлияват от Православната литература и Българския език, особено по времето на Симеон I Велики, с произведенията на Климент Охридски, Константин Преславски, Йоан Екзарх, Черноризец Храбър, Черноризец Докс, презвитер Григорий и др.  Руснаци, украинци и белоруси и други народи продължават да говорят езици, които са изключително близки, до Църковния православен език, който неоспоримо е тогавашният Български език, на който са писани книгите във Велики Преслав и Охрид.  Доказателствата лежат и в Ермитажа и във всички по-големи музеи и във всяка руска православна църква.        Дори в Уикипедия пише: Кий е легендарният основател на Киев посочен в Начална руска летопис, в Джагфар тарихъ и косвено от Константин VII Багренородни в труда му “За управлението на империята”.  Начална руска летопис пише че е живял на река Днестър и Гази Барадж тарихи изрично го сочи като Шамбат (Шам-бат), брат на Хан Кубрат, племенник на Бат Органа и чичо на хан Аспарух, който по поръка на брат си основал на мястото на селището Аксал в 620 г. града наречен първоначално Бащу, а след това Киев.   През 988 г. Киевското княжество приема християнството в православния му вариант, с посредничеството на България, от която възприема и българския книжовен език и българската писменост. Първият духовен глава на Руската църква и първите руски епископи са българи по народност.  Началната руска летопис е на български: Повѣсть времяньныхъ лѣтъ, на руски: Повесть временных лет, на украински: Повість врем’яних літ е хроника на Киевска Рус от около 850 до 1110, съставена от монаха летописец Нестор първоначално в Киев около 1113.  Тя е запазена в няколко варианта, написани на български език в неговата руска редакция. Сред източниците, използвани от Нестор, са по-стари, изгубени днес, български летописи, византийските хроники на Йоан Малала и Георгий Хамартол, фолклорни легенди и викингски саги, религиозни текстове, договори, устни разкази на военачалници и други.  Началната част е изпълнена с любопитни случки, като смъртта на Олег и о .           През 1837 година в Руската Империя на територията на днешна Украйна е разкопана една уникална тракийска гробница. В нея са намерени останките и даровете на тракийския цар Рескупорис,който е един от владетелите на  Боспорско Царство или Кимерийския Боспор,наследник на  Котис, Реметалк, Берисад, Аспург.    След IV-ти век траките от   Руснаците са горди,че Фанагория е първото публично образование на територията на съвременна Русия и метрополис основана през  VI век. пр.н.е. на 75 хектара.Голяма част от древната българска Фанагория сега е под водата.  Разбира се през  VI век. пр.н.е. не съществуват и няма нито руснаци,нито украинци,нито татари а обширните територии се населяват от нашите предци.   От историческите извори знаем, че той е трети син на      Кръстител и детрониран цар, Владимир-Расате и съпруга на киевския княз Игор, наречена от русите Олга.         Сведенията за княгиня Олга идват главно от „Начална руска летопис“, писана 150 години след нейната смърт. Хрониката, както и други църковни текстове, има тенденцията да я възхвалява, тъй като тя е първият високопоставен проводник на християнството в Киевска Рус. Данни за княгиня Олга се съдържат също така в  исторически документ озаглавен „Летописец руских царей“, както и в друг исторически паметник – „Родословец на руските князе“.  В Родословец русских князьей, наричан и Государев родословец,  дословно е записано:  Игоря же жени в Болгарѣхъ, поятъ же за него княжну именемъ Ольгу. И бѣ мудра велми.”  В „Повѣсть времяньныхъ“: тя му е доведена в 903 г. с името Елена/ бе наречена княгиня Олга. И бе тя мъдра много).             Нещата се обръщат през тъмното за България средновековие, когато се гърчим под османско робство.  България, която е дала много на Русия, Киевското княжество и другите руски княжества сега гледа с надежда на изток.  Първи Руския цар Иван ІV – Грозни („Страшни“), нанася тежки поражения на мюсюлманските армии след неуспехите на унгарските и полски войски. Именно тогава българският народ, поробен от Османската империя разбира, че спасение може да дойде само оттам.  В края на юли и началото на август 1572 година, в една от най-великите битки- Битката при Молоди определя християнската съдба на Европа и променя световната история до днешни дни, когато Европа отново няма решение срещу мюсюлманското нашествие.  В това сражение се сблъскват 200 хиляди бойци, от които над 100 хиляди остават на бойното поле. И благодарение на руската победа тогава ние, българите получаваме надежда, че има сила способна да ни освободи, и ще можем да говорим на своя език и да имаме своя държава.  Това било първото голямо поражение в цялата история на Османската империя. Загубвайки на руските граници в продължение на 3 години почти 20 хиляди еничари и цялата огромна армия на своя сателит, Високата порта се отказала от надеждите си да завоюва Русия.  През ХVІ век само шепа духовници у нас са чували за Иван Грозни. Съдейки по двете търновски въстания от 1598 и 1686 г., българските водачи се надявали на помощ от близката Австрия,но напразно.    -Първата Руско-турска война била през 1677 – 81 г. ,след обединяването на Украйна с Русия през 1654 г.  -Руско-турската война от 1710-13 г. била вследствие от разгрома на шведските войски (съюзници на Турция), в Полтавската битка.  -Войната от 1735 – 39 г. била водена от Русия в съюз с Австрия за спечелване на излаз на Черно море и прекратяване на набезите на кримските татари.  -Поредната Руско-турска война през 1768-74 г. била започната от Турция след отказа на Русия да изведе войските си от Полша.  -През 1781 г. между Екатерина II и император Йозеф II бил сключен договор, в който се обсъждало и евентуално разпределяне на земите на Османската империя. През 1783 г. Екатерина II напълно татарския тогава анексирала Крим. През 1787 г. Турция отново обявява война с цел възвръщането на Крим и другите територии. Победите на руските войски под командването на А.Суворов, Г.Потьомкин и Н.Репин и на флота на Ф.Ушаков при Керч, Тендра и нос Калиакра, довели до сключването на Яския мирен договор от 9 януари 1792 г, който потвърдил присъединяването на Крим и Кубан към Русия и установяването на руско-турската граница по река Днестър.  -През 1806 г. султан Селим III свалил управителите русофили в Молдова и Влахия, действие, с което предизвикал Руско – турската война от 1806-12 г. С нея Турция целяла възвръщането на северното черноморие и Кавказ, а също и ограничаване на нарастващото влияние на Русия над Балканите. Руските победи и дипломацията на М.Кутузов довели да подписването на 25 май 1812 г. на Букурещкия договор.  -Войната между Русия и Турция през 1828-29 г. била следствие от кризата в Османската империя, предизвикана от Гръцката революция от 1821-29 г. Руските войски завзели Карс и Ерзурум в Закавказието, разгромили турските войски в България и достигнали до Цариград. Войната свършила с подписването на Одринския договор на 14 септември 1829 г. С него към Русия било присъединено устието на Дунав и много крепости по източния бряг на Черно море. Турция признала присъединяването към Русия на Грузия и автономията на Молдова, Влахия, Сърбия и Гърция.  -Към Руско-турските войни може да се отнесе и Кримската война от 1853-56 г. Първоначално това било война за господство в Близкия изток.  -Последната война между Русия и Турция от 1877 – 78 г. била предизвикана от подема на национално-освободителното движение в България.  Най-тежките бойни действия са по превземането на Плевен, зимния преход през Стара планина и сражението на връх Шипка.  След завземането на Пловдив и по-късно Одрин е подписан Сан-Стефански мирен договор. По него България, Босна и Херцеговина получили свобода, а Сърбия, Черна гора и Румъния – независимост. Към Русия са присъединени Южна Бесарабия и крепостите Ардаган, Карс, Батуми и Баязет.  Условията на договора са преразгледани на Берлинския конгрес през 1878 г., свикан по инициатива на сегашните ни “съюзници” Великобритания и Австро-Унгария, Германия, Франция, Италия и Турция.  Оказало се в изолация руското правителство е принудено на отстъпки.  Резултатите ги знаем.   В колективното съзнание на българския народ под османска власт възниква митологизиран образ на освободителката Русия, която българите наричат „дядо Иван“. Според Й. Трифонов (1908 г.), митичният образ на „дядо Иван“ произлиза от аналогии с Иван III или Иван IV. „История на България“ (1954 г.) свързва появяването на легендата за „дядо Иван“ с женитбата на Иван III за племенницата на последния византийски император – София Палеологина, през 1472 г. Чрез този брак Иван III формално получава правото да се възкачи на трона на вече несъществуващата Византийската империя, завладяна от турците през 1453 г. и моралното задължение да освободи балканските народи от турските нашественици.   Според американския професор Самюел Хънтингтън държавите като България, с преобладаващо православно изповедание, попадат в православната цивилизация.  Според концепцията на Хънтингтън тези държави са априори в сферата на влияние на Русия. Според него религията е основната определяща характеристика на всяка цивилизация и тя е най-дълбокото различие, което може да съществува между хората.   Евроатлантическите управници ревизираха Конституцията, според която “традиционна религия в Република България е източноправославното вероизповедание”, а Българската православна църква се ползва със специален статут.  И няма конституционен съд, който да реагира, няма кой да го сезира!   Евроатлантически слуги изхвърлиха Православието от учебниците за велика радост на господарите, които 27 години ни обясняват “убедително”, че Православието е “мрачен, нереформиран, изостанал, вехт, средновековен, тоталитарен, схизматичен, кървав пустинен култ към смъртта и страданието, източник на омраза, жестокост и русофилство”.  Това не е грешка. Война е.  В 80-те години на ХХ век, един от най-видните стратези на американската политика – Збигнев Бжежински, поставя началото на откритата война срещу Православния свят: “След комунизма, най-големият враг на западната демокрация е Православието”.  Колелото се задвижва през 1989 г. – с т.нар. “нежни революции” в Източна Европа.  Православието изчезна от учебната програма за VІ клас. Вместо “православие” има “християнска религия”.  Вместо “покръстване” пишат “християнизация”.  В предишната програма пишеше “православен свят”. Сега православният свят и православната цивилизация са натирени, където им е мястото и където е разпоредено – на майната си.  Няма го Православието, но пък от ученика се изисква: да “описва разпространението и утвърждаването на християнството и исляма”; да “познава основни елементи на християнството и исляма”; да “посочва ценности…    Време е да опровергаем, и някои наши историци и български православни сайтове, които приемат гръцките, украински, съветски и руски тези, които не кореспондират с историческите факти.  Сред руската и украинска научна общност и просветено общество има силен интерес към изучаването на древната тракийска и българска история на Таврия и Кримския полуостров, но до голяма степен са склонни  , защото тегне имперската-великоруска и съветска теза ,да се омаловажава приемствеността на Киевското княжество, (възникването на Русия) от България.  ", "date": "2017.10.15", "title": "България е най-близката до Русия страна-членка на ЕС и НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373903-%D0%BD%D0%B8%D0%BD%D0%BE%D0%B2%D0%B0-%D0%B1%D0%BB%D0%B0%D0%BC%D0%B8%D1%80%D0%B0%D0%BD%D0%B0-%D0%BE%D1%82-%D1%81%D0%B2%D0%BE%D0%B8%D1%82%D0%B5,-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%BA%D1%8A%D0%BC-%D0%BB%D0%B8%D0%B4%D0%B5%D1%80%D0%BA%D0%B0%D1%82%D0%B0-%D0%BD%D0%B5-%D1%81%D0%B5-%D0%BC%D0%B8%D1%81%D0%BB%D0%B8-%D0%B7%D0%B0-%D0%BD%D0%B0%D0%B9-%D1%83%D0%BC%D0%BD%D0%B0%D1%82%D0%B0", "text": "Корнелия Нинова е останала съвсем сама или може би с двама души в БСП. Това стана ясно след днешния пленум на социалистите, които съвсем открито показаха какви са страстите в партията. Ако преди дни Нинова обяви, че ГЕРБ бламират Борисов, то днес тя наистина бе поставена в доста неудобна ситуация. Оказва се, че опозиционните настроения от дълго време се събират и вече не става дума единствено за Гергов, когото тя пожертва, за да се освободи от „бремето”, а и от хора, които й вярваха и я подкрепяха.   Един от тези е Румен Овчаров. Днес лъсна цялата истина, Нинова наистина е останала съвсем сама. Дори Овчаров не е издържал на изцепките й. Хора присъствали на пленума цитираха дословно речта на Овчаров към Нинова, които са били показателни за настроенията в партията.   „Румен направи най-критичното обръщение към нея, неговата реч беше най-силната. Ако го бяхте чули щеше да ви стане ясно, че положението никак не е добре. Той заяви, че единството, което трябва да се обсъжда на този Конгрес и свалянето на ГЕРБ и Бойко Борисов. Той подчерта, че това е най-важното, а останалите въпроси определи като битовизми и дребнотемие. Няма да забравя как се обърна към нея: „Не мисли, че си най-умната.     Не можеш да вървиш напред, като отваряш непрекъснато фронтове. Не можеш да вървиш и на инат”, заяви Овчаров с тон по който си личало, че вече е достатъчно разочарован от Нинова, за да й каже тези неща в очите и пред цялото ръководство и елит на партията. Той обърнал особено внимание на това с кого лидерката се съветва и слуша, защото точно тези двама-трима не били най-правилните. По думите на социалистите, които разкриха всичко от пленума, ставало дума за Кирил Добрев и Драгомир Стойнев.   Нинова също решила да отговори на Овчаров, но той не останал да я изслуша, на излизане имал сили да каже единствено „Аз бях дотук”   Недоволството към разпада към която води Нинова партията не останали само с думите на Овчаров. Без да се крият от никого и в самото критики към лидерката отправиха Георги Божинов и Димитър Дъбов. Когато медиите напуснали Нинова нападнала не само Божинов, Дъбов, но наточила зъби и на Атанас Мерджанов.   „Той й зададе много лесен въпрос. След като непрекъснато повтаря, че сме алтернатива и това е някаква мантра за нея, защо не е имала предложение за шеф на НОИ, на НЗОК, попита я за членовете на ВСС и още други важни въпроси, по които тя удобно мълчи”, допълват червени от инфарктния пленум.   Разочаровани социалисти споделиха пред ПИК, че партията не е била в толкова лошо състояние. Това което Нинова прави забива и последните пирони в това БСП да се превърне в спомен. „Тя разчита на един Румен Радев, но след него загуби два избора. Не става за този пост, дадохме й достатъчно време толеранс, нямаме повече нерви за подобни неща. Тя си мисли, че е харесвана от редовните социалисти в страна, но какви са резултатите от изборите. Тези хора, ако я харесват, защо не гласуват”, допълват от БСП.   Те дори споделиха, че Нинова се готвела да поиска един вид вот на доверие, като на конгреса подаде оставка. Тя се надявала, че ако отиде на пряк общопартиен избор и спечели, ще покаже силата си и няма да има кой да я мръдне от поста. Единственото, което било пречка за нея е Националния съвет на БСП, които тя не може да подмени.    За да сигурни, че и този път игрите й няма да минат, някои от членовете предложили промени в устава, с което да се отмени според тях нелепото записано в момента, лидера да се избира с пряко от партията и да се върнат в старото положение, когато този въпрос бе решават от конгреса. Нинова и тук обаче намерила решение за проблемите си, като заявила, че подобни неща се правят поне три месеца преди конгреса, а до този сега има две седмици.   Според отлично запознати социалисти дори е направено вътрешно партийно проучване за нагласите на червените. По данните от него, ако Нинова отиде на национален вот, то тя събирала 91 процента, 17 отивали за Янаки Стоилов и между 8 и 6 за Михаил Миков.   За момента дали Нинова ще подаде оставка и ще се яви на подобни избори, за да се бетонира твърдо за още 4 години на поста, никой не знае. Единственото сигурно след днешния ден е, че БСП на този етап и с бламирания лидер няма как да бъде алтернатива на никого.", "date": "2017.10.15", "title": "Нинова бламирана от своите, Румен Овчаров към лидерката: Не се мисли за най-умната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373904-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D1%83-%D0%BD%D0%B0%D1%81-%E2%80%9D%D0%BA%D0%BE%D0%BC%D0%B0%D0%BD%D0%B4%D0%B8%D1%80%E2%80%9D-%D0%BE%D1%82-%D0%B8%D0%B4%D0%B8%D0%BB-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B5-%D1%82%D1%8A%D1%80%D0%B3%D0%BE%D0%B2%D0%B5%D1%86", "text": "Нови разкрития за командира на ИДИЛ, арестуван в София. Ахмед Рафи Мусто е заснет във видеоклипове на „Ислямска държава”. Бил е в редиците й от 2013 г. до началото на 2016 г. У нас е имал фирма, която се е занимавала с транспорт и търговия.   Българинът по паспорт Ахмед Мусто е ползвал от псевдонима Абу Мусаб Шуейхи. „Той е от Северна Сирия, от гр. Мамбич. Неслучайно един от документите, който му е даден, е даден от името на емира на тъй нареченият вилает Алепо. Т.е е очевидно – там той си е вкъщи...”, коментира арабистът проф. Владимир Чуков, цитиран от Би Ти Ви.   Професорът предполага, че Мусто е ползвал документите от ИДИЛ само за бизнеса си с нелегален тютюн: „Това, което е неговата огромна грешка – че той има очевидно криминален бизнес. И тука е големият въпрос към нашите служби. Те трябва да отговорят: бизнесът с наргилетата – дали това е негова инициатива или става дума за план на „Ислямска държава”.   Нашите разследващи твърдят, че разполагат с видеоклипове, на които Мусто е заснет. Двама анонимни свидетели са дали показания и за боевете му в редиците на „Ислямска държава”.   Преди 9 години той се е сдобил с български паспорт и започнал бизнес.  Заедно с него заради нелегално производство на тютюн за наргиле са задържани Алаа Массам и Абдул Шехо. Съпругата му – Иванка Шехо е под домашен арест. Тя отказа коментар.   От съда Мусто е поискал да го пуснат под домашен арест, тъй като има съпруга и бебе на 7 месеца. Искането му не е уважено.", "date": "2017.10.15", "title": "Арестуваният у нас ”командир” от ИДИЛ може да се окаже...търговец"}
{"url": "http://www.classa.bg/%D1%81%D0%B2%D1%8F%D1%82/item/373905-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE-%D1%80%D0%B0%D1%81%D1%82%D0%B5%D0%BD%D0%B8%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "В Мексико, организираната престъпност е насочила вниманието си към нова цел: ванилията. Според мексиканската преса, незаконният пазар на това растение е много доходоносен, но застрашава култивирането му. Хуан Карлос Гузман, от Автономния университет в Чапинго (щат на Мексико), казва, че 80% от производителите на ванилия в страната са били ограбени. Както той алармира, престъпни групи, свързани с обработвателите, могат да продадат суров продукт за 500 песос / кг (около $ 26), а вече обработен достига цени от 12000 песос за килограм (около $ 635). Гузман подчертава, че въпреки не е страната на произход на ванилията, Мексико е на 21-во място по производството в света - 400 тона годишно - доста след Мадагаскар, Индонезия, Индия и Холандия. Това не е само заради мексиканските картели, но и поради липсата на гаранции от страна на производителите, за компенсиране увеличаването на международните цени и масовото производство на изкуствени варианти. В това отношение изследователят заявява, че само 1% от населението на света консумира естествена ванилия. Дори и в страната, въпреки че вътрешното и външното търсене е високо, тя не е достатъчно: продава се най-вече синтетична ванилия, направена с кравешка тор, която се използва главно за производство на сладолед.", "date": "2017.10.15", "title": "Популярно растение в центъра на вниманието на организираната престъпност в Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373901-25-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D0%B2-%D0%BB%D0%BE%D0%BD%D0%B4%D0%BE%D0%BD-%D0%B2%D0%B5%D1%87%D0%B5-%D0%BD%D0%B8-%D0%BD%D0%B0%D1%80%D0%B8%D1%87%D0%B0%D1%82-%E2%80%9E%D0%B1%D0%BE%D0%BA%D0%BB%D1%83%D1%86%D0%B8%E2%80%9D", "text": "25-годишната Златина повече от година живее в Лондон   Избира да замине със своя годеник за английската столица, защото, както много други млади хора, не вижда перспектива за развитие в родината ни.    „Липсата на каквото и да е реализация, липсата на начин да изкараш прилични пари по честен начин. Учиш 4 години и накрая не знаеш защо си си дал парите. Или си намираш работа, която няма нищо общо със специалността ти. Какво може да си позволи човек с 300 лв. заплата, дори и в Пазарджик”, така Злати обяснява как е взела решението да напусне България и да замине за Великобритания, но уточнява: „С моя годеник решихме и заминахме, вече повече от година сме в Лондон, но есента заминаваме за Германия”, сподели Златина, цитирана от Пазарджишка Марица.     „Ако погледнеш по-повърхностно на нещата, уж нищо не се е променило в Англия, но не е точно така. Продължават да дават документи на новодошлите, но не става толкова лесно, колкото преди. Когато аз и мъжът ми дойдохме миналата година доста бързо си уредихме нещата, но наши познати в момента чакат много, за да получат и най-елементарни документи.   Чета по групите във фейсбук, хората са доста неспокойни и много трудности срещат. Моят мъж се опита да си намери втора работа, но това не се случва, а той има всички необходими документи. Аз работя в сферата на почистването и там нещата не са като преди. Вече не е толкова достъпно – когато започнах, никой не се интересуваше мога ли да говоря езика, или не.    Сега клиентите имат претенциите да говориш английски. Чета различни статии, на много места пише, че започват съкращения в повечето сфери”, уточнява българката.   По думите й в Англия винаги е имало дискриминация, но сега се усеща значително повече.   „Ще разкажа случай от вчера. Собственикът на една от къщите, които чистя, ме попита откъде съм. Първо предположи, че съм испанка, но аз му отговорих, че съм българка.    При което последва реплика от негова страна „О, България“, с тон, който подсказваше, че е потресен. Но това не е нищо. Миналата седмица жена, също занимаваща се с почистване, беше получила писмо, което сподели в една от групите на българите в Лондон. Текстът гласеше, че всички източноевропейци, румънци и българи са боклуци и трябва да напуснат, защото не са желани. Много неприятна история” спомня си Златина.   Тя категорично заявява, че ще напусне Острова и се отправя към Германия, защото чула от братовчед си, немците са по-толерантни от англичаните.  ", "date": "2017.10.15", "title": "25-годишна българка: След Брекзит в Лондон вече ни наричат „боклуци”"}
{"url": "http://www.classa.bg/%D1%81%D0%B2%D1%8F%D1%82/item/373895-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%B5-%D1%81%D0%B8%D0%BB%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "          В началото на тази седмица за пореден път се убедихме колко голямо е влиянието на политическите решения върху икономиката. След задържането на служител на американското консулство в Истанбул, САЩ спря да издава визи за турски граждани. Турция след това отговори със същото. В резултат на това водещият индекс на истанбулската борса регистрира най-ниската си стойност от 4 месеца насам, а турската лира междувременно се обезцени рекордно.   Хатидже Карахан е главна съветничка на турския президент Ердоган по икономическите въпроси. Пред ДВ тя се опита да омаловажи станалото: \"Още в средата на тази седмица турската лира възстанови половината от загубите. Цялостното възстановяване на валутните курсове ще зависи от волята на двете страни да приключат успешно този спор\", заяви икономистката. По думите ѝ, Турция е предприела \"конструктивни дипломатически усилия\", и ако САЩ се присъединят, нямало да има дългосрочни негативни последици за икономиката.     Оптимизмът на Карахан относно спора със САЩ, които впрочем са четвъртият най-голям пазар за турския износ, е свързан с доверието ѝ в силите на турската икономика. По официални данни на Турския статистически институт Turkstat, през второто тримесечие на 2017 БВП е нараснал с 5,1 процента спрямо същия период на миналата година. За сравнение: сред страните от Г-20 само Китай и Индия имат по-добри показатели. С най-голям принос за турския ръст е търговията с ЕС, който е най-важният външнотърговски партньор на Турция. Износът за страните от ЕС е нараснал с повече от 9 процента - от 5,5 милиарда долара през август 2016 на 6,3 милиарда долара през август 2017 година. Най-много стоки Турция продължава да изнася за Германия - на стойност 1,34 милиарда долара.     Въпреки добрите данни, шефът на германската външнотърговска камара в Истанбул - Ян Ньотер - е сдържан в оценките си: \"Икономическите отношения между Германия и Турция се смятат за стабилни и почти непоклатими, само че в основата им започват да се появяват първи пукнатини. Бизнесът се нуждае от стабилност и правова сигурност - като гаранция за дългосрочните инвестиции. Средните германски фирми обаче междувременно се съмняват в наличието на тези два фактора \", казва Ньотер.   Хамбургският социолог Яшар Айдън вижда няколко различни причини за това недоверие: \"Политическите събития в Турция, и най-вече провалилият се опит за преврат, референдумът за промяна на конституцията и политически сътресения просто изместиха вниманието и не оставиха никакво място за нужните икономически реформи\", казва той. Друг проблем Айдън вижда на самия връх на държавното управление: с постоянните си искания за ниски лихвени проценти президентът Ердоган прибягва до един вид \"икономически популизъм\" с цел да задържи собствената си популярност сред турците.     Безработицата в страната е устойчиво висока – близо 12%; инфлацията през септември е надхвърлила 11%; външнотърговският дефицит възлиза на 4,6 милиарда евро – и се е увеличил с почти 23 процента само през последната година. Турция има и голям вътрешен дълг - през следващите 12 месеца е падежът на общо 144 милиарда евро. И не на последно място: в Турция работят едва около 28% от жените, докато в страните от ОИСР средната стойност е 48,5%.     Хатидже Карахан обаче е оптимистка: \"Турция винаги е доказвала своята устойчивост в глобални, регионални и вътрешни кризи\", казва съветничката на Ердоган. Тя е убедена в \"силата на икономическата дипломация и диалог\".   Дипломацията и диалогът наистина са две от предпоставките за решаването на визовия спор между САЩ и Турция. Но далеч не са единствените. Както стана известно тези дни, през следващата седмица Вашингтон ще изпрати своя делегация от високопоставени представители за разговори в Анкара. Какъв ще бъде ефектът от взетите там политически решения, ще проличи отново по икономическите показатели.", "date": "2017.10.15", "title": "Ето колко е силна турската икономика"}
{"url": "http://www.classa.bg/%D1%81%D0%B2%D1%8F%D1%82/item/373896-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D0%B4%D0%B0%D0%BB%D0%B8-%D0%B8%D1%80%D0%B0%D0%BD-%D1%81%D0%B5-%D0%B4%D1%8A%D1%80%D0%B6%D0%B8-%D0%B4%D0%BE%D0%B1%D1%80%D0%B5", "text": "          Вирната брадичка, застрашително издадени напред масивни челюсти, презрително присвити очи - в телевизионното си обръщение, посветено на новата американска стратегия за Иран, Доналд Тръмп демонстрира твърдост и превъзходство. За пореден път той се представи като човек, който може да защити американците от всички злини в света. И самият той вярва в това. Тъкмо по този начин го възприемат много от привържениците му, които го избраха именно заради това. И тъкмо към тези хора беше адресирана вчерашната реч на президента. Какво мислят останалите – така или иначе не го интересува. America first. America alone.     Още в предизборната си кампания Доналд Тръмп определи като грешка ядреното споразумение с Иран, което неговият предшественик Барак Обама постигна с помощта на европейците, руснаците и китайците. Тръмп нарече тази сделка \"най-лошият договор в историята на САЩ\". Именно това нещо сега го преследва, и по-точно - той трябва да изпълни обещанието си, че ще развали тази сделка.   И все пак: засега поне той не предприе тази крайна стъпка. Неговите най-важни външнополитически съветници – министърът на отбраната Матис, външният министър Тилърсън и съветникът по сигурността Макмастър - изрично го бяха посъветвали да не прави това, защото без това споразумение ядрените амбиции на Иран изобщо няма как да бъдат контролирани.   Има и още нещо: Какво би станало, ако споразумението се прекрати едностранно, макар че, обективно погледнато, няма никаква причина за подобно нещо. Защото иранското правителство спазва задълженията си по това споразумение – факт, който бе потвърден от европейските съюзници, Международната агенция за атомна енергия (МААЕ) и дори от генералите на Тръмп.     Явно за Тръмп е било крайно неприятно постоянно да признава пред Конгреса и американския народ, че най-важното външнополитическо завещание на неговия предшественик Обама наистина функционира добре. Затова президентът прибегна до един трик, който е прилагал много пъти в предишния си живот на бизнесмен и звезда в риалити шоу: щом една игра не върви според неговите желания, той просто измисля нови правила за играта.   За Тръмп вече няма да има значение дали Техеран спазва задълженията си. Решаващо ще е това дали поведението на Иран отговаря на „духа на споразумението\". А самият Тръмп ще определя дали Иран се държи както трябва.   Е, съвсем ясно е, че не се държи: режимът на моллите в Техеран потиска собствения си народ, заплашва Израел с унищожение и подкрепя сирийския диктатор Асад, както и ливанската групировка Хизбула, но и други милиции и терористични групировки в региона.    А това е отблъскващо и неприемливо. Но не за това става въпрос в ядреното споразумение с Иран. То си поставя за цел да предотврати една неконтролирана ядрена надпревара в Близкия Изток – най-опасното кризисно огнище в света. И споразумението действително показа ефект. Наистина, то не е идеално - то е просто един компромис – но е добре, че го има.     Някои казват: за какво толкова се шуми, та нали ядрената сделка все пак не е отменена. Американският Конгрес ще има възможност да оправи нещата. Но в действителност вредата вече е сторена.     Посланието е следното: споразуменията със САЩ не струват и хартията, на която са написани, защото сегашният американски президент може всеки момент да ги постави под съмнение, и то без да предложи някаква реалистична алтернатива.   А това, че той прехвърля на Конгреса отговорността за намирането на решение на проблема, показва колко безотговорен в действителност е този човек. Това е типичният стил на Тръмп: да прави високопарни изявления, от които той самият се опиянява в опит да впечатли и привържениците си. А за детайлите - ако обичат да се погрижат другите.   Всички, които в началото на неговия мандат може би са се надявали, че президентът ще израсне до висотата на своя пост и ще започне разумно и отговорно да се отнася към страната си и към света, са безкрайно разочаровани. Безкрайно тъжно!", "date": "2017.10.15", "title": "Тръмп ще определя дали Иран се държи добре"}
{"url": "http://www.classa.bg/%D1%81%D0%B2%D1%8F%D1%82/item/373897-%D1%87%D0%B5%D1%85%D0%B8%D1%82%D0%B5-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%B1%D0%B0%D0%B1%D0%B8%D1%88-%D0%B4%D0%B0-%D0%BE%D0%BF%D1%80%D0%B0%D0%B2%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B8%D0%BC", "text": "Задръстванията и пътните строежи по основната 200-километрова магистрала от столицата Прага до югоизточната част на Чехия символизират провала на правителството, според много чехи, които търсят нов шампион, за да оправи страна им.   Околовръстното шосе на Прага все още не е завършен след десетилетия неуспешно райониране, а железопътна връзка до пражкото летище се обсъжда от 20 години, без да започва изграждането й.  Световната банка нарежда страната на 130-о място в света по ефективност в издаването на разрешителни за строеж и на последно място в Европейския съюз.   На изборите на 20-21 октомври гласоподавателите изглежда са настроени да дадат власт на мъж, който може да подреди всичко: милиардера бизнесмен Андрей Бабиш, чиято реторика против върхушката напомня на използваната от президента на САЩ Доналд Тръмп.   “Виждам резултати, останалите само говорят”, казва Ервин Хайнъл след среща с Бабиш в пенсионерски клуб във Варндорф, на 125 км северно от Прага. “Това е единственият възможен избор”.  Централноевропейската страна се присъедини към ЕС през 2004 година и направи големи крачки в икономическото развитие. Хората обаче чувстват, че заплатите и обществените услуги се бавят в догонването на по-богатия Запад, а в същото време бизнес “акули” правят милиарди от често тъмни приватизации и договори за обществени поръчки.   Бабиш, чиято партия АНО изпреварва доста конкурентите си в социологическите допитвания, успя да “се продаде” като човек, борещ се с пречките от коалиционните партньори, спечелвайки в същото време доверие с популярни решения като вдигане на пенсиите, докато бе министър на финансите.   Вотът за Бабиш обаче не е толкова недвусмислен. Като втория по богатство чех, той изгради химическата, хранителната и медийната си империя в същата среда, която той и избирателите критикуват. Освен това Бабиш не е ново лице, след като управлява като по-малък партньор на левоцентристките социалдемократи от 2014 година.   “Социалдемократите все още се идентифицират със старата власт, а АНО е символ на новата власт, оттук и доверието към нея за икономически успех, правителствена стабилност и т.н.”, коментира Даниел Прокоп от социологическа агенция Median.     Много хора уважават Бабиш заради неговия бизнес подход към управлението, който според него липсва на политиците. “Той е опитен като бизнесмен, би могъл да го покаже и като управлява държавата”, посочва 63-годишната Карина Брътинска след среща с Бабиш на централния площад във Варнсдорф като част от предизборната му кампания.   Успехите му включват бюджетен излишък за миналата година. Като финансов министър до май тази година, преди да бъде отстранен от премиера, Бабиш увеличи приходите, въвеждайки повторна проверка на ДДС и отчитане в реално време на продажбите в магазините.   Само че бюджетът бе подпомогнат преди всичко от икономическия растеж, ниските лихвени проценти и спада в държавните инвестиции в резултат на проблеми като бавна подготовка на пътно строителство, което означава по-малко харчене.   Неговата партия АНО държи министерството на транспорта през последните четири години. Чехите построиха близо 160 км магистрали през изминалите 10 години спрямо 2300 км в Полша и 250 км в Словакия.   Чехите освен това се ангажираха да повишат разходите за отбрана, но докато АНО управляваше военното министерство те спаднаха под 1 % от брутния вътрешен продукт, след което леко нараснаха тази година, но са още далеч от целта на НАТО за 2 %.   Бабиш също така понесе въздействието на разследването за предполагаема измама при получаване на субсидия от 2 милиона евро - обвинение, за което би могло да доведе до присъда за лишаване от свобода. Той отрича всякакво престъпление и описва това като опит на противници да го дискредитират.   “Той не се страхува от никого. Той е честен”, отбелязва Анна Хавелкова, поддръжник на АНО във Варнсдорф.   Тази година Бабиш прехвърли групата си от над 250 компании Agrofert на доверителен фонд, но остава лице, облагодетелствано от фонда.   Agrofer получава земеделски и инвестиционни субсидии, има и многобройни сделки с държавния сектор, засилвайки критиките от конкуренти и медии за конфликт на интереси.   Бабиш призна за конфликт на интереси преди прехвърлянето на Agrofer в доверителен фонд, но заяви, че никога не е злоупотребявал с това.   Списание “Форбс” оценява нетното богатство на Бабиш на 88 милиарда чешки крони (4,01 милиарда долара), което е повече спрямо 40 милиарда през 2013 година, преди да влезе в правителството.   Избирателите на АНО не са смутени и от членуването на Бабиш в Комунистическата партия преди демократичната революция през 1989 година или пък от контактите му с тайната полиция по онова време.   “Успехът винаги е придружен от завист. Всеки има минало, но мен ме интересува настоящето. Той има визия за бъдещето и аз вярвам, че може да я изпълни”, заяви бизнесменът Славомир Свитана на митинг на Бабиш в центъра на Прага.", "date": "2017.10.15", "title": "Чехите разчитат на милиардера Бабиш да оправи страната им"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373898-%D0%B1%D1%81%D0%BF-%D0%BD%D0%BE%D0%BC%D0%B8%D0%BD%D0%B8%D1%80%D0%B0-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B7%D0%B0-%D1%82%D1%80%D0%B5%D1%82%D0%B8-%D0%BC%D0%B0%D0%BD%D0%B4%D0%B0%D1%82-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%BF%D0%B5%D1%81", "text": "Сергей Станишев бе номиниран за нов мандат начело на ПЕС от пленума на БСП, който се провежда днес. Това съобщи от трибуната на форума лидерът на партията Корнелия Нинова.   Тя поясни, че е информирала Станишев за намеренията на левицата и той е дал своето съгласие за това.   Според нея е добре на предстоящия конгрес на 28 октомври на БСП тази кандидатура да бъде подкрепена и от делегатите и присъстващите на пленума приеха това да е решение и на този най-висш форум на партията.", "date": "2017.10.15", "title": "БСП номинира Сергей Станишев за трети мандат начело на ПЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373899-%D0%BD%D0%B8%D0%BD%D0%BE%D0%B2%D0%B0-15-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D1%81%D0%B5-%D0%BA%D1%80%D0%B0%D0%B4%D0%B0%D1%82-%D0%B3%D0%BE%D0%B4%D0%B8%D1%88%D0%BD%D0%BE", "text": "Според лидерката на социалистите корупцията в България в момента е най-важният въпрост.   Нинова предложи корупцията, председателството на ЕС и бюджетът за 2018 година да бъдат основни теми на конгреса на партията, който се свиква на 28 октомври.   Целият фонд работна заплата за 85 души в община Брегово е по-малко, отколкото получават четирима души от едно семейство на ГЕРБ, настанено на държавна трапеза, коментира лидерката.   каза още Корнелия Нинова.", "date": "2017.10.15", "title": "Нинова: 15 милиарда се крадат годишно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373900-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D0%B5-%D0%B5-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%BE-%D1%83-%D0%BD%D0%B0%D1%81-%D0%B4%D0%B0-%D0%B8%D0%BC%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%BE%D1%82-%D0%B8%D0%B4", "text": "Това каза в предаването „Тази събота” по бТВ Цветан Цветанов, председател на ПГ на ГЕРБ и председател на парламентарната комисия по вътрешна сигурност и обществен ред по повод ареста у нас на лице, заемало високо ниво в йерархията на терористичната организация.   По думите му структурите на сигурността сега трябва да бъдат много по-мобилизирани.   „Това, което се изнася и тези периоди, които се маркират, трябва действително да се провери абсолютно всичко какво е правено през всички тези месеци и години”, коментира бившият вътрешен министър. Докладите на Европол сочат, че около 5000 са гражданите на Европейския съюз, които са се присъединили и са се били за „Ислямска държава”, добави той.     „Няма извадка дали и колко от тях са българи, но преобладаващите са от Германия, Белгия, Холандия. В Западните Балкани са около 800 човека. В такива ситуации не трябва много да се говори. Това, което са свършили като компетентност органите, задържането и самият факт, че на две мерки в съда лицето е задържано с постоянна мярка означава, че има достатъчно годни доказателства, за да се направи необходимото предположение”, каза Цветан Цветанов.     Във връзка с фалшивите профили във Фейсбук, Цветанов каза, че и той има няколко и е подал сигнал до социалната мрежа за това. На въпроса как предпазва дъщерите си, той отговори, че едната е вече голяма, на 22 години и си е поела живота в ръце, а със средната си говорят и кака й също помага много.     Държавата трябва да полага максимални усилия и там, където бъдат установени подобни лица, да бъдат изваждани от тази среда, но по-важното е да се стремим, приемайки дадено законодателство, да създаваме по-малки предпоставки за подобни случаи, допълни Цветанов.", "date": "2017.10.15", "title": "Цветанов: Не е изключено у нас да има чужденци от ИД"}
{"url": "http://www.classa.bg/%D1%81%D0%B2%D1%8F%D1%82/item/373892-%D0%BD%D0%BE%D0%B2%D0%B8%D1%8F%D1%82-%D0%B1%D1%80%D0%B0%D0%BD%D0%B4-%D0%BD%D0%B0-%D0%BC%D0%B0%D0%B9%D0%BB%D0%BE-%D1%8F%D0%BD%D0%BE%D0%BF%D1%83%D0%BB%D0%BE%D1%81", "text": "Да бъде в центъра на скандала не е нищо чуждо за Майло Янопулос. Активистът на alt-right-движението в САЩ и бивш редактор в сайта \"Брайтбарт\" знае как да извлече максимална полза от привидно противоречивите елементи на публичния си образ.   Той е крайнодесен консерватор от еврейски произход, който има връзки с неонацистки групи. Живее с чернокож партньор, макар че си е позволявал расистки изказвания. В последните дни обаче Янопулос открива ново амплоа - на дълбоко религиозен хомосексуален католик.           Всичко започва от предварително планирано интервю за католическото йезуитско списание \"Америка\", което така и не е публикувано на страниците на изданието.   Причината, според Янопулос, е свързана с критиките му срещу главния редактор на списанието отец Джеймс Мартин - един от защитниците на тезата за толерантността на Църквата към хората с алтернативна сексуалност. В интервюто си Янопулос казва, че смята хомосексуалността за грях, макар самият той да е гей. В същото време, осъжда хората като отец Мартин, които се опитват да променят църковната догма по въпроса.   \" \", казва Майло Янопулос.   Действително, редакцията на списанието отказва да публикува интервюто, като подчертвава, че то е предложено от външен сътрудник, без да коментира други детайли от редакционната си политика.   Текстът му обаче се появи както в блога на Янопулос, така и в крайнодясното католическо онлайн-издание \"Church Мilitant\" (Боец на църквата). Сайтът се свързва с особено политизирано крило на католицизма, което смята геополитиката за бойно поле между религиозните и безверниците.   Публикуването на интервюто в толкова екстремна медия е може да се приеме като знак за \"брандирането\" на Янопулос. Също като бившия си шеф Стив Банън, той използва медийната си трибуна, за да заема страна не само в т.нар. \"културна война\" между Америка и Европа, но и във вътрешните конфликти в Католическата църква. Всичко това се случва в контекста на критиките от страна на консервативните кардинали срещу относително либералния папа Франциск.   Янопулос възпирема и апокалиптичния наратив на Банън. Основна тема в неиздаденото му интервю е раздразнението му спрямо католиците, които се опитват да либерализират и модернизират Църквата.   . Твърди, че той е \"шокиращ за много католици, включително за мен\" заради либералните си възгледи. Добавя още, че най-добрият медиен съвет, който би могъл да даде на Светия отец, е \"да спре да говори\".   В същото време, Янопулос се изказва ласкателно за предшественика му - Бенедикт XVI, когото нарича \"най-мъдрият и ерудиран човек в Европа\". Той посочва, че старият папа трябва да бъде уважаван заради волята му да се обяви публично против ислямския ирационализъм като един от най-големите проблеми на света. Янопулос представя собствената си хомосексуалност като грях. Казва, че \"винаги се е шегувал с липсата на целомъдрие и слабостта си към чернокожи момчета, но все пак се нарича католик\", след което цитира Св. Августин:   \"И не виждам какво толкова шокиращо има в това. Един от най-известните светци на всички времена се моли преди 16 века: \"Господи, пречисти ме, но не сега\".   Тази гледна точка се вписва в догматичното разбиране на Католическата църква за греха: всеки се бори с греховете си, но благодатта на Бога разрешава прошката. Във всеки случай, изказването му прави странно впечатление, идвайки от открито хомосексуална личност.     \"Усещам, че има нещо нередно във факта, че докато правя любов, не мога да произведа мини-Майловци, каквито искам да имам. Това не е ли субективно потвърждение на църковния канон, че привличането между хора от един и същи пол е \"обективно нередно\", тъй като не води до възпроизводство на рода?\", пита Янопулос в интервюто си.   Истината често е болезнена, както винаги е знаела Църквата. Това е една от причините, поради които толкова често ни показва човешкото тяло, агонизиращо на кръста, казва още той.   В известна степен, прегръщането на католическата идентичност от страна на Янопулос обслужва собствения му интерес. Ако щете - заради факта, че дава линк към блога на свой колега, който без ирония го сравнява с Исус. Янопулос се опитва да се впише в особения английски архи-консервативен културен образ - маниерният аристократичен религиозен и хомосексуален мъж, какъвто например можем да срещнем в \"Завръщане в Брайдсхед\" на Ивлин Уо.   В този свят сексулаността на Янопулос не \"шокираща\", а едва ли не пасва идеано на един класически стереоптип.     Британският депутат Джейкъб Рийс-Мог, който в момента се смята за потенциален лидер на Консервативната партия, навремето беше смятан за неизбирам от собствените му съпартийци заради строгите си католически възгледи върху абортите, критиките срещу \"политическата коректност\" и демонстративния му елитаризъм.   Но и той успя да капитализира особената католическа естетика с нейния възглед върху света, изглеждащ \"контра-културен\" или поостарял, но вписващ се в съвременния контекст като \"смела\" или \"автентична\" опозиция на либерализма.", "date": "2017.10.15", "title": "Новият бранд на Майло Янопулос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373893-%D0%BD%D0%B5-%D0%B5-%D1%88%D0%B5%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%89%D0%B5-%D0%B2%D0%BE%D0%B4%D0%B8-%D0%B5%D0%B2%D1%80%D0%BE%D0%BF%D0%B0", "text": "            \"Да превърнем шанса в следа\", призова българският еврокомисар Мария Габриел, застанала до началника на кабинета на Юнкер, който току-що бе припомнил, че българското председателство на Съвета на ЕС идва с огромни отговорности. Мартин Зелмайр посети София, за да се срещне с премиера, министрите и депутатите.    И за да се увери, че са наясно в какъв момент България застава начело на ЕС – след започналите преговори за напускане на Великобритания, след като Юнкер представи своята визия за бъдещето на Съюза, след като френският президент Макрон пък представи по-различна визия.    \"Тези 6 месеца ще са решаващи за това как ще изглежда ЕС\", каза Зелмайр, когото медиите в Европа наричат „най-силният началник на кабинет някога\", а „Политико\" дори го превърна в „чудовището на Юнкер\", заради твърдия му и безкомпромисен стил на работа.     Ако някой е живял с усещането, че председателството на ЕС се ограничава до ремонта на НДК, нощувките на гостите и малката ракия на официалните вечери, Мартин Зелмайр дойде да разсее това усещане. Използва суперлативи за напредъка на подготовката, изрази възхищение от работата на министъра за председателството Лиляна Павлова, но и постави задачата на България за тези 6 месеца: „Да направи ЕС по-обединен, по-силен и по-демократичен\". А посланието му бе: Това не е шега, наистина дойде вашият ред.     Комплиментите бяха последвани от традиционните, звучащи дори технически, отговори на трите въпроса, които от години вървят заедно с думата „България\" - наблюдението над правосъдието, приемането в Шенген и въвеждането на еврото. А тези отговори казаха, че България трябва да свърши цялата необходима работа и не се предвиждат никакви „подаръци\", заради това, че страната ще председателства ЕС.   „Разбира се, че беше обсъждан Механизмът за сътрудничество и проверка (МСП). Винаги в разговорите става дума за МСП\", отговори Зелмайр на въпрос дали напредъкът в правосъдието е бил сред темите на срещата му с българското правителство. В последния доклад Европейската комисия отбеляза липсата на достатъчно напредък в борбата с корупцията, политизацията на съдебната власт и липсата на разследване по т.нар. скандал с „двете каки\". В края на тази година се очаква последният доклад по МСП, в който няма как да има много по-различни заключения.     „Постигнахме голям напредък заедно (по МСП – б.р.) и ще продължим да работим по приятелски начин с нашите български приятели\", обяви Зелмайр, което може да бъде разчетено и по този начин: продължаваме така и следващата година. И България ще стане първата страна, която ще поеме председателството с подобно наблюдение, но това не е проблем, даде да се разбере Зелмайр. И все пак, докладът ще бъде последен по МСП, защото Юнкер вече пое ангажимент да представи в средата на следващата година нов механизъм за наблюдение на върховенството на закона във всички страни членки.   „Юнкер не е казал, че България и Румъния трябва незабавно да влязат в Шенген, а че са изпълнили техническите условия\", застрахова се Зелмайр. И обясни, че задача и на Юнкер, и на самата България е да работят за необходимия консенсус на всички страни от ЕС. Някои от страните винаги са обвързвали тази тема с доверието и с реформите в българските правоохранителни органи. Изразът „още реформи\" прозвуча и по въпроса за еврото.     „България е една от страните в ЕС, които са най-близо до изпълнението на всички условия\", констатира Зелмайр и каза, че страната ни „трябва да има заслужаваща доверие перспектива\". На 6 декември се очаква Комисията да предложи предприсъединителен механизъм за страните, които искат да приемат еврото. Още реформи трябва да извършат и страните от Западните Балкани, за чиято европейска перспектива България се обяви за застъпник. През месец май София ще бъде домакин на среща на върха на ЕС на тема Западните Балкани и целта на председателството е съседните страни да получат ясна европейска перспектива.   Така изтичат последните месеци преди България да застане начело на ЕС. Брекзит ни изненада и това се случи половин година по-рано. С всеки изминал ден обаче за все повече хора става ясно, че това събитие няма нищо общо с традициите от миналото - гостуванията на дипломатическия корпус в различни градове по време на комунизма.    Тодор Живков водеше посланиците в избран град, където хората получаваха нов партиен дом и нов площад. Този път, наред с ремонта на НДК, идва и още повече работа. България трябва да продължи реформите, за да бъде адекватна на европейския дневен ред. Защото шансът може да се превърне в следа, но пък е важно следата каква е.", "date": "2017.10.15", "title": "Не е шега: България наистина ще води Европа"}
{"url": "http://www.classa.bg/%D1%81%D0%B2%D1%8F%D1%82/item/373894-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%8F%D1%82-%D0%B0%D0%BD%D1%82%D0%B8-%D0%BC%D0%B5%D1%80%D0%BA%D0%B5%D0%BB", "text": "          Много медии неслучайно поставят акцента върху личността на 31-годишния Себастиан Курц, защото той сублимира проблемите и настроенията в днешна Австрия. Мотото му, разбираемо за един толкова млад човек, гласи „Промяна\", а политическите му възгледи и цели сръчно балансират на ръба на популизма. Винаги елегантно облечен, с безукорна прическа с гел и с осезаема харизма, той неслучайно вече година е най-харесваният политик в Австрия.   Често го сравняват с Трюдо в Канада и с Макрон във Франция като носител на новото, като свеж полъх в застоялия въздух на австрийската политика. Защото в Австрия десетилетия наред, често пъти в широка коалиция, управляват двете големи партии – социалдемократите и консерваторите. Консервативната Австрийска народна партия, чийто председател е Курц, държи властта вече 30 години.   И навярно ще остане на власт. Защото според последните допитвания, Народната партия води с около 33 процента, а за второто място с прогнози около 23-27% спорят Социалдемократическата партия и Австрийската партия на свободата, която мнозина наричат „дяснопопулистка\". Повечето наблюдатели смятат, че след изборите ще има коалиция между консерваторите и десните популисти. По-малко вероятно е да се повтори сегашната широка коалиция, която вече е дошла до гуша на много австрийци, а най-малко вероятна е коалиция между социалдемократите и крайно десните. Една от основните му цели: В Европа да не стъпи повече нито един нелегален мигрант     За очаквания бъдещ канцлер Себастиан Курц казват още, че се профилира като „анти-Меркел\". Защото, освен „промяна\", другото негово ключово послание гласи „затваряне\". Като външен министър той беше движещата сила на затварянето на тъй наречения „Балкански маршрут\" на бежанците през 2016 година. Сега работи за пълното затваряне на Средиземноморския маршрут, а една от главните му цели е в Европа повече да не стъпи нито един нелегален мигрант.   Той неусетно придърпа най-успешните теми на крайно десните и сега, на финалната права преди вота, сякаш се е концентрирал единствено върху такива неща като миграцията, опасността от ислямизация, бежанците и охраната на границите – те бяха в центъра и на петъчния телевизионен дебат между петима партийни лидери. Курц възнамерява да затегне колана на социалната система и най-вече - драстично да съкратите различните помощи за новозаселилите се.   Интересно е, че в тази връзка той дава пример с румънците и българите, живеещи в Австрия, за чиито деца, останали в съответните страни, се изплащат детски надбавки по австрийския стандарт. Това трябва да се прекрати, защото струва годишно 300 милиона евро, смята Курц. И с помощите за бежанци той си прави аритметична предизборна агитация. Не може едно семейство бежанци с три деца да получава пълното социално осигуряване от около 2500 евро месечно, смята Курц и иска да ограничи помощите за бежанци до максимум 1500 евро на семейство. На телевизионния дебат всички бяха съгласни, че австрийската социална система занапред не бива да бъде толкова привлекателна за мигрантите.     В рамките на този дебат за пръв беше обърнато по-сериозно внимание на образованието, което, според мнозина наблюдатели, е болен проблем в Австрия. И за други проблеми на страната се говори недостатъчно в предизборната кампания: за икономическия растеж и за плановете за данъчни реформи, например.     В тази предизборна борба сериозните въпроси често се изместваха на заден план заради скандалите, предизвикани от не особено джентълменските методи, с които действаха както социалдемократите, така и консерваторите. В това време Партията на свободата доволно потриваше ръце, защото тези скандали само ѝ вдигаха рейтинга. И сега вече има реални шансове да влезе в правителството.   Какво ще означава това – още е рано да се каже, понеже най-напред трябва да възникне тази коалиция с консерваторите и да се подпише коалиционното споразумение. Във всеки случай Курц отсега казва, че условие за участие в едно негово правителство е проевропейската нагласа – реплика, насочена към крайнодесните.    И уточнява обаче, че според него ЕС трябва да се съсредоточи върху главните въпроси и да върне определени компетенции на националните държави. Мнозина наблюдатели смятат, че тези позиции са близък роднина на политиката на така наречените „Вишеградски държави\" и Австрия може би скоро ще се придвижи политически към своите евроскептични съседи Унгария, Словакия, Чехия и Полша.", "date": "2017.10.15", "title": "Австрийският \"анти-Меркел\""}
{"url": "http://www.classa.bg/%D1%81%D0%B2%D1%8F%D1%82/item/373890-%D0%BA%D1%80%D0%B0%D1%8F%D1%82-%D0%BD%D0%B0-%D0%BF%D0%BE%D1%81%D1%82%D0%BE%D1%8F%D0%BD%D1%81%D1%82%D0%B2%D0%BE%D1%82%D0%BE-%E2%80%93-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B3%D0%B8%D0%BD%D0%B5-%D0%BE%D1%82-%D0%BF%D1%81%D0%B8%D1%85%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%B5%D1%82%D0%BE%D0%B2%D0%B0%D1%80%D0%B2%D0%B0%D0%BD%D0%B5", "text": "Човечеството може да загине поради това, че няма да може да издържи на психическите натоварвания. През XXI век милиони хора ще се сблъскат с натиска на събитията. Проблемът на човечеството не е само в това да свикне с промените. Промяната е процес, чрез който бъдещето прониква в нашия живот.   Шокът от бъдещето – това е разрушителен стрес и дезориентация, предизвикани от твърде бързите промени. Това е реална болест, от която страдат все повече хора. Това е болест на промените. Знаем твърде малко за адаптивността, как човек се справя с тези проблеми.    Психолозите и политиците са озадачени от ирационалната съпротива срещу промените, проявявана от хора и групи.   Адаптацията предполага баланс между скоростта на външните промени и ограничената скорост на човешката реакция. В противен възниква шок на бъдещето. За да се справим с бързите промени, трябва да променим нашето отношение към бъдещето.   През 21-и век милиони психологически нормални хора ще се окажат в в конфликт с бъдещето – то идва твърде бързо. Промените имат безпрецедентно въздействие върху обществото, проникват в живота ни, подкопават спокойствието – водят до психическо заболяване – „Шок на бъдещето“.   Мнозина от нас смятат, че всичко се случва по-бързо, отколкото успяваме да проследим промените, те излизат извън контрол. Ето защо, милиони хора, като сомнамбули, блуждаят из живота, сякаш нищо не се е променило и никога няма да се промени – те се опитват да избягат далече от промените, сякаш те могат да бъдат игнорирани.   До 21-и век социалната промяна бе толкова бавна, че преминаваше незабелязано по време на живота на човек.     Ускоряването на промените  също така е и  психологически фактор. Увеличаването на скоростта на промените нарушава вътрешния баланс, променяйки усещането за живота.   За да оцелее,  за да предотврати шока от бъдещето, човек трябва да се адаптира към новия свят, знаейки неговите причини, развитие и  цел, да осъзнава моментния характер на нещата, събитията в  света.  ", "date": "2017.10.15", "title": "Краят на постоянството – човечеството може да загине от психическо претоварване"}
{"url": "http://www.classa.bg/%D1%81%D0%B2%D1%8F%D1%82/item/373891-%D0%B7%D0%B0%D0%BA%D0%B0%D1%80%D0%BF%D0%B0%D1%82%D0%B8%D0%B5%D1%82%D0%BE-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B8%D1%81%D0%BA%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "В Будапеща се проведе акция «Самоопределение за Закарпатието», участниците поискаха свобода за румънските, русинските, българските, арменските, полските национални общности, живеещи на територията на Украйна.   Това във Faceboook написа посланикът на Украйна Любов Непоп.   Непоп отбеляза, че МВнР на Украйна е изразила протест срещу акцията.   В отговор на това унгарската страна е заявила, че има правото на мирен протест.   Министърът на външните работи на Украйна, който неотдавна посети Унгария за обсъждане на скандалния «Закон за образованието», обвини страната в подкрепа на сепаратизма и настоя «да се забрани тази провокация».     В същото време:   Представители на българското малцинство в Украйна изразиха подкрепа за новия закон за образованието, но отбелязаха липсата на квалифицирани учители по български език и учебни пособия, предаде агенция Укринформ.  В сградата на българското посолство в Киев вчера се състоя кръгла маса, посветена на прилагането на член 7 от новия закон «За образованието», се казва в съобщение на украинското образователно министерство, цитирано от информационната агенция.  Приемането на новия закон носи доста по-малко промени за българското малцинство в Украйна, отколкото например за унгарското или румънското, защото «училища с преподаване на български отдавна работят по правилата, които се въвеждат сега», каза на кръглата маса   По думите му България разбира, че децата трябва да изучават и държавния език на Украйна.  Присъстващите представители на българските малцинства в Одеската, Запорожката, Кировоградската и Николаевската област заявиха, че най-ефективният начин за изучаването на двата езика е в началния курс да се преподава на български, а в основните и средните училища — на украински.  Директорът на училището в Болградския район на Одеската област Мария Пинти сподели, че учениците в първите класове в нейното училище имат по пет часа седмично украински език, а останалите предмети се преподават на български. По думите й от пети клас нататък на учениците се преподава на официалния държавен език, но имат като отделен предмет и български език.  Представител на малцинството в Запорожката област се оплака, че там има огромен недостиг от учители, които могат качествено да преподават български език, както и от учебници. Това е голям проблем за селските училища, където техническите средства не са съвременни.  Украинският заместник-министър на образованието Павло Хобзей увери присъстващите, че подготовката на учители е сред първостепенните задачи на неговото ведомство. По думите му в държавния бюджет за догодина са предвидени 500 млн. гривни (около 16 млн. евро) за повишаване на квалификацията на учители от националните малцинства. Присъстващата Лиляна Друмева, съветник на българския министър на образованието, изрази мнение, че е възможно украински учители по български език да повишат квалификацията си в педагогически институти в България, предаде Укринформ.         В унгарската столица  “, участниците в която поискаха  , живеещи на територията на Украйна. Това разгласи във “Фейсбук” посланикът на Украйна в Унгария Любов Непоп.   По думите ѝ, организаторите на акцията са настояли, че са   и заедно с нея унгарските национални братя”.   Непоп отбеляза, че Министерството на външните работи на Украйна е протестирало срещу акцията. В отговор, унгарската страна е заявила, че в страната има право на изразяване на мирен протест.   От гледна точка на Непоп, използването на това право не оправдава надпис на гърба на един от участниците в акцията:   “ , принудени да живеят в Украйна.”   Министърът на външните работи на Украйна наскоро посети Унгария за обсъждане на скандалния Закон за образованието, като обвини страната в подкрепа на сепаратизма и настоя “да се забрани тази провокация”.   Началникът на политическия отдел към външното министерство на Украйна Алексей Макеев също коментира акцията “Самоопределение за Закарпатието” в профила си във “Фейсбук”. По думите му,  “. “Решително протестираме и очакваме, че унгарскита власти незабавно ще се дистанцират от тези срамни призиви”, написа Макеев.   През септември Върховната Рада (парламента) на Украйна прие закона за образованието, който постановява   от 2020 г. нататък. Унгария остро протестира срещу закона и обвини Украйна, че нарушава международното право. Унгарският външен министър Петер Сиярто се зарече, че страната му ще блокира всички международни инициативи на Украйна във връзка с този закон.      ", "date": "2017.10.15", "title": "Закарпатието в Украйна иска независимост"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373884-%D0%B8%D0%B4%D0%B5-%D0%BB%D0%B8-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0,-%D1%81%D0%BF%D0%BE%D1%80%D0%B5%D0%B4-%D0%B5%D0%B4%D0%B3%D0%B0%D1%80-%D0%BA%D0%B5%D0%B9%D1%81%D0%B8", "text": "В различни точки на земното кълбо хората с тревога следят активизирането на вулкана Везувий в Италия, пише po-krasivi.net. Макар и краткотрайни и ограничени, изригванията му причиняват не само горски пожари, но и водят до евакуацията на местните жители.      Защо този инцидент има такъв сериозен резонанс? Според „спящия пророк\" Едгар Кейси, който вижда много събития от бъдещето в сънищата си, три месеца след изригването на Везувий в Америка ще започне разрушително земетресение, в резултат на което почти цяла    Калифорния и част от щата Юта ще се окажат под вода. Американците с ужас следят развитието на събитията, защото нямат основания да не вярват на прогнозите на пророка, чиито предсказания за началото на Втората световна война и за депресията в САЩ се сбъдват с изключителна точност. Според мнозина серията катаклизми ще постави началото на края на съществуването на цял материк, както е описано в пророчеството на Кейси.    Едгар Кейси е автор на много предсказания за бъдещето, при това потвърдени й от свидетели. Пророкът не описва събитията, които ще настъпят, но и подробно ги обосновава. Например сред причините за катастрофите, които ще унищожат САЩ, той посочва следните. През втората половина на XX век ще започнат процеси вследствие от изместването на магнитните полюси и наклона на земната ос.    В резултат на което по цялата планета ще настъпят радикални изменения, голяма част от които предстои да изпита на гърба си Америка. Ще бъдат изтрити огромни територии от континента в резултат на силни земетресения. Ще пострадат също централната част на САЩ, както и Западното и Източното крайбрежие.", "date": "2017.10.15", "title": "Иде ли края на света, според Едгар Кейси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373885-%D0%B2%D0%B0%D1%88%D0%B0%D1%82%D0%B0-%D0%BC%D0%B8%D1%81%D0%B8%D1%8F-%D0%B2-%D0%B6%D0%B8%D0%B2%D0%BE%D1%82%D0%B0-%D1%81%D0%BF%D0%BE%D1%80%D0%B5%D0%B4-%D0%B4%D0%B0%D1%82%D0%B0%D1%82%D0%B0-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5", "text": "Хората идват с цел на този свят, но имат задачата и да съумеят да се справят със своите най-големи слабости. В зависимост от това, кога сме родени, всеки от нас си има урок, който трябва да научи.     Природата ви е дарила с толкова много енергия! Единственото, което трябва да направите, е да се събуждате рано и с позитивна нагласа. И да се наслаждавате на всеки един ден. Вашият кармичен урок е да се научите да споделяте както чувствата си, така и намеренията си. Усмихнете се на щастието, не се страхувайте от него, не си търсете несъществуващи проблеми, не хиперболизирайте съществуващите. И всичко ще ви се подреди.       Какво му трябва на капризното, но красиво цвете – поливане, светлина, подходяща температура и пространство да расте! Пространството е нещото, което трябва да си осигурите. Прекалено много се влияете от мнението на близките ви. Склонни сте да живеете не вашия живот, а техните очаквания за вашия живот.Това е вашият кармичен урок – да се научите да следвате себе си, а не желанията на другите.      Вечната борба между ума и сърцето. Разберете, че не всичко трябва да бъде обяснено. Научете се как да помирявате тези две така бурно воюващи у вас страни. Когато сте на работа, използвайте ума си. Когато сте вкъщи, слушайте сърцето. Това е вашият кармичен урок – да разберете кога кое да слушате. Ако го направите, много бързо ще блеснете с невероятните таланти и идеи, които имате.      Вие сте галеници на съдбата. Лошото е, че не го разбирате. Всичко, което искате, ще ви се случи. И ще имате достатъчно време да му се наслаждавате. Стига, обаче, да спрете да мислите за него! Вашият кармичен урок е да се научите да живеете днес и за днес. Стига с мрачни мисли и планиране, така само си вредите.        Поемаш прекалено много ангажименти, включваш се във всичко, помагаш на всеки, ако можеше, щеше да си на няколко места едновременно. Стига! Нещата могат да се случат и без теб, няма как да огрееш навсякъде. Твоят кармичен урок е да приемеш света такъв, какъвто е и да спреш да се опитваш да го променяш. Успокой се, общувай само с хора, с които ти е приятно и животът ще ти се подреди.    Каквото и да търсиш – то ще дойде при теб. Ти си на този свят, за да прибереш ползите от свършената работа. Късметлия, нали? Само трябва да направиш две неща – да се научиш на търпение и по-правилно да разпределяш енергията си. Твоят кармичен урок е – не проявявай агресия, недей да държиш всичко да се случва, както ти го виждаш.Почивай си, не се карай с хората и резултатите бързо ще дойдат... сами!        Още сега изхвърли всичко, което не ти е влизало в употреба от повече от година. Веднага ще усетиш пречистването. Много трудно ще се убедиш в това, което сега ще ти кажем. Но то е истина. Ти си страхотна личност, но не сваляш розовите очила, а е време. Живееш в свят, където всичко е добро и красиво, но това ти създава измамни очаквания към хората. И ти почти постоянно изпитваш разочарования! Твоят кармичен урок е да се научиш да виждаш реалността. И тя ще ти донесе много щастие.       Ти си трудна личност. Властна, самостоятелна и често много успешна. Но все нещо ти липсва, за се чувстваш удовлетворена. Трябва да придобиеш чувство за мярка и да реагираш адекватно на момента. Ти или бързаш прекалено, или стоиш безучастна,когато всъщност трябва да действаш. Твоят кармичен урок е да не оставяш момента да ти се изплъзне и да бъдеш по-толерантна към хората и техните нужди.     Вие сте родени с много силен съюзник – вашата интуиция. Знаете отговора на всичко, знаете как трябва да се случват нещата, единственото, което остана е да си научите кармичния урок. А той е да слушате вътрешния си глас.Това ще ви донесе много щастие, хармония и успехи. Съветът е да стоите по-дълго будни през нощта. Тогава този глас най-силно се чува.        Не ти се вярва, но не всичко си има точно място. Редът е абстрактно понятие! И твоят кармичен урок е да го осъзнаеш. Зарязвай от време на време правилата и нормите. Те те затормозяват много повече, отколкото допускаш. Разбери, че ти си този, който определя ритъма на живота си.А не общоприетите порядки и правила.        Вие имате завиден ум. Изобретатели, новатори, уменията ви могат да променят света! Вашият кармичен урок е да разберете, че постоянно трябва да се самоусъвършенствате и да ставате по-добри хора. Прочистете съзнанието си от миналото, от обидите, от насъбралия се гняв. Каквото било, било. Гледайте напред и ще преуспеете.        Ти си като жилава тръстика, която я веят ветрове отвсякъде. Всеки те търси за нещо, а ти не отказваш помощ. Съобразяваш се с желанията на всички други, но не и с твоите.Да не мислиш, че някой ще ти даде орден за милосърдие? Твоят кармичен урок е да се научиш на постоянство и да се съсредоточаваш върху нещата, които започваш. А това няма как да стане, ако откликваш на всяка молба за щяло и нещяло.  ", "date": "2017.10.15", "title": "Вашата мисия в живота според датата на раждане!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373886-4-%D1%82%D1%80%D0%B8%D0%BA%D0%B0-%D0%B7%D0%B0-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D1%81%D0%B2%D0%B8%D1%80%D0%BA%D0%B0-18", "text": "Фелациото е онова, което кара всички мъже да политат високо в облаците, да боготворят жената, която ги е дарила с невероятното чувство и дори да се влюбват. Да, оралната любов безспорно е сред най-големите екстра в секса! Затова с повод или без, тя винаги е чудесен подарък за партньора ви. Някой твърдят, че фелациото е като поезията - без вдъхновение, въображение и страст е немислимо. Е, страстта оставяме на вас, от нас няколко готини идеи как да направите този подарък незабравим.     Освен, че ще ви помогне да се отпуснете, можете да включите пенливото питие с в палавите игри. Отпийте една глътка шампанско и я задръжте в устата си. След това поставете устни върху главичката на пениса му, като внимавате течността да не се разлее. Оставете партньора си сам да проникне в устната кухина. Бъдете сигурни, че влагата и бълбукащите мехурчета ще му доставят невероятно удоволствие и ще го изпратят директно на седмото небе.    Нещо, което ще е много приятно и за двама ви е, шоколадът.  , след което започнете леко да облизвате отдолу нагоре и най-важното – не бързайте. Забавете темпото и не излапвайте всичко наведнъж. Знаем, че е вкусно, но все пак главната цел не е да се нахраните, а да зарадвате любимия!    преди да се заемете с игрите там долу. Колкото по-лют е той, толкова по-голяма ще бъде насладата за вашия човек. Знаете какво е усещането от ментовите бонбонки – приятно чувство на свежест и хлад. Е, за мъжете това усещане върху интимните им части е много силно и често съпроводено със силни възгласи на екстаз.    Друга екзотична техника  Напълнете три чаши с вода – едната със студена, другата с хладка и третата с топла (но не гореща). Отпийте глътка от студената и започнете фелациото, след няколко секунди отпийте от хладката и продължете, след това глътка и от топлата вода. Редуването на топло и студено има невероятен ефект върху мъжа и може да го накара да „полудее\" от удоволствие. Гарантираме ви, който и от методите да пробвате, ще накарате вашето момче да повярва, че чудеса наистина се случват!", "date": "2017.10.15", "title": "4 трика за перфектната свирка (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373887-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Може да ви поканят на екскурзия до град, който смятате, че добре познавате. Но новото е добре забравено старо, нали? В любовта, се задоволявайте с това което имате уважение и разбиране, а страст, не си струва да преследвате. Но във финансите, напротив, може да станете истински ловци и авантюристи. Днес възстановете реда в ежедневието, в мислите и в живота си като цяло. Ако отдавна нещо ви тежи и не сте щастливи, опитайте се да промените ситуацията. Между другото, авторитетът на креативните от вас, ще нарасне значително. Лъжлива информация, може да ви изкара от равновесие в любовта, но дори и това няма да ви позволи, да мислите лошо и безразлично за близък човек. Днес е добре да си припомните, вашият вроден ентусиазъм и оптимизъм. Ще се чувствате толкова добре, че до вечерта, може да се окажете в друг град и в компанията на нови хора. Разбира се, не пречи да сте предпазливи. Особено, ако решите да скачате с парашут, да пояздите кон или да преплувате океана. Внимателно заобикаляйте \"подводните рифове\", които враговете ви, са подготвили за вас. Дори не си струва да говорете с тях или да им доказвате нещо. Ако използвате \"оръжията\" си, тогава до вечерта, ще се усмихвате доволно на отражението си в огледалото. Срещи с бизнес партньори и подписване на документи, по-добре отменете. Днес, не е желателно да се отказвате от покана за пътуване. Новите впечатления и събития, ще ви позволят да погледнете под друг ъгъл на ситуациите в живота. На перфектното ви здравословно състояние, може само да се завижда. Но това е в резултат на упоритата ви работа във фитнес салона или на личния ви треньор. Или това е само мечта? Днес, ще намерите нестандартно решение за личен проблем. Но е вярно, че без помощта на приятелите, едва ли ще може да преодолеете всичко, което се струпа върху крехките ви рамене. Инициативността в любовта, ще бъде възнаградена. Може не само да очаровате и да заговорите човека когото харесвате, но и да го убедите, че истинското му щастие не е далеч. Ще трябва да се борите с ревността и подозрението. Ако това чувство победи, е възможна болезнена раздяла с любимия. От обичайните си възгледи и принципи, трябва спешно да се откажете, за да може да растете духовно, да придобиете нов опит и да заемете по-достойно място в професионалната среда. Очаква ви, бързо решение на дългогодишен финансов проблем. Най-после, ще може да вземете това, на което сте разчитали. Само се опитайте, сами да изплатите дълговете си. Спешна помощ ще бъде необходима на роднините ви, така че трябва да бъдете в точното време и на точното място. За здравето ви са полезни - плуване и джогинг.   Днес само с положителна нагласа, ще успеете да се справите с проблемите. Онези, които са свикнали да са безучастни и се надяват на другите хора, ще се окажат в кризисна ситуация. От скучната работа, не трябва да се отказвате, защото докато я вършите, може да мислите много и да си изградите схема на живот за в бъдеще. Вечерта се очакват приятни новини от далеч. Разширете се в работата, усвойте нови знания и бъдете по-решителни. Всичко това, ще ви помогне в кариерата и ще ви освободи от болезнените съмнения относно вашата роля в обществото. Страхотен ден за тези, който имат семейство и деца. Очакват ви приятни занимания около дома, промяна на интериора и екскурзия сред природата. Трябва да изчислите действията си до секунда. Ако някъде сгрешите, вземете обвиненията на себе си и забравете. Към провалите, се отнасяйте философски, тогава те няма да изглеждат толкова проблематични. Но във финансовата сфера, ще сте истински цар, който не вехне по златото, а извлича плодовете на неуморния си труд. Днес е необходимо, да обмислете перспективите в професионалния и личния си живот. Който е предупреден, е въоръжен! В кръга на приятелите, ще се случи малко странна ситуация, от която ще ви е срам. Ще решите, че е по-добре да останете мълчаливи, отколкото да изразите своето мнение на глас. Вечерта не е подходяща, за празненства и забавление.", "date": "2017.10.15", "title": "Дневен хороскоп 15 октомври"}
{"url": "http://www.classa.bg/%D1%81%D0%B2%D1%8F%D1%82/item/373888-%D0%B3%D1%8A%D1%80%D1%86%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0", "text": "      Един различен поглед върху употребата на канабис, изрази заместник-министър за развитие на селските райони, Янис Циронис. Той счита, че би могло да се позволи на потребителите да садят канабис на балкона за лично ползване, като се заплаща данък на държавата.     „Канабисът в много европейски страни се декриминализира, което означава, че който го използва за лични нужди и е платил данък може да го прави, а това дава възможност за по-добър контрол“, каза в Парламента той. Според него, тези култури най-накрая трябва да бъдат декриминализирани и освободени за свободно отглеждане, със съответната законова рамка.   В същото време, Циронис се изказа в подкрепа на правното на контролирана употреба на психоактивни вещества. Така ще се ударят незаконните схеми.   Позовавайки се на фармацевтичния канабис, той сподели, че има голям научен интерес и подчерта, че „Гърция има много голямо предимство поради особеностите на климата. Фармацевтични компании, които са дошли и са заинтересовани да инвестират в Гърция ще инвестират във фармацевтичния канабис.„", "date": "2017.10.15", "title": "Гърция обмисля да позволи отглеждането на марихуана"}
{"url": "http://www.classa.bg/%D1%81%D0%B2%D1%8F%D1%82/item/373889-%D0%B2%D1%8A%D0%BB%D0%BA%D1%8A%D1%82-%D0%BE%D1%82-%D0%BF%D1%85%D0%B5%D0%BD%D1%8F%D0%BD", "text": "          Западните коментатори се отнасят към главнокомандващия на Северна Корея като към виц. В частни разговори съм чувал как представители на управлението на САЩ или висши военни го наричат „дебелото момче“, „младия плейбой“, „комична фигура“. Посланикът на ООН Ники Хейли постави официално въпроса дали Ким Чен Ун не е луд.     По-добре е той да бъде възприеман като ръководител на голяма корпорация. Това ще позволи на наблюдателите да избегнат дискусиите за душевното му здраве и да се фокусират прекомерно върху диктаторските му черти. Така може да се изследва единствено потенциала му на лидер. В света на бизнеса ролята на генералния директор е от огромно значение за успеха на корпорацията. Един нов мениджър трябва да може да мотивира своите служители, да им обясни накъде върви корпорацията и защо работните усилия и оценяването трябва да вървят ръка за ръка, така че очакванията да са ясни.       Това са точно мерките, които Ким взема. Той е устоял шест години като държавен глава на Северна Корея и през това време е поставил ясна визия за развитието на страната. На пръв поглед неговото управление е лишено от вътрешна критика и изглежда, че е неприятно да имаш подобно ръководство. Но севернокорейското правителство не показва признаци на колапс и в момента е по-стабилно в сравнение с управлението на неговия баща, Ким Чен Ир.     .   Те пренебрегват също така дарбата на Ким да ръководи страната си по такъв начин, че да устоява на всеки външен натиск. Но ако разглеждаме Ким като генерален директор на фирма, а не като обикновен политически лидер, ще видим и неполитическите аспекти на неговото лидерство – това, което ръководството на всяка корпорация трябва да направи, за да поддържа доверие и стабилност. Най-важното, което трябва да направи един нов управител е да формулира ясна и обща визия, която да служи за метрика и мотивация. Визията на Ким за Северна Корея е ясно формулирана в доктрината Byungjin.       Преди под ръководството на Ким Чен Ир и неговия предшественик Ким Ир Сен пропагандата на Северна Корея поставяше акцент върху готовността на народа да се справя в случай на неприятности и заплахи, както и да изтърпи страдание за доброто на страната.     По време на кампанията „Колима“ Ким Чен Ир поощряваше обикновените корейци да се влючват в работнически групи, за да изпълняват инфраструктурни проекти. С това Ким Чен Ир внушаваше на хората да се жертват за страната си. При това хората бяха принудени да „пестят“ работните си сили и да работят по 18 часа на ден.   Днес Ким Чен Ун казва обратно, че на севернокорейците не им се налага да гладуват повече. Представителна за тази позиция е речта му от 2015 година:     Този фокус върху материалната сигурност вместо върху себеотрицанието показва промяна на тона, който се използваше в миналото. И въпреки че става въпрос само за реторика, тя все пак има последствия. Ким не може да намеква за подобряване на икономическото положение, без да събужда очаквания у хората, както у тези от върха на партията, така и у тези от най-долните слоеве.   .   С оглед на изключителния фокус върху ядреното оръжие много е лесно да се пренебрегне икономическия растеж. Ким може да определя онова, което държавните фабрики произвеждат, но има думата и при търсене на износители и клиенти.     Западните анализи на парада, който се състоя на 15 април, се занимават основно с оценяването на военното оборудване. Пренебрегва се фактът, че военната част от парад, който трае два часа и половина, е само 20 минути. В другите два часа се представят икономичеки постижения от международен характер, както и почетни слова спрямо семейството на Ким. Ким е представен как гледа от един балкон, а до него стои вицемаршалът на Корейската народна армия Хуанг Пионг Со, севернокорейският министър-председател Пак Пон Джу, както и важни отговорни лица за икономиката.       Поради тези мерки за сигурност и заради засиленото напрежение със Съединените щати напоследък, репортерите са си помислили първоначално, че ще станат свидетели на атомен тест или на изстрелване на нова междуконтинентална балистична ракета.         Държавните медии определят квартала като зелен и енергоспестяващ.     Когато Ким свика през май 2016 година 7-мия Конгрес на Корейската работническа партия, са изминали 36 години от последния официален такъв, въпреки че партийният закон изисква на всеки четири години да се свиква конгрес. Ким има намерение да се свика партиен конгрес и през 2020 г., което предполага завръщане към партийния живот и партийната динамика. Всичко това цели да се създаде повече отговорност и да установи една регулирана, действаща бюрокрация.   Заедно с конгресите Ким реактивира и традицията за годишна реч при всяка Нова година. Първо, той направи това през 2013 г., след като неговият дядо държа последната такава новогодишна реч през 1994 г. На Конгреса Ким обяви и първия петгодишен план от 80-те години насам. Рюдригер Фреш, икономист и наблюдател на ситуацията в Северна Корея, нарича тази последователност от промени „нова нормалност“. Това е една „нормалност“, която съживява много елементи от „ерата Ким Чен Ир“. Освен това Ким сам е работил здраво за това да реформира капацитета на правителството си.       Например екзекуцията на неговия чичо, Джан Сон Тхек, за който се счита, че е вторият по власт човек в Северна Корея, води до предположението, че Ким се намира насред ожесточена борба за власт и неговата позиция е отслабнала. Но от тогава насам Ким е укрепил своята власт, а екзекуцията може да се приеме за драстична демонстрация на неговата власт. В други случаи пък функционери, които са били отстранявани по-рано от пътя му, се появяват отново на високи постове. Вицеадмирал Ли Юнг Ю, за който се предполага, че е отстранен през октомври 2015 г., може отново да бъде видян на официални снимки. И Йон Гил, началникът на генералния щаб на Корейската народна армия, е бил през февруари 2016 г. обявен за екзекутиран, но се появи няколко месеца по-късно на Конгреса, за да приеме почетен знак на четири звезден генерал.   .   Тъй като севернокорейският бюрократичен апарат е много непрозрачен, не е изненада, че западните наблюдатели правят грешни интерпретации. Но когато Ким се разглежда като мениджър на корпорация, тогава не е за учудване фактът, че съществува смяна на персонала. Ким търси хора, с които може да работи, ще се опита да ги изпита в различни служби и по този начин ще събере ръководен екип.   .   Дори когато поведението му е определяно като поведение на диктатор, който затвърждава властта си, пропуска се да се отбележи колко важно е за него да намери свой екип за работа, на който да има доверие. Така външните наблюдатели могат лесно да бъдат убедени, че се извършват чистки поради вътрешни борби за власт.     Встъпването в длъжност на Доналд Тръмп предизвика невиждан поток от доклади и мнения по въпроса дали САЩ и Северна Корея са близо до война. Този поток беше непрекъснат през първите шест месеца от управлението на администрацията на Тръмп. Северна Корея е спокойна пред демонстрацията на сила от страна на Тръмп. Всъщност агресивната реторика на Вашингтон помага много на Ким, защото той оправдава с нея своята Byungjin стратегия, която поставя акцент едновременно върху създаване на атомно оръжие и върху развитието на икономиката.   .   Реформите, които преминават толкова мудно, напредват. Според изследване севернокорейските домакинства печелят близо 75 % от общия доход от пазара. Търговията с чужбина също нараства: Индия е станала междувременно третият по големина бизнес партньор на Северна Корея, а севернокорейско-руската търговия нараства в първите два месеца на 2017 година със 73 %.   .   Но ако Ким бъде разглеждан като шеф на една голяма корпорация, не изглежда нито той, нито неговото управление да са застрашени. Крайно време е остатъкът от света да се опита да разбере ходовете на Ким.  ", "date": "2017.10.15", "title": "Вълкът от Пхенян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373883-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-19-%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B7%D0%B0%D0%B3%D0%B8%D0%BD%D0%B0-%D1%81-%D0%BC%D0%BE%D1%82%D0%BE%D1%80-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE-18", "text": "Животът на младата и обещаваща тайванска моделка бе прекъснат по жесток начин: когато тя карала по пътя своя чисто нов мотор, пиян шофьор преминал на червено и я блъснал смъртоносно. Мястото на трагедията е заснето от случаен минувач.  \r\n   \r\n   По информация на Unilad, 19-годишната Ким Йо Хюн от удара е летяла девет метра във въздуха. Той е бил толкова силен, че каската ѝ изхвърчала от главата. Трагедията се е случила в град Таоюан, разположен в северозападната част на Тайван. Момичето, което току що било прието в университет, се връщало с мотора си Kymco Quannon 150 у дома в 11:50 вечерта, когато е било блъснато от мъжа Чен Бо Чи.  \r\n   \r\n   На запис на камера за наблюдение се вижда, че мъжът се опитва да завие наляво, но колата му пак блъска мотора с момичето.  \r\n   \r\n   При сблъсъка и двете транспортни средства получават сериозни повреди. Ким получава силна травма на главата и загива на място. Шофьорът на автомобила е задържан. По-късно било изяснено, че той е седнал зад волана под влиянието на алкохол. \r\n    Тайванската модна агенция, с която Ким е имала договор от началото на годината, публично заяви, че всички много скърбят заради загубата. Чен е с обвинения в опасно шофиране и непредумишлено убийство. Разследването продължава. \r\n    ", "date": "2017.10.15", "title": "Прелестна 19-годишна моделка загина с мотор(СНИМКИ/ВИДЕО 18+)"}
