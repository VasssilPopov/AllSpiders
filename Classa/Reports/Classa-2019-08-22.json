{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399112-%D1%80%D0%BE%D0%B1%D0%BE%D1%82%D0%B8-%D0%B8%D0%BB%D0%B8-%D1%80%D0%BE%D0%B1%D0%BE%D0%B2%D0%BB%D0%B0%D0%B4%D0%B5%D0%BB%D1%86%D0%B8", "text": "Ще изядат ли технологиите хората? По принцип не би било зле, ако излапат оня изтървания, който вдига квартала на главата си с гърмящия мотоциклет. Ала за добро или зло, стана така, че ние вече сме непотребни за компютрите - на тях не им трябват нито нашите мозъци, нито, пази Боже, тлъстинки. Лошото е, че в настъпващите нови времена сме заплашени да станем излишни за целия свят. Промишлеността не е това, което беше преди двайсетина години. Тя вече е компактна и чиста. Заради автоматизацията се изменят принципите за организиране, изпълнение и контролиране на работните процеси. Ако по-рано в цеховете ние използвахме машините, сега умните механизми общуват помежду си, само от време на време ги наглеждат техници в костюми. Трудовият пазар също се преобразява. Появяват се нови професии, а някои от традиционните изчезват. Намаляват дейностите, с които биха могли да се справят хората без образование и квалификация.     Сръчните и самостоятелни устройства в заводите работят качествено и неуморно. Те изискват минимални разходи за енергия и поддръжка. И нещо важно - не им трябва заплата. Макар че вече се изказват предположения, че в бъдеще ще се удържа ДОД за използваните роботизирани системи, за да бъдат покривани социалните разходи на държавата. Работниците и служителите, които са запазили местата си, получават по-ниски надници, въпреки че смените им се удължават. Според прогнози на Международния валутен фонд доходите на трудещите се може да паднат с 26- 56%, заради новата промишлена революция. Прогресът води до ръст на производителността на труда и брутния вътрешен продукт, ала заради него нараства социалното неравенство. Разширява се пропастта между капиталистите и работещите. А също така - между квалифицираните и неквалифицираните кадри. Някои изследователи предричат, че внедряването на автоматизирани системи в промишлеността в световен мащаб ще предизвика уволняването на 400 - 800 милиона човека до 2030 година. Обедняването на средната класа в развитите икономически държави ще продължи. Не бива да се омаловажава опасността от разделянето на обществото на касти: олигарси, обслужващ персонал и безработни. Аз, като стане дума за научно - техническо развитие, се сещам за Стоян от нашата бригада. При нас той дойде от завода за електронна апаратура – по онова време сред най-модерните в Източна Европа, даващ прехрана на мнозина от града. Когато разказваше за последните си дни там, колегата псуваше на всяка дума. Новоназначеният началник - приватизатор решил да продаде цялото оборудване за старо желязо. Не искаш да демонтираш машините - отивай си у дома, други ще я свършат тази работа! С брадви секли кабелите на японските стругове с цифрово програмно управление. Накрая, естествено, всички служители били уволнени. След няколко месеца закриха и нашето предприятие. Ние отдавна тлеем в бъдещето, което вероятно очаква мнозина европейци. Изпреварихме всички, като отъпкахме пряка, чисто българска пътечка. Технологичната революция не е въпрос на частна инициатива. Тя може да успее единствено, ако държавата и бизнесът подготвят съвместна програма за развитие и я изпълнят. За подобни стъпки ни липсват важни неща. Образованието и интелектуалното равнище на обществото се влошават постоянно. Не разработваме собствени технологии. Грешна е тезата, че с нископлатения труд на работниците и служителите у нас може да се привличат чужди производители. Защищаващите я работодатели и политици на практика узаконяват робството. Зависими сме от чуждите инвестиции и средствата от програмите на ЕС. Пристрастяването към лесните пари вреди на развитието на икономиката, способства за разрастването на бюрокрацията и преплитането на едрия капитал с управлението. Във времената на промени се изисква ново мислене. Как чудесата на науката и техниката да бъдат приложени в интерес на хората? Всъщност, социолозите, теолозите и всякакви мъдри хора също би трябвало да изкажат идеите си, защото дори във века на компютрите и голямото потребление са нужни вяра и морал, но това вече е тема за друг разговор. За нас е важно първо да решим участта си: към роботите ли да продължим, или да ситним зад робовладелците? Вероятно всичко щеше да е неимоверно по-лесно, ако на времето не бяхме секли кабелите на японските стругове. Беше нужно само да изгоним мутрите и мошениците от управлението. А дали поне сега не можем да ги накараме да си платят за сторените зулуми?... И да повярваме в себе си – ние, стопаните на България...    ", "date": "2019.08.22", "title": "Роботи или робовладелци?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399113-%D0%B5%D1%81-%D0%B7%D0%B0-%D1%87%D1%83%D0%BC%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B4%D0%B6%D0%B0-%D1%81%D0%BB%D0%B0%D0%B1-%D1%89%D0%B0%D0%BC,-%D0%BD%D0%B5-%D1%83%D0%B7%D0%BD%D0%B0%D1%85%D0%BC%D0%B5-%D0%B2%D0%B8%D0%B4%D0%B0,-%D0%BD%D0%BE-%D0%BD%D1%8F%D0%BC%D0%B0%D1%88%D0%B5-%D0%B7%D0%BD%D0%B0%D1%87e%D0%BD%D0%B8%D0%B5", "text": "Чумата по свинете отдавна измести като тема страстите в Странджа, но един голям въпрос остан неизяснен от тогава – как така стадото на Ани Петрова от Болярово оживя. Да припомним: изследванията установиха чума в овцете й, тя не повярва, не пусна ветеринарите да евтанизират. Стадото оцеля, Петрова загуби едва 7-8 животни, за които твърди, че са умрели от преяждане. До днес води съдебни битки с Агенцията за безопасност на храните, които преминават с променлив успех. Как така оцеля стадото в Болярово е изключително важна тема, далеч по-значима от чисто българските вариации на “ох и ах”. Тя касае науката и приложението й в политиката и управлението.           Болно от чума стадо оживява, това без ирония е причина да се проведат поне няколко световни научни форума по въпроса. Но няма такива. Обясненията може да са две. Или имаме гигантска конспирация, в която не е имало чума, а съответните учени и владетели на света са замесени – и българското фейсбук поселение се оказва право в теориите си; или чумата, както много неща на този свят, особено свързани с приложението на медицината, е условно – и това е известно на истинските специалисти. Как така условно, ще попитате, нали иде ред за чума? Ами така – например при човека някои хепатитни вируси може да донесат ужасни последствия. Те са заразни, лекарите изискват крути мерки за неконтактност, доколкото човек може да ги приложи в ежедневието. Но дори да се активира, при ниски нива вирусът може успешно да бъде преболедуван, да бъде потискан…. И човекът да доживее до дълбоки старини, да създаде здраво семейство. За животни, разбира се, никой не полага толкова грижи и не взема под внимание условностите. Един писмен дебат в българския парламент хвърля светлина по темата. Той е с дата 26 юли 2019 г. Почти месец измина от тогава, но медиите, поради незаинтересованост или отразяване на текущи скандали, не му обърнаха внимание. В рамките на парламентарния контрол земеделският министър Десислава Танева отговоря на депутатски въпрос за Болярово. Питането е: установен ли бе в крайна сметка щамът. Именно писмените й разяснения дават най-правдоподобната версия защо стадото оцеля, както и защо ветеринарите в Югоизточна България не регистрираха типичните болестни белези. Но от дискусията за пореден път става ясно и защо въпреки всичко стадото следваше да бъде избито. В отговора си Танева цитира окончателния доклад на френската референтна за ЕС лаборатория (CIRAD) за чумата в България по дребни преживни животни (ЧДПЖ). Макар тежък със стила си, докладът следва да бъде цитиран (със съкращения): “CIRAD установи наличие на вируса на ЧДПЖ в 24 проби пред юни и юли от областите Бургас и Ямбол, използвайки за целта два различни метода (RT-PCR и RT-QPCR). Лабораторията е открила и наличие на антитела в още в 60 серума от дребни преживни от областите Ямбол и Бургас (пробите са получени през август). За това тестване бе използвана техника ELISA. Наличие на антитела срещу ЧДПЖ бе открито и по-късно в 4 серума от област Ямбол, използвайки тест с вирусна неутрализация, който е тестът “Златен стандарт”, препоръчан от Международната организация за здраве на животните (OIE). Тези резултати предоставиха ясно потвърждение на това, че ЧДПЖ е влязла в България, защото: - получихме ясни положителни резултати от кръвни проби, използвайки RT-QPCR тест, който е един много силен и високо чувствителен метод, използван от всички национални и референтни лаборатории; - получихме положителни серологични резултати, потвърдени чрез теста с вирусна неутрализация, техника “Златен стандарт”, препоръчвана от OIE. Заключения: Получени бяха ясни положителни резултати за наличие на вируса на ЧДПЖ в България, но получените проби нямаха достатъчните високи нива на рибонуклеинова киселина, за да се установи секветност. Подобно на това, от мястото бяха докладвани само няколко от типичните за ЧДПЖ инфектицята симптоми. На основанията на тези резултати вярваме, че възникването на ЧДПЖ в България вероятно е било причинено от циркулацията на слаб щам на ЧДПЖ, който е възможно да е бил въведен в страната чрез нелегално придвижване на дребни преживни от Турция. Установяването на вида на щама при всички случаи не се отразява върху мерките, които следва да се приложат в съответствие изискванията на законодателството на ЕС за овладяване и ликвидиране на болестта”. Обяснено накратко, положението е следното: Пробите установяват вируса, но самият щам поради ниска рибонуклеинова киселина не може да се дефинира. Щамът е слаб, затова и типичните белези ги няма. Така или иначе типизацията и силата му са без значение, тъй като после действията по норматив са едни и същи – обявяване на огнище и избиване на болни и контактни животни. Но защо стадото на Ани в крайна сметка е живо? Ами защото заразата, очевидно, е била доста лека. Възможно ли и е чума да се преболедува? Да, колкото невероятно да звучи. Първо, нека не забравяме условностите – колко едно нещо е чума и колко ще се приеме за опасно зависи от метода на изследване (затова CIRAD пунктуално обяснява лабораторните техники, иска да отхвърли възраженията). Но има и второ, по-важно обстоятелство - още в разгара на епидемията ветеринари обясняваха, че преди години подобни вируси са влизали от Турция, били са убивани единствено болните животни. От здравите някой се разболяват, други преболедуват. В крайна сметка стадата изграждат имунитет. Но тогава не сме били член на ЕС, нямало е изискване за масово умъртвяване. Първото официално огнище в Турция е през 1992 г., как ли за толкова време при оживените контакти с българските мюсюлмани заразата не е влизала у нас? Влизала е, естествено, просто никой не е изследвал. В крайна сметка най-интересни са отговорите на други два въпроса. Можеха ли избитите стада да оцелеят, подобно на това на Ани Петрова? Очевидно да – слаб щам, нейните са живи. Но можеха ли да не се избият? Да, но само ако и другите фермери залостваха портите си, или не бяхме в ЕС – по правилата на съюза се евтанизира. В публичното пространство излязоха мнения, че в нито един документ съюзът не повелява масово избиване - истина е, но теоретична. На практика точно избиване се изисква - затова нашите власти получиха пари и много потупвания по рамото. ЕС, подобно на всяка бюрократична съвременна структура, е великодушен демократичен господар – нищо не налага задължително в документи, подчинените следва да се сещат сами. Ако се справят, биват поощравяни. Ако се провалят – носят цялата отговорност. Но не бива да се бърза с изцяло негативната оценка на ЕС. Избиването на животни при установяване на чума се налага не защото бюрократите му са злодеи, или искат да навредят на съответната държава. Налага се, защото винаги има риск заразата да се разпростре, съответно да причини много по-драматични икономически щети. Затова принципът на действие е: “Има ли вирус, няма туткане, има смърт!”. В тази ситуация е интересно какво можеше да направи България? Да излезе от ЕС? Дори на най-запалените фейсбук маниаци не им хрумва такъв вариант. Да се опълчи на Брюксел на своя отговорност? Как, след като ще наруши практиките? Ако бяхме тоталитарна затворена държава, карантина щеше да има високи шансове за успех. Но не сме, забраните се нарушават, голо поле сме, на което и диверсии се извършват – единствената възможност остава евтаназия на стадата. Разбира се, няма проблем да се вярва и на другата версия – учени, лаборатории, политици, чиновници, корпорации от Франция, Европа и самата България са замесени в гигантски заговор за избиване на животни в Странджа. Те откриват чума, която я няма, в заверата е и цялата световна научна общност, дори независимата сред нея, защото мълчи. А може би няма независими учени на планетата? Или пък има, но “платените меди” не им дават думата? В тази мега конспирация само двама-трима ветеринари от България изричат истината. От уважение към теорията на вероятностите трябва да кажем, че и тази версия е възможна – колкото е възможно в този момент читател да затвори сайта, да хукне към тото пункт и фишът му да удари шестица . Е, може ли да се случи? Ами що да не може, значи и конспиративната версия следва да остане. Цялата тази тема е много сложна за “комуникиране”. Няма пиар специалист в света, който би се справил с нея, щом цари обществено недоверие. Налице е медицина, която никога не е била математически точна, макар хората да считат обратното. Също така имаме ЕС, който се грижи за големия общ интерес, не за частния, колкото да твърди обратното. А на местна почва имаме и премиер, чийто приятели вземат 40 млн. лв. от държавата, за да умъртвяват животни. С една дума - светът е толкова сложен и гаден, че само конспирации може да ни поддържат вярата ни в изначалното добро. От време на време се появява някой луд като Ани от Болярово, цялата система от порядки се пропуква. В този социален апокалипсис делът на далаверата е нищожен. Огромна е илюзията за “всеобща правда”, върху която е организиран животът на “цивилизования човек”.", "date": "2019.08.22", "title": "ЕС за чумата в Странджа: Слаб щам, не узнахме вида, но нямаше значeние"}
{"url": "http://www.classa.bg/%D1%81%D0%B2%D1%8F%D1%82/item/399114-%D0%BA%D0%B0%D0%BA-%D0%B4%D0%B0-%D1%87%D0%B5%D1%82%D0%B5%D0%BC-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%E2%80%9C%D0%BC%D0%BE%D0%BB%D0%BE%D1%82%D0%BE%D0%B2-%D1%80%D0%B8%D0%B1%D0%B5%D0%BD%D1%82%D1%80%D0%BE%D0%BF%E2%80%9D", "text": "Когато се заговори за този пакт, подписан на 23 август 1939 г., истеричните русофоби моментално се хващат  за една теза, която според елементарния им начин на мислене, би трябвало да звучи съкрушително. Ето, казват те, Германия и Съветския съюз са сключили договор, значи и двете държави са еднакво тоталитарни и отвратителни. Средноинтелигентният човек обаче веднага ще зададе два ключови въпроса, които правят въпросната теза да звучи крайно несъстоятелно. Първо, след като са били толкова еднакво гадни двете държави, защо по-малко от две години след пакта “Молотов-Рибентроп” започва Великата Отечествена война, която в крайна сметка води до разгрома на хитлеристка Германия? И, второ, само година преди въпросния пакт западните демокрации сключват с Хитлер и Мусолини Мюнхенското съглашение. Значи ли това, че Великобритания и Франция също са били тоталитарни държави след като са се договорили с Германия и Италия?     Всъщност няма как да говорим за пакта “Молотов-Рибентроп”, ако не споменем най-напред Мюнхенския сговор. По същество той представлява пълна капитулация на западните демокрации пред все по-агресивните действия на Хитлер. В резултат на подписаното в Мюнхен съглашение Чехословакия престава да съществува като държава и скоро е окупирана от Германия. И една любопитна подробност. Полша, която обича да се изкарва най-пострадала във Втората световна война, да се представя като невинна жертва едновременно на Хитлер и на Сталин, използва Мюнхенското съглашение, за да прилапа чешката Тешинска област.      Смисълът на подписания в Мюнхен договор не е постигането на траен мир, както тържествено обявява тогавашният британски премиер Невил Чембърлейн.  Истинската му цел е да насочи завоевателните амбиции на Хитлер не на Запад, а на Изток, срещу Съветския съюз. Западните демокрации силно се надяват фюрерът да направи това, което те не са успели да сторят две десетилетия по-рано, а именно – да унищожи съветската държава . При създалата се ситуация Сталин има само един изход – също да сключи договор с Германия в опит максимално да отдалечи началото на неизбежната нова война. Ето това е причината за подписването на Договора за ненападение  “Молотов-Рибентроп”. Русофобите винаги натъртват, че именно този пакт е довел до избухването на Втората световна война. Както всички русофобски “прозрения”, и това е лишено от всякакъв здрав разум. Най-малкото по две причини. Първо, между подписването на договора и германското нахлуване в Полша изминава една седмица.  Нима седем дни са достатъчен срок, за да се подготви една война? И второ, планът “Вайс” за германското нападение срещу Полша е подписан от Хитлер на 3 април 1939 г., т.е. близо половин година преди каквито и да било съветско-германски договори. Да, пактът “Молотов-Рибентроп” има и негативни последици. Той внася огромно объркване в европейската антихитлеристка съпротива. Участниците в нея винаги са възприемали Съветския съюз като единствената сила, която е в състояние да спре Хитлер. Затова и  решението на Сталин да се съюзи с фюрера предизвиква силно разочарование сред левите в Европа. В крайна сметка обаче именно Съветският съюз изиграва решителната роля за победата над нацистка Германия. Съединените щати и Англия откриват прословутия си Втори фронт едва през юни 1944 г. Тоест цели пет години след началото на Втората световна война.  И ми се струва, че са прави онези историци, които твърдят, че Вторият фронт е бил насочен в еднаква степен както срещу Германия, така и срещу възможността Съветският съюз самостоятелно да победи нацистите.  Омразата към всичко руско и тогава се е използвала за политически цели, както и сега. Изобщо хубаво е да помним историята. Не само заради общата култура, а за да можем по-добре да си обясняваме днешните събития.    ", "date": "2019.08.22", "title": "Как да четем Договора “Молотов-Рибентроп”"}
{"url": "http://www.classa.bg/%D1%81%D0%B2%D1%8F%D1%82/item/399115-%E2%80%9C%D1%87%D1%83%D0%B4%D0%BE-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0%E2%80%9D-%D1%81%D1%80%D1%8A%D0%B1%D1%81%D0%BA%D0%BE%D1%82%D0%BE-%D1%83%D0%BB%D1%82%D1%80%D0%B0%D1%81%D0%BA%D1%8A%D0%BF%D0%BE-%D1%81%D0%B8%D1%80%D0%B5%D0%BD%D0%B5-%D0%BE%D1%82-%D0%BC%D0%B0%D0%B3%D0%B0%D1%80%D0%B5-1-000-%D0%B5%D0%B2%D1%80%D0%BE-%D0%B7%D0%B0-%D0%BA%D0%B8%D0%BB%D0%BE%D0%B3%D1%80%D0%B0%D0%BC", "text": "Бялo, плътно и богато на вкус, единственото в Сърбия сирене от магаре не само е вкусно, но е и добро за вашето здраве, казва производителят Слободан Симич. Има само една уловка – при 1 000 евро (1 130 долара) за килограм, то може и да е най-скъпото сирене в света. За уникалния продукт разказва АФП.   От 2012 г. Симич и неговият екип от фермери доят стадо от над 200 магарета, които живеят в природен резерват  в  северна Сърбия, наречен Засавица. Тяхното мляко има подобни свойства на кърмата и се рекламира от Симич като лекарство за редица заболявания като астма и бронхит. “Човешкото бебе може да се храни с това мляко от първия ден, без да бъде разреждано”, казва той, наричайки го “чудо на природата”. Докато липсата на научни изследвания затруднява оценката на неговите здравни свойства, все пак се оказва, че млякото е с високо съдържание на протеини и е признато от ООН като добра алтернатива за хората с алергии към кравето мляко.     Но “това, което никой в света не прави и въобще никога не може да направи, е магарешкото сирене”, казва Симич за своя водещ продукт. Млякото от магаре има ниски нива на казеин – вид протеин, който действа като свързващо вещество при производството на сирене. Но служител от персонала в Засавица открил, че части от магарешко мляко могат да се смесват с някои от това на козите, за да се получи ронливо сирене. Сместа също помага да се компенсира факта, че магарета произвеждат по-малко от един литър мляко на ден – в сравнение с 40-те литра, които кравата може да осигури. Фермата продава между шест и 15 килограма сирене годишно, основно на чужденци и туристи, които я посещават, казва Симич. Тя също произвежда магарешки сапун и ликьор. За Симич бизнесът е и начин за защита на балканското магаре – животно, загубило своята популярност, откакто машините заеха своето място в селското стопанство. “Ние затвърждаваме нуждата от това животно и в момента се създават все повече ферми за магарета, търсенето им е по-високо… което е много добре за нас и за региона”, казва той. Уникалният продукт доби популярност през 2012 г. след слуховете, че сръбската тенис звезда Новак Джокович е поръчал годишна доставка – което той отрече.  ", "date": "2019.08.22", "title": "“Чудо на природата”: Сръбското ултраскъпо сирене от магаре (1 000 евро за килограм)"}
{"url": "http://www.classa.bg/%D1%81%D0%B2%D1%8F%D1%82/item/399106-%D0%B4%D0%B0%D1%82%D1%81%D0%BA%D0%BE%D1%82%D0%BE-%D0%BA%D1%80%D0%B0%D0%BB%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B4%D0%BE%D0%BF%D1%83%D1%81%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F", "text": "Членовете на датското кралско семейство смятат, че предложението на президента на САЩ Доналд Тръмп за покупката на Гренландия е комплимент за този остров и допуснаха неговата продажба, ако това бъде поискано от местните жители. Принцеса Антония Шаумбург-Липе, съпругата на братовчеда на кралица Маргрете II принц Валдемар смятат, че интересът към Гренландия трябва да се възприема като комплимент, защото такива „предложения се получават единствено за желани територии“, пише „Нюзуик“.     „Народът на Гренландия трябва и може да реши съдбата си“, заяви тя. Синът ѝ принц Марио Макс Шаумбург-Липе отбеляза, че обича Гренландия и иска жителите на острова да „бъдат щастливи“. „Каквото и да решат, те трябва да се подкрепят“, заяви той.    ", "date": "2019.08.22", "title": "Датското кралско семейство допусна продажбата на Гренландия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399107-%D1%81%D0%B2-%D0%BC%D1%87%D0%BA-%D0%B0%D0%B3%D0%B0%D1%82%D0%BE%D0%BD%D0%B8%D0%BA-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%BC%D1%83-%D1%81%D0%B2-%D0%BC%D1%87%D1%86%D0%B0-%D0%B5%D0%B2%D0%BB%D0%B0%D0%BB%D0%B8%D1%8F-%D0%B4%D0%B5%D0%B2%D0%B8%D1%86%D0%B0-%D0%BF%D1%80%D0%B5%D0%BF-%D0%B0%D0%BD%D1%82%D1%83%D1%81%D0%B0", "text": " бил пратен в малоазийската област Понт да преследва християните. В гр. Карпен той убил Зотик с учениците му. А като се върнал в Никодимия, той уловил Агатоник, който бил от знатен род и още други християни, в числото на които били Теопрепий, Акиндин, Зенон и Севериан, и ги завел в Тракия, гдето тогава император бил Галерий. По пътя в местността Потам убил Зенон, Теопрепий и Акиндин, понеже вече не могли да вървят от нанесените им по-преди рани и от изтощение. Близо до Халкидон убил и Севериан. Агатоник и останалите били доведени в Силиврия. Подложени на изтезания, те били обезглавени по заповед на Галерий. Мощите на св. Агатоник още във времето на император Констанций били пренесени в Цариград и поставени в храма, посветен на негово име, а главата му останала в Силиврия.     Христовият мъченик Агатоник живял в Никомидия при царуването на император Максимиан . Той отвръщал елините от поклонение на идолите и ги привеждал към Христа. Бил задържан за мъчения от комита (3) Евтолмий. Когато този комит, изпратен от императора в понтийската област, за да измъчва християните, след като плувал с кораб, пристигнал на едно място, наречено Карпин, намерил там свети Зотик и неговите ученици, които изповядвали Христа. Евтолмий осъдил учениците му на кръстна смърт, а свети Зотик взел със себе си. Като се върнал в Никомидия, той задържал Принципс, научен на светата християнска вяра от свети Агатоник; като го вързал заедно с Агатоник, Зотик и с други християни, сред които били Теопрепий, Акиндин и Севириан, той завел всички в Тракия, където пристигнал и самият император, за да предаде там всички на мъчения. Когато светиите се намирали в областта Потама, комитът предал на смърт свети Зотик, Теопрепий и Акиндин, тъй като те вече не можели да ходят, поради получените по-рано рани и язви. А като пристигнали в околностите на Халкидон (4) комитът предал на смърт свети Севириан, който дръзновено изповядал Христа; а другите мъченици заедно със свети Агатоник завел във Византия и там ги измъчвал известно време; после заедно с тях пристигнал в Силимврия, на едно място, наречено Амус, защото там пребивавал Максимиан. Там светият мъченик Агатоник, а също и всички християни, доведени с него от Никомидия, били изтезавани и измъчвани за последен път, след което били осъдени на смърт и посечени, като пострадали за името на Христа, нашия Бог . В същия ден се чества паметта на преподобна Антуса, на свети свещеномъченик Атанасий, епископ и на двамата слуги на Антуса - Харисим и Неофит. Света Антуса, дъщеря на богати родители от град Селевкия, след като приела кръщение, се подвизавала 23 години в пустинята. Атанасий, епископ на Тарс Киликийски, който кръстил света Антуса, бил посечен с меч при царуването на Аврелиан (270-275); от същата смърт загинали и Харисим и Неофит, които се кръстили заедно с господарката си. Света Антуса се преставила в мир дълго време след тяхната мъченическа кончина (след повече от 20 години). По молитвите на Пресветата наша Владичица Богородица и Приснодева Мария, Господи Иисусе Христе, Боже наш, помилуй нас. Амин.", "date": "2019.08.22", "title": "Св. мчк Агатоник и дружината му. Св. мчца Евлалия девица. Преп. Антуса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399108-22-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 565 г. за първи път се съобщава за чудовището от Лох Нес, Шотландия.   През 1642 г. английският крал Чарлз I изпраща армията си срещу пуританските сили на Парламента, с което започва Английската революция .   През 1770 г. експедицията на Джеймс Кук достига източния бряг на Австралия.   През 1780 г. Корабът на Джеймс Кук „Резолюшън\" се завръща в Англия (Кук е убит на Хаваите по време на пътуването).   През 1788 г. Великобритания основава колонията Сиера Леоне.   През 1849 г. за първи път в историята са хвърлени бомби от въздуха - австрийските войски бомбардират от безпилотни балони жителите на Венеция по време на Венецианското въстание за независимост.   През 1849 г. във Видин пристига като емигрант унгарския революционер Лайош Кошут.   През 1851 г. около остров Уайт (САЩ) се провежда първата официална международна регата за яхти.   През 1864 г. дванадесет нации подписват първата Женевска конвенция - учредени са Червеният кръст и Червеният полумесец.   През 1867 г. в периода 22-26 август Васил Левски пребивава заедно с войводата Панайот Хитов и Иван Попхристов Кършовски (писар на четата на Хитов) в Белград в \"Хайдут Велковото кафене\" (където вероятно е имало и хан).   През 1886 г. срещу Преврата в България от 21 август започва контрапреват, оглавяван от Стефан Стамболов и подполковник Сава Муткуров.   През 1910 г. корейският император предава властта над Корея на японския император.   През 1911 г. открита е откраднатата Мона Лиза.   През 1916 г. по време на Първата световна война първа българска армия разгромява Дунавската сръбска дивизия.   През 1926 г. в Йоханесбург, ЮАР е открито злато.   През 1962 г. е извършен неуспешен опит за убийство на президента на Франция Шарл дьо Гол.   През 1966 г. е създадена Азиатската банка за развитие.   През 1968 г. папа Павел VI пристига в Колумбия на първото посещение на глава на Римокатолическата църква в Латинска Америка.   През 1969 г. е открита ТЕЦ \"Варна\".   През 1989 г. е открит първият пръстен на планетата Нептун.  ", "date": "2019.08.22", "title": "22 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399109-%D0%BA%D0%B0%D0%BA-%D1%81%D0%B5-%D0%BF%D1%80%D0%B5%D0%BE%D0%B4%D0%BE%D0%BB%D1%8F%D0%B2%D0%B0%D1%82-45-%D0%B3%D0%BE%D0%B4%D0%B8%D0%BD%D0%B8-%D0%BA%D0%BE%D0%BC%D1%83%D0%BD%D0%B8%D0%B7%D1%8A%D0%BC", "text": "\"В онези дни хората хранеха грандиозни надежди. Но еуфорията бързо се изпари. В България например корупцията и безчинствата на олигарсите застрашават правовата държава.\" Германски журналист за високата цена на прехода:       1989 беше година, изобилстваща от невероятни истории. Още през пролетта полската опозиция принуди управляващите комунисти да седнат заедно с нея край кръглата маса. На 19 август, по време на така наречения „Паневропейски пикник“, стотици граждани на ГДР избягаха на Запад. Четири дни по-късно от Талин през Рига та чак до Вилнюс се образува 600-километрова пееща човешка верига. Лавината вече нямаше спиране. На 9 ноември падна Берлинската стена. На 10 ноември падна Тодор Живков. На 25 декември в Румъния диктаторът Николае Чаушеску беше осъден на смърт и разстрелян. А на 29 декември Националното събрание в Прага избра писателя и дисидент Вацлав Хавел за президент на тогавашната Чехословакия. Каква година само! Журналистът Райнхолд Фетер, който през 1989 година е кореспондент в Полша, а след това обикаля всички страни от някогашния Източен блок, включително и България, днес казва: Какво остана от надеждите на хората? „Тогава хората хранеха грандиозни надежди и очаквания. Всички вярваха, че сега на мястото на комунистическата диктатура ще настъпят демокрация и свобода. Че ще заживеят в парламентарна република с разделение на властите и правов ред. Очакваха, че социалистическата командна икономика ще отстъпи пред либералното пазарно стопанство или пред някаква система със смесени форми на собственост. Мечтата за благоденствие и за стоки като на Запад беше огромна.      Хората искаха да четат свободна преса, а не скучни и цензурирани партийни вестници. Мечтаеха да посетят всички страни в Европа и по света, където дотогава не можеха да стъпят. (…) Тогавашната еуфория обаче отдавна е изветряла, на нейно място са се настанили отрезвяването и разочарованието. Тогавашният порив да се гради нова политика днес е отстъпил място на политическата апатия, национализмът избуява и на Изток, и на Запад, в Европа се издигат нови гранични заграждения. А неравенството изобщо не е изчезнало. За много хора в Източна, Средна и Югоизточна Европа капитализмът и либералният Запад вече не са особено привлекателни, още по-малко пък ЕС.“     В своята книга „Цената на прехода“ Райнхолд Фетер прави равносметка. Какво остана от голямата трансформация, какво остана от надеждите на хората, къде се намират страните им днес? Авторът анализира историческите изходни позиции на отделните държави, вглежда се в законите и политическите им партии, в икономиката и в социалната система. Не остават без внимание гражданските общества, религиите и малцинствата. С респект към източноевропейците Фетер подчертава, че преходът навсякъде е преминал мирно, без кръвопролития.     На пръв поглед задачата да поставиш под общ знаменател толкова различни исторически дадености, културни традиции, езици и т.н. изглежда наивна и неизпълнима, но авторът все пак смята, че подобен анализ е възможен и необходим: „От една страна държавите, народите и обществата в тази част от Европа през последните години положиха невероятно усилие, а и постигнаха много. От друга страна обаче дадоха и големи жертви: заради прехода в началото на 90-те години на миналия век те минаха през рецесия, която доведе до закриване на много работни места. (…) В повечето страни партиите са слаби, а правителствата се сменят твърде често и поради това са недееспособни. От години вече се надигат национализъм и популизъм. Корупцията и безчинствата на олигарсите - например в България - застрашават правовата държава. (…) Много хора в тези общества са огорчени и се чувстват изтикани в периферията. С две думи: цената е много висока.“ Отпечатъкът на комунизма Фетер го обяснява нагледно: 45 години комунизъм не се преодоляват толкова лесно, те и до днес поставят своя отпечатък върху мисленето на хората. Във всички тези страни има хора - кога повече, кога по-малко, които предпочитат авторитарните системи. В Полша и в Унгария разделението на властите в момента е под въпрос. В Румъния социалдемократите-посткомунисти се опитват да превземат правосъдието. Така че днес много неща напомнят за времена, които смятахме за отминали. Фетер припомня още, че финансовата криза от 2008 година и бежанската криза през 2015 допълнително са увеличили скептицизма към наднационалните конструкции: „При такива развития у част от хората естествено нараства желанието да се оградят срещу външния свят. Същото важи и за бежанската криза - при това някои от източноевропейските страни изобщо не бяха засегнати от нея.“ В много от тези страни скептицизмът върви ръка за ръка с ниското правно съзнание. Фетер критично отбелязва, че както политиците, така и журналистите не са сторили достатъчно, за да укрепят у хората съзнанието за права и задължения - права и задължения както на държавата, така и на отделния гражданин: „Във всички тези страни имиджът на парламентите, на партиите и на правителствата е много лош. Причините са две. От една страна институциите навярно работят зле. От друга обаче в съзнанието на хората те не играят онази роля, която би трябвало да играят.“ Авторът критично отбелязва, че и гражданското общество все още не е пуснало достатъчно дълбоки корени в бившите комунистически страни. Още по-тежък проблем е икономическият преход, защото стопанските структури вече нямат нищо общо с онова, което беше по времето на Източния блок, пише Фетер: „Възходът на либералната пазарна икономика изтика много хора в периферията. Те и до ден-днешен не могат да се ориентират в трудовия пазар, не се справят с жестоката конкуренция, трудно им е непрекъснато да учат и да бъдат гъвкави. В същото време не съумяват да се обединят и да се противопоставят срещу експлоатацията и маргинализацията. Бедността в някои от тези страни е ужасяваща.\" Аз съм по-скоро оптимист. При това без да се самозалъгвам.\" Райнхолд Фетер е установил и още нещо, характерно за всички бивши комунистически страни, което с просто око е видимо и в България: увредените взаимоотношения между елитите и широките народни маси: „Доколко гражданите са обвързани в развитието и осъществяването на новите концепции? Равносметката в повечето случаи е отрицателна. Самият преход беше проект на елитите - типичен пример е икономическата „шокова терапия\". Разширяването на ЕС също беше проект на елитите. Критериите за присъединяване бяха осъществени в политически, икономически и административен план, но не и в самото общество. Очевидно трансформациите, наложени и проведени от елитите, са едно, а трансформациите на обществата - нещо съвсем друго.\" Независимо от всичко това Райнхолд Фетер не е настроен песимистично: „Не искам да се кича с лаври, но в тези страни преживях толкова много и срещнах толкова интересни хора, събрах толкова много документи и анализирах какви ли не процеси, че съм по-скоро оптимист за бъдещето. При това без да се самозалъгвам.“ Райнхолд Фетер е съставил един много убедителен анализ на страните в европейския Изток след 1989 година. За автора очевидно е много важно да отвори очите на тукашните хора за успехите, които са постигнали източноевропейците в рамките на прехода. Защото само така Западът може да разбере и осмисли както случилото се тогава, така и случващото се днес.         \"", "date": "2019.08.22", "title": "Как се преодоляват 45 години комунизъм?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399110-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%80%D0%B0%D0%B7%D0%BF%D0%BE%D1%80%D0%B5%D0%B6%D0%B4%D0%B0%D0%BB-%D0%BD%D0%B0-%D0%BC%D0%B2%D1%80,-%D0%BA%D0%BE%D0%B3%D0%B0%D1%82%D0%BE-%D0%BD%D0%B5-%D0%B5-%D0%B1%D0%B8%D0%BB-%D0%BF%D1%80%D0%B5%D0%BC%D0%B8%D0%B5%D1%80,-%D0%B0-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD", "text": "Може ли обикновен гражданин да получава оперативна информация от МВР и да разпорежда действия на службите за сигурност? Може, ако се казва Бойко Борисов. Това става ясно от официални отговори на Министерския съвет, изпратени след въпроси на Свободна Европа във връзка с отношенията между Борисов и Борислав Лазаров – собственика на фирма “Син кръст 2016” и герой в неизлъченото по Нова телевизия разследване “Война за трупове”.     На 16 парил 2017 г. Борисов получава информация за пътен инцидент на столичната улица “Мара Бунева” по “обичайния” за него начин – от “дежурен служител по МВР”. Отново според обичайните действия на премиера, той е “оказал съдействие на мястото на инцидента да бъде изпратен незабавно пожарен автомобил, който да разреже ламарините и да спаси пострадалите”. Пострадалите са двете дъщери на Борислав Лазаров, собственик на фирма “Син кръст 2016”. След получената помощ,   Събитието е запечатено на снимка, която впоследствие двете момичета публикуват във Фейсбук. Всичко описано дотук щеше да звучи “обичайно”, ако към въпросния момент – 16 април 2017 г., Бойко Борисов е министър-председател. Това обаче не е така. Тогава премиер е Огнян Герджиков. Гражданинът Борисов По това време Бойко Борисов е със статут на гражданин. Партията му ГЕРБ е спечелила предсрочните парламентарни избори на 26 март и към средата на април ( ) текат преговори между нея и “Обединени патриоти” за съставяне на правителство. Към 16 април ( ) парламентът още не е конституиран – това ще се случи 3 дни по-късно на 19 април. Президентът Румен Радев ще връчи мандат на Бойко Борисов за съставяне на кабинет на 27 април – седмица след конституирането на парламента. Борисов ще бъде избран за премиер на 4 май. Т.е. 18 дни след катастрофата на дъщерите на Борислав Лазаров. И въпреки това, според отговорите на правителствената информационна служба, Борисов тогава “получава ежедневно и денонощно информация за всеки случил се инцидент” и може в конкретния случай да “окаже съдействие на мястото на инцидента да бъде изпратен незабавно пожарен автомобил, който да разреже ламарините и да спаси пострадалите”. На въпрос в какво качество се случва това, от Министерския съвет отговориха, че получаваната информация от дежурния по МВР и изпращането на помощ Борисов е направил в качеството му на  “Може да е сигнализирал 112.” Свободна Европа потърси служебния премиер по това време, проф. Огнян Герджиков. На въпорос защо от МВР са докладвали на Борисов, когато той не е премиер, Герджиков отговори: “Нямам идея защо и как хората на МВР считат, че трябва да го информират. Може би защото той е съпричастен с такива катастрофи”. Герджиков добави, че той лично няма спомен за конкретното събитие. По думите на Герджиков “възможно е дежурният по МВР да е възприел като граждански дълг да информира Бойко Борисов”. “Дежурният  няма законово задължение да го прави . Може би се е случило по инерция”, допълни той. На въпрос дали Борисов е имал правомощия да разпорежда действия на пожарната, юристът и бивш служебен премиер обясни, че “всеки гражданин може да алармира за случил се инцидент чрез 112”. “Възможно е да е звъннал като гражданин и по инерция, защото така е свикнал. По закон обаче в онзи момент Борисов не може да разпореди. Но може да звънне като гражданин (и в пожарната) и да каже, че на дадено място има проблем. “Ако дежурният е докладвал – това е нарушение” Бившият служебен министър на вътрешните работи и настоящ съветник на президента Румен Радев – Пламен Узунов, обясни, че “ако дежурният по МВР е докладвал на Борисов към онзи момент, то той е извършил нарушение”. “Не е имал право на това. Както и Борисов също не е имал право да разпорежда на пожарната”, допълни той. За обстоятелствата около действията на Борисов през април 2016 г. Свободна Европа съобщи в понеделник след коренспонденция с правителствената информация служба. Целта бе да се отговори на въпроса дали министър-председателят Бойко Борисов има отношения с Борислав Лазаров. Той и съпругата му са собственици на фирма “Син кръст 2016” – една от двете фирми, собственици на мобилни инсинератори, които работят по договор за обезвреждане на животински отпадъци с Българската агенция за безопасност на храните (БАБХ). Както разкри неизлъченото по Нова телевизия разследване “Война за трупове”, от 2018 г. досега само “Син кръст 2016” има сключени договори с БАБХ за над 40 милиона лева, без обаче да участва в обезрвеждането на животинските отпадъци при последните епидемии у нас.   Предоставената от Министерския съвет информация твърди:    ", "date": "2019.08.22", "title": "Борисов е разпореждал на МВР, когато не е бил премиер, а обикновен гражданин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399111-%D1%80%D1%83%D1%81%D0%B8%D1%8F-%D0%B4%D0%B0%D0%B2%D0%B0-%D1%88%D0%B0%D0%BD%D1%81-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "„Росатом“ е готов за втори път да се заеме със строителството на атомна електроцентрала в България. Под натиска на САЩ София вече на два пъти сложи кръст на руски проекти – на газопровода „Южен поток“ и на АЕЦ „Белене“. Няма ли и този път българите да променят желанието си да построят електроцентралата и струва ли си Русия отново да се свързва с толкова ненадежден партньор“? „Росатом“ е подал заявка за участие в търга за строителството на АЕЦ „Белене“ в България, се казва в съобщение на държавната компания. Националната електрическа компания на България (НЕК) я е приела. Пет компании вече изразиха желанието си да участват в конкурса, а шестата е на път. Освен руската компания това са Корейската корпорация за атомна енергетика, френско-германската компания “Фраматом”, както и американската компания “Дженерал Електрик”. Заявление се очаква и от Китайската национална атомна корпорация (CNNC).     Първоначално именно “Росатом” през 2006 г. спечели търга за изграждането на двата енергоблока в АЕЦ „Белене“. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия. „Росатом“, разбира се, обжалва в арбитража на Международната търговска камара в Женева с искане за компенсация на загубите от един милиард евро. Всъщност, по времето, когато София реши да спре проекта, руските предприятия вече бяха произвели първия комплект оборудване за българската атомна електроцентрала. Русия спечели, разбира се, в съда, въпреки че трябваше да се потруди, така че България все пак плати малко повече от 600 милиона долара за АЕЦ „Белене“. Русия, от своя страна, достави произведеното оборудване. Миналата година България реши да възобнови проекта за изграждане на АЕЦ \"Белене\". Причините всъщност са прости и банални. Явно българите разбраха, че просто няма как да оцелеят без евтина електроенергия. „През 2013 г. се проведе референдум, на който мнозинството се противопостави на изграждането на АЕЦ. От тогава в България имаше галопиращо увеличение на цените на електроенергията“, заяви Алексей Анпилогов, ръководител на Фондацията за исторически изследвания „Основание“, който е и експерт по атомна енергетика. Той обяснява увеличението на тарифите с факта, че България всъщност е влязла в единния енергиен пазар на ЕС, където процъфтяват либерализмът и отказът на държавата да регулира цените. „В резултат на това повишаването на тарифите се маскира с благовидни предлози, но икономическият фон е прост: за българските електро-енергийни компании стана по-изгодно да продават електроенергия на по-богатите пазари в ЕС, където плащат повече за киловатчас. Либералните правила за продажба на електроенергия в ЕС само допринасят за това. В резултат на това цените на вътрешния пазар също се покачват“, обяснява събеседникът. С излизането от строя на старата АЕЦ ситуацията в страната ще се изостря още повече. През 2002 година бяха затворени първите два енергоблока, през 2006-а – още два и останаха 5-и и 6-и блокове, които също трябва да бъдат затворени след 15 години. “Ако сега не бъде решен въпросът със строителството на новата атомна електроцентрала, увеличението на цените на тока, което вече изплаши българите, ще стане още по-сериозно“, казва Анпилогов. Българската икономика е свикнала да живее с ниска цена на електроенергията; тя няма други конкурентни предимства на европейския пазар. Тя не произвежда такива високотехнологични продукти като Франция или Германия. Следователно, поддържането на ниска цена на електроенергията е въпрос на оцеляване за българската икономика. На ниво обществено мнение вече има промяна в приемането на ядрената енергия като важен компонент за сигурността на България“, смята събеседникът. На фона на увеличението на цената на квотите за емисии на CO2, дори Полша внезапно се събуди и си спомни за съветския проект за АЕЦ. Просто защото страната, в която въглищата представляват 80% от енергийния баланс, трябва да плаща много пари под формата на такси за околната среда. „Мисля, че българите вече и така си гризат ноктите по повод строителството на газопровода „Южен поток“, който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което няма как да им се хареса“, счита Анпилогов. Но възобновяването на сътрудничеството в АЕЦ „Белене“ е от полза както за “Росатом”, така и за самата България. Рисковете, че проектът ще се провали втори път, вече са много по-малко. Освен това, въпреки че първата палачинка не става за нищо, не можем да не признаем, че „Росатом“ едва ли е обиден - въпреки това щетите бяха компенсирани от съда. Формално конфликтът беше уреден и изчерпан. Но главното е това, че колкото и желаещи да има за участие в търга, стартовите позиции на „Росатом“ при всички случаи са много по-добри. Ще бъде грехота „Росатом“ да се откаже, предвид това, че неговите шансове от икономическа и техническа гледни точки са по-добри, отколкото на конкурентите. Отделен въпрос е как в крайна сметка ще завърши търгът – това е трудно да се предвиди“, посочва Анпилогов, намеквайки за политическите препятствия. „На първо място, единствено„Росатом“ в момента има референтен реактор от поколение 3+ - ВВЕР-1200. При американската “Уестингхаус” възникнаха големи проблеми в китайските АЕЦ, където помпите на новите реактори AP-1000 се строшиха. Така се оказа, че американците нямат референтен реактор от поколение 3+“, продължава експертът. Технологията на реактора AP-1000 на “Уестингхаус”се оказа твърде нешлифована, което стана ясно, след като компанията построи четири блока с тези реактори в Китай. След само шест месеца търговска експлоатация на един от блоковете, реакторът се повреди. Компанията трябваше да потвърди и най-лошите подозрения - основните циркулационни помпи на станцията се развалиха. Това доведе до липсата на поръчки и загуби за “Уестингхаус”, което принуди основния собственик - японската корпорация “Тошиба”- да обяви фалит на компанията през 2017 година. Тогава по някакво чудо успяват да я продадат на инвестиционна компания, която управлява активите главно на американски компании. “Уестингхаус” е добре известна в Украйна. Това е компанията, която експериментира от десетилетия в украинските атомни централи, където са разположени съветските реактори. Разбира се, тези реактори са направени за руско ядрено гориво, но американците постепенно ги превеждат на тяхното собствено гориво. През тази година Украйна купи от американски компании гориво за 2,5 пъти по по-голяма сума, отколкото от руската дъщерна компания на „Росатом“ – ТВЕЛ. Анпилогов посочва наличието на ядрен реактор от поколение 3+ във френската “Фраматом” (бившата “Арева”). Френският реактор EPR-1600 обаче се оказва сложен, лошо проектиран и скъп, което бе показано от изграждането на третия блок на финландската АЕЦ „Олкилуото“ с този реактор. Изграждането ѝ продължи 13 години, първоначалната цена на проекта се увеличи тройно - от 3,2 до 9 милиарда евро. В резултат на това прогнозната цена на киловат инсталиран капацитет нарасна от 2 200 до 6 000 долара за киловат. Всичко това наведнъж доведе до съдебни спорове с клиента - финландската компания “Фортум”, както и до фалита на “Арева”. „Да видим какво могат да предложат французите. Досега строежите на тези реактори при тях довеждаха до дълги забавяния на строителството в комбинация с увеличение на бюджета на проекта. Всички тези фактори, струва ми се, ще бъдат отчетени в търга, обявен от България“, казва Анпилогов. През 2000-те Росатом предлага на България да достави ядрен реактор ВВЕР-1000, но сега става въпрос за реактор ВВЕР-1200 от поколение 3+, който до голяма степен наследява опита на ВВЕР-1000. Това предполага още едно предимство на руската компания в този търг. „Поставянето на реактор ВВЕР-1200 върху съществуващия проект за АЕЦ „Белене“, заедно с разбирането на това, което е проектирано миналия път, е много по-лесно от инсталирането на френски EPR, американски AP-1000 или друг реактор. Те имат съвсем различни позиции на парогенераторите и още много различни моменти“, обяснява атомният експерт.  Всеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“, която дострои след немците, изоставили преди повече от 30 години. „Първото, което трябваше да направим тогава, беше да пуснем там бригада с чукове, която започна да сваля бетона. Нещо подобно ще бъдат принудени да направят и в „Белене“, ако се наложи да се слага друго оборудване“, посочва Анпилогов. Това, което „Росатом“ направи в Иран, разбира се, е уникална работа, която само потвърждава световния авторитет на руската корпорация. Ако България не избере „Росатом“, то всички тези проблеми ще се слеят в едно – допълнително време и разходи за АЕЦ. „Предвид количеството работа, което “Росатом” извърши миналия път, ще бъде трудно да се постави друго енергийно оборудване. По политически причини можете да изградите всичко, но икономиката ще работи срещу корейци, французи, американци, срещу всеки, който се съгласи да участва в търга, с изключение на „Росатом“, уверен е експертът. В същото време България постави доста строги условия за спечелване на търга. Основното изискване е изграждането на пазарни условия без държавни гаранции и без гаранции за придобиване на електроенергия, произведена от АЕЦ. Цената на строителството не трябва да надвишава 10 милиарда евро, а периодът на въвеждане в експлоатация е 10 години. София обаче ще даде предпочитание на по-икономичните оферти. В идеалния случай българите искат да построят атомна електроцентрала за осем години и за 9 милиарда евро. В тази ситуация шансовете на „Росатом“ да спечели конкурса са по-големи, отколкото на неговите конкуренти. Единствено китайците могат да се състезават за победа в търга. „Китайците са добри. Те взеха проектите на френски реактори от второ поколение и ги приведоха на ниво поколение 3 и 3+. Китай провежда работата ударно, старае се много. В проекта „Белене“ китайците са почти наравно с “Росатом”, но все пак ще загубят, защото централата първоначално е била проектирана от руски специалисти“, смята събеседникът. „Заявката на „Росатом“ е по-привлекателна и разумна. Тя е в интерес на българската страна, ако не се намесва политиката“, обяснява Анпилогов. Няма никакви основания да се говори за несигурността на руския реактор, с което се заиграха предния път. „Росатом“ предлага за изграждане един от най-надеждните атомни реактори. А всички тези технически и финансови неуредици, които преследват конкурентите му, определено ще играят в полза на проекта на руската корпорация. „Опасенията от екологичен план са абсолютно безпочвени. Реакторите на „Росатом“ са преминали най-строгите експертизи на МААЕ и са признати от нея за поколение 3+, в което има пасивно охлаждане, капан за шлака и куп допълнителни датчици. Такъв реактор спасява от авария, подобна на тази, която се случи във Фукушима. Когато системата за охлаждане е напълно изключена, самият реактор изстива, тоест настъпва планово изключване. ВВЕР-1200 е направен след Чернобил и след Фукушима и взима предвид всички опасности. България има възможност да премине към този модерен реактор - така да се каже, “Ферарито” в света на мирния атом“, обяснява експертът.    ", "date": "2019.08.22", "title": "Русия дава шанс за оцеляване на икономиката на България"}
{"url": "http://www.classa.bg/%D1%81%D0%B2%D1%8F%D1%82/item/399100-%D1%82%D1%80%D1%8A%D0%BC%D0%BF-%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B0", "text": "Борис Джонсън е напът да усети трудностите, произтичащи от новия глобален статут на Великобритания след Брекзит: от една страна, притисната от европейците, които изобщо не се канят да отстъпват, а от друга, от САЩ, които също не са склонни на компромиси в това, което искат в замяна на икономическата си подкрепа. Изправен пред задълбочаваща се политическа криза във вътрешен план, в събота Джонсън ще направи своя дебют на лидерския форум на Г-7, който тази година ще се състои във френския курорт Биариц, по-малко от три месеца, преди планираното излизане на Великобритания да от ЕС дата. При положение че не се очертава никакво споразумение с Брюксел, петата по големина икономика в света се е запътила към хаотична раздяла с най-големия си търговски партньор и гледа към другата страна на Атлантика, към президента Доналд Тръмп в очакване на ново търговско споразумение и подкрепа.     Тридневната среща в Югозападна Франция ще извади на показ новите реалности за Великобритания: сриващо се влияние в Европа и нарастваща зависимост от САЩ. Нито едното не е комфортна ситуация за родения в Ню Йорк Джонсън, който миналия месец наперено встъпи в длъжност, обещавайки Брекзит до 31 октомври, без значение от нищо. „Обединеното кралство рискува да се окаже в некомфортната ситуация да бъде притиснато между САЩ, с които има разногласия, и Европа, над която вече трудно ще упражнява влияние“, каза Томас Рейнс, ръководител на Европейската програма в лондонския мозъчен тръст „Чатъм хаус“. Още от край на Втората световна война Великобритания се опитва да охлади устрема на Европа към интеграция чрез така наречените специални отношения със САЩ. Брекзитът налага отказ от тази стратегия. Излизането на Великобритания от ЕС не е залегнало в програмата на срещата на Г-7, в която ще участват лидерите на САЩ, Обединеното кралство, Франция, Германия, Италия, Канада, Япония и ЕС, но се очаква да е важна тема в разговорите в кулоарите. Тъй като Джонсън настоява за преразглеждане на вече договореното споразумение за Брекзит, което британският парламент отхвърли три пъти и което според позицията на Брюксел не подлежи на предоговаряне, вариантът Брекзит без споразумение се смята за все по-вероятна развръзка. И двете страни твърдят, че не го искат, но ще бъдат готови за подобен развой на събитията. ЕС настоява, че Великобритания ще пострада най-много при такъв вариант, а според изтекли документи за плановете на британското правителство „в най-лошия случай“ ще се стигне до недостиг на храни, горива и лекарства. Освен краткосрочните проблеми според Гунтрам Волф, директора на брюкселския мозъчен тръст „Брюгел“, дългосрочните измерения може да бъдат още по-тежки, изолирайки Великобритания от най-близкия си съсед. „Най-голямата опасност при Брекзит без споразумение са политическите измерения – за дълго в отношенията между ЕС и Обединеното кралство ще настъпи ледена епоха“, каза той. „После Тръмп ще каже (на Обединеното кралство): „Аз съм вашият приятел“. По този начин е възможно той да вбие клин в отношенията между ЕС и Обединеното кралство“, добави Волф. В навечерието на срещата на Г-7 Джонсън заминава за Берлин и Париж, след като не успя да излезе от задънената улица по темата за Брекзит с изпратеното до председателя на Европейския съвет Доналд Туск писмо. Британски правителствени източници споделят, че не очакват пробив и тази седмица, и на форума на Г-7. „В Биариц ЕС няма да отстъпи от позициите си по темата за Брекзит“, каза европейски представител, работещ по Брекзита. „Не очакваме там да бъдат постигнати кой знае какви договорки, дори ако бъдат водени някои интересни разговори“, добави той. Според европейски източници Брюксел вместо това изчаква да види дали британският парламент, в който едно неголямо мнозинство също се противопоставя на излизането без споразумение, ще бъде в състояние да принуди Джонсън да отложи или спре процеса на Брекзит. Съвсем друго бе настроението сред телефонния разговор на Джонсън с Тръмп преди срещата в Биариц. В Туитър лидерът на САЩ ентусиазирано реагира след края му: „Прекрасна дискусия днес с премиера Борис Джонсън. Разговаряхме за Брекзит и как бихме могли бързо да минем към американско-британско споразумение за свободна търговия. Очаквам с нетърпение да се срещна с Борис в края на седмицата на (форума на) Г-7 във Франция!“ По-рано този месец висшият съветникът на Тръмп Джон Болтън посети Лондон с послание от шефа си, че САЩ ще оставят настрана външнополитическите различия и ще насочат вниманието си върху това да направят необходимото, за да помогнат на Великобритания да мине благополучно през процеса на Брекзит. Джонсън и други привърженици на Брекзит са на мнение, че САЩ ще бъдат изключително важен съюзник на Великобритания, когато се освободи от оковите на европейската търговска политика, но подкрепата на Тръмп вероятно ще си има цена. Обединеното кралство отдавна е най-близкият военен съюзник на САЩ, но статутът му на влиятелен играч в ЕС му позволяваше и да бъде на различна позиции от тази на Вашингтон, което често се случваше, откакто Тръмп е на власт. „В момента, в който напуска ЕС, Обединеното кралство е много по-близо до европейската позиция по повечето големи въпроси, отколкото до тази на правителството на Тръмп: по климатичните промени, международната търговия и (ядреното) споразумение с Иран“, заяви Рейнс. Затова Джонсън е притиснат между европейското и американското мислене. Той ще трябва да внимава да не ядосва Тръмп и да рискува търговските отношения, но ще трябва да гледа и да не се отчуждава от другите лидери, които имат по-мултилатерален подход към световната политика. „Борис не трябва да се опитва да принуждава другите правителствени ръководители непременно да следват единна линия по всеки въпрос, нито да се поставя в ролята на посредник между САЩ и Европа“, написа бившият британски министър на външните работи Уилям Хейг във вестник „Телеграф“. „Подобни опити са обречени на провал, поне засега, и е по-вероятно да завършат гротескно, отколкото с признание“, добави той.  ", "date": "2019.08.22", "title": "Тръмп или Европа?"}
{"url": "http://www.classa.bg/%D1%81%D0%B2%D1%8F%D1%82/item/399096-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B2-%D0%BF%D0%B5%D1%80%D1%83-%E2%80%9E%D1%85%D1%83%D0%BC%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B0-%D0%B6%D0%B0%D0%B1%D0%B0%E2%80%9C-%D0%BD%D0%B0-3-800-%D0%B3%D0%BE%D0%B4%D0%B8%D0%BD%D0%B8,-%D0%BE%D0%B1%D1%8F%D0%B2%D1%8F%D0%B2%D0%B0%D1%89%D0%B0-%D0%B8%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B4%D0%B0%D1%82%D0%B0", "text": "Министерството на културата на Перу обяви в понеделник откриването на „хуманизирана жаба и антропоморфна глава\", издълбани в стенопис с релеф, чиято възраст се изчислява на 3800 години. Откритието е станало в местността Вичама, разположена северно от Лима и се счита за едно от най-важните археологически обекти в страната в Южна Америка. Д-р Рут Шади Солис, директор на Археологическата зона Карал (ZAC) на Министерството на културата, потвърди, че символите са разположени в една от обществените церемониални сгради от онова време. Според тълкуването на специалистката, сцената вероятно представлява \"обявяването на пристигането на водата\". Жабата се счита за икона, свързана с дъждовната и речната вода, от съществено значение за земеделието. От друга страна, изображението на човешката глава може би илюстрира човека, който е очаквал водата, за да продължи цикъла на живота. Релефите от Вичама, очевидно са свързани с оскъдицата и глада, претърпени от жителите на региона, така че според специалистите те представляват „спомена на социалния колектив за трудностите, пред които са изправени, поради изменението на климата и недостига на вода и храна. \" През 2018 г. по стените на археологическия квартал бяха открити и други фигури, на площ от 25 хектара. Между 3800 и 3500 години преди настоящето са били построени тези 22 градски комплекса с обществени сгради, места за срещи и домашни сектори.", "date": "2019.08.22", "title": "Намериха в Перу „хуманизирана жаба“ на 3 800 години, обявяваща идването на водата"}
{"url": "http://www.classa.bg/%D1%81%D0%B2%D1%8F%D1%82/item/399097-%D0%BC%D0%B0%D0%B9%D0%BA%D0%B0-%D1%81%D0%BA%D1%80%D0%B8-%D0%BC%D0%B0%D0%B3%D0%BD%D0%B5%D1%82%D0%BE%D1%84%D0%BE%D0%BD-%D0%B2-%D0%BA%D0%BE%D1%81%D0%B0%D1%82%D0%B0-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%B8-%D1%80%D0%B0%D0%B7%D0%BA%D1%80%D0%B8-%D0%BC%D0%B0%D0%BB%D1%82%D1%80%D0%B5%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BE%D1%82-%D1%83%D1%87%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%B9", "text": "Една жена скри малък магнетофон в косата на дъщеря си с аутизъм, за да разбере дали момичето е било малтретирано в американско училище. Благодарение на гениалната идея, майката се сдоби с аудио, в което може да се чуят заплахите, които децата получават в училището, съобщиха People. След подаване на жалба, учителката Кристина Лестър и нейните помощнички Джуни Юриш и Кристин Дути, бяха арестувани този петък. Събитието се случва месеци след като Амбър Пак открила синини по 6-годишната си дъщеря, когато тя се връща у дома. Тя изпратила дъщеря си в началното училище в Беркли Хайтс с малкото записващо устройство в косата й. \"Когато детето се върна, тя бе ужасена и не можеше да повярва на това, което чува\", каза адвокатът на семейството, Бен Саланго, пред американските медии. Осемчасовото аудио разкри предполагаемите заплахи на Лестър, Юриш и Дути към децата, че ще им извадят зъбите или че няма да им дадат храна. Пак се обадила в полицията и когато учителите били разпитани за записа, те казали, че не разговарят с децата, а помежду си. Изправени пред тези изявления, прокурорите не повдигнали обвинения. Въпреки това, през февруари Пак публикува аудиото в социалните мрежи и след полученото широко отрицателно въздействие, властите вече съдят тримата участници за устно нападение над децата. \"Тези арести изпращат силно послание: малтретирането на деца няма да бъде толерирано и трябва да се съобщава\", заяви генералният прокурор Патрик Мориси. \"Трябва да продължим да работим, за да гарантираме, че уязвимите деца са защитени, особено в училище\", заяви той в изявление.", "date": "2019.08.22", "title": "Майка скри магнетофон в косата на дъщеря си и разкри малтретирането от учителката й"}
{"url": "http://www.classa.bg/%D1%81%D0%B2%D1%8F%D1%82/item/399098-%D0%B4%D0%B6%D0%B5%D0%B1%D1%87%D0%B8%D1%8F-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0,-%D1%81%D0%BB%D0%B5%D0%B4-%D0%BE%D0%BF%D0%B8%D1%82-%D0%B4%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B5-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%BC%D1%83%D0%B0%D0%B9-%D1%82%D0%B0%D0%B9", "text": "Джебчия, който извади лош късмет по време на избора на жертвата си, се озова в болница в Иксел (Белгия), след като два пъти се опита да открадне мобилния телефон от световния шампион по бокс (Муай Тай) на Тайланд Юсеф Буганем на 11 август , съобщава вестник Sudinfo. Престъпникът изненадал Буганем, докато той чакал приятел и ядял чипс. Боецът отблъснал нападателя с шамари първия път, когато се опитал да открадне телефона му и накрая, след повторен опит на джебчията, го съборил с удар, оставяйки го да лежи на земята. Предполагаемият крадец е бил ударен толкова силно, че получил счупване на черепа, така че е откаран веднага в болницата. 30-годишният боец твърди, че реакцията му е била в самозащита, тъй като по това време му се струвало, че разбойникът ще извади нож. Буганем в понеделник бе лишен от свобода и обвинен в нападение и агресия. Макар впоследствие да бил освободен, обвиненията срещу него се запазват, преди което той се готви да чрез обжалва адвоката си. Боецът, белгиец с марокански родители, има рекордните 205 победи в 240 двубоя.", "date": "2019.08.22", "title": "Джебчия е в болница, след опит да открадне телефона от световния шампион по муай тай"}
{"url": "http://www.classa.bg/%D1%81%D0%B2%D1%8F%D1%82/item/399099-%D0%B8%D0%B1%D0%B8%D1%81%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80,-%D0%B2%D0%BE%D0%B7%D0%B8%D0%BB-%D0%B3%D0%BE%D0%BB%D0%B0-%D0%B6%D0%B5%D0%BD%D0%B0-%D0%B2%D1%8A%D1%80%D1%85%D1%83-%D1%81%D0%B2%D0%BE%D0%B5%D1%82%D0%BE-%D1%84%D0%B5%D1%80%D0%B0%D1%80%D0%B8", "text": "Общинският съвет на Ибиса издирва регистрацията на червено Ферари, след появата на поредица от видеоклипове, заснели спортния автомобил, циркулиращ в града, с напълно гола жена върху него. Събитието се състояло в нощта на тази неделя, 18 август. Главната героиня на снимките, направени и разпространени от свидетели, изглежда не се чувства неприятно или засрамена. Напротив, вижда се, че позира по чувствен начин, променя позицията си и дори танцува „туъркинг\" (предизвикателни ритмични движения на долната част на тялото), докато се опитва да поддържа баланс върху луксозната кола. Според Diario de Ibiza местните власти възнамеряват да обвинят водача за нарушаване на правилата за безопасност и безразсъден начин за шофиране, което може да доведе до премахване на шест точки от шофьорската му книжка. Освен това местните закони установяват глоба до 500 евро за превоз на пътник извън седалките на превозното средство.", "date": "2019.08.22", "title": "Ибиса: Издирват шофьор, возил гола жена върху своето Ферари"}
{"url": "http://www.classa.bg/%D1%81%D0%B2%D1%8F%D1%82/item/399101-%D0%B0%D0%B2%D1%82%D0%BE%D1%80%D1%8A%D1%82-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%BE%D1%80%D0%B3%D0%B0%D0%BD%D0%B8%D1%87%D0%BD%D0%B0-%D1%85%D1%80%D0%B0%D0%BD%D0%B0-%D0%B2-%D1%81%D0%B0%D1%89-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%BC%D0%B0%D0%BB%D0%BA%D0%BE-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5-%D0%BE%D1%81%D1%8A%D0%B4%D0%B5%D0%BD", "text": "Криминален анализ, представен във вторник, потвърди, че мъж, обвинен в най-голямата измама с органична храна в историята на Америка, сам е отнел живота си. Това става само няколко дни, след като беше осъден на 10 години затвор в Мисури, САЩ, съобщава AP. Криминалистът Скот Линдли, след преглед в медицинския център на университета в Мисури, потвърди, че смъртта на Ранди Констант е самопричинена. Полицията е намерила безжизненото тяло в превозно средство в дома му в понеделник вечер. Криминалистите заключили, че той е умрял от отравяне с въглероден окис от изгорелите газове. Покойникът беше осъден миналия петък като интелектуален автор на заговор за измама с органична храна между 2010 г. и 2017 г. Федералният съдия, който води делото, счете, че Констант е причинил неизчислима вреда на потребителите и на общественото доверие в Органична хранителна промишленост. Прокурорите доказали, че мъжът измамно е продавал в голям мащаб царевица и соя като сертифициран био храни. Потребителите плащали по-скъпо за продукти, които считали за по-добри за околната среда и за здравето си, без да осъзнават, че всъщност купуват храни, отглеждани с традиционните селскостопански техники, които дори включват използването на пестициди и химикали.", "date": "2019.08.22", "title": "Авторът на най-голямата измама с органична храна в САЩ се самоуби малко след като бе осъден"}
{"url": "http://www.classa.bg/%D1%81%D0%B2%D1%8F%D1%82/item/399102-%D1%82%D1%80%D1%8A%D0%BC%D0%BF-%D0%BE%D1%82%D0%BB%D0%B0%D0%B3%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%B4%D0%B0%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BA%D0%B0%D0%B7%D0%B0-%D0%B9-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F", "text": "Президентът на САЩ Доналд Тръмп реши да отложи срещата си с датския премиер Мете Фредериксен, насрочена за следващия месец. Американският лидер обясни, че мярката отговаря на липсата на интерес от страна на президента към обсъждането на продажбата на Гренландия. \"Премиерът успя да спести много разходи и усилия както за Съединените щати, така и за Дания, като бе толкова директна. Благодаря й за това и се надявам да препрограмираме [срещата] в някакъв момент в бъдеще!\", заяви Тръмп в туит. В предишни дни The Wall Street Journal информира, че Тръмп уж е обмислял да закупи Гренландия, която принадлежи на Дания, но се ползва с правата на широка автономия. По-късно президентът потвърди пред журналисти, че се интересува от закупуване на острова, по стратегически причини. От своя страна Фредериксен зачеркна идеята на Тръмп като \"абсурдна\" и заяви, че \" Гренландия не се продава\".", "date": "2019.08.22", "title": "Тръмп отлага срещата си с премиера на Дания заради отказа й да продаде Гренландия"}
{"url": "http://www.classa.bg/%D1%81%D0%B2%D1%8F%D1%82/item/399103-%D0%BE%D0%BD%D0%B0%D0%B7%D0%B8-%D0%BF%D0%B0%D0%BF%D0%BB%D0%B0%D1%87-%D0%B2-%D1%85%D0%BE%D0%BD%D0%BA%D0%BE%D0%BD%D0%B3-%D0%BA%D0%B0%D0%BA-%D0%B2-%D0%BA%D0%B8%D1%82%D0%B0%D0%B9-%D0%B3%D0%BB%D0%B5%D0%B4%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5", "text": "\"Какво искат тези хора? Защо просто не работят?\" - протестите в Хонконг са непонятни за повечето хора в Китай. Там са убедени, че протестът носи само вреди и дори сравняват демонстрантите с терористи.       Хонконг e голямата икономическа метрополия на юг, а Шанхай - по източното крайбрежие на Китай. Смята се дори за най-значимата в страната. Там живеят над 23 милиона души. Много от гражданите на Шанхай не проявяват никакво разбиране за протестите в Хонконг. \"Какво значи това? Какво искат тези хора? Защо просто не работят и живеят мирно и тихо?“ - пита един 30-годишен служител, без да крие недоволството си. Пред журналистите на германската обществена телевизия АРД той казва, че протестът така или иначе няма да доведе до нищо положително. Страх от насилие Повечето хора в континенталната част на Китай изглежда мислят именно по този начин. Такова впечатление има и журналистът Джози Киан. Според него, 90 на сто от хората в континентален Китай са критично настроени към протестите в Хонконг. Самият той живее в Шанхай, работи за международни медии и е винаги добре информиран за онова, което се случва в града. Шанхайците разбират, че в Хонконг става нещо, но може би не знаят какво точно се случва, казва журналистът в разговор с ДВ. По тази причина хората в Шанхай са разгневени и се страхуват да не би да се стигне до насилие в Хонконг.     \"Аз подкрепям полицията в Хонконг\", казва една жена, която преди четири години е работила във финансовия бранш в Хонконг. Откакто Хонконг се числи към Китай, икономическата ситуация там се била подобрила - благодарение на мощната подкрепа от Пекин. Тя имала лични наблюдения. \"Ето защо казвам, че радикалните действия са погрешни\", заключава тя. Журналистът Киан смята, че подобни реакции се дължат на съобщенията в държавните китайски медии. Те информирали за случващото се в Хонконг, но само в духа на официален Пекин. Държавните медии - единствен източник на информация \"Наречете го както искате: пропаганда или официална медийна кампания, но информациите отразяват само една гледна точка\", потвърждава Киан. Държавните медии не информират за това как се е стигнало до протестите, какви са причините, те фокусират вниманието единствено над ескалацията в Хонконг. Централно място в съобщенията неизменно заемат изблиците на насилие. Често от демонстрациите се показват само по няколко кадъра. Китайците обаче нямат други източници на информация. Ето защо е обяснимо, че мнозина вярват на Пекин и са убедени, че хонконгските демонстранти упражняват насилие, че някои са крайно радикални, а други посягат на обществена собственост и нанасят щети. „Даже когато сравняват демонстрантите с терористи, хората вярват на правителството в Пекин\", посочва журналистът. Такива са повечето реакции на обикновените хора в Шанхай. „Онова, което правят демонстрантите в Хонконг, е грешно“, твърди един 70-годишен пенсионер, който казва, че се информирал основно от държавния телевизионен канал CCTV и Китайското национално радио, което също е държавно. Хонконг, според него, винаги е бил прекрасен град и важен финансов център. \"Тази паплач само вилнее, а това не носи нищо добро на града!\", казва той за демонстрантите. Непоколебима съпротива Демонстрантите в Хонконг не се стряскат от подобни оценки, нито пък от опасността Китай да хвърли срещу тях войски. Те са решени да останат на улицата, макар да не е сигурно дали Хонконг ще запази своя автономен статут и в бъдеще.  \"Всички ние знаем, че статутът на специален административен район е временен. Но докато той е в сила, смятаме да защитаваме правата си и да покажем на света, че в Хонконг има свобода на мненията, на събиранията и демонстрациите и това е добре\", казва един от протестиращите. Тази свобода е гарантирана - поне до средата на 2047 година - дотогава, според споразумението между Китай и Великобритания, капиталистическият ред в бившата британска колония остава. Какво ще се случи с Хонконг след това - не е ясно.    ", "date": "2019.08.22", "title": "\"Онази паплач в Хонконг\": как в Китай гледат на протестите"}
{"url": "http://www.classa.bg/%D1%81%D0%B2%D1%8F%D1%82/item/399104-%D0%BA%D0%B0%D0%BA-%D0%B1%D1%80%D0%B5%D0%B6%D0%BD%D0%B5%D0%B2-%D1%84%D0%BB%D0%B8%D1%80%D1%82%D1%83%D0%B2%D0%B0%D0%BB-%D1%81-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D1%80%D0%B0%D0%BD%D0%B4-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B0%D0%BC%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Тези жени са играели особена роля в живота на следвоенна Германия. Съпругите на германските канцлери и президенти, както и на лидерите в бившата ГДР са вършили не по-малко важна работа. Какво се знае за тях?       Първите дами на Германия - жените на федералните канцлери, на президентите на ФРГ, а и на партийните лидери от бившата ГДР - са вършили не по-малко важна работа от своите мъже. Само че за живота на тези дами не се знае много. Хайке Шпехт, историчка и публицистка, издаде книга, посветена на Германия и нейните първи дами от 1949 година до днес. Тя е изследвала архиви, стари вестници и списания, официални протоколи и е правила интервюта с бившите първи дами или с техни близки и познати. През последните 70 години в историята  на Германия е имало 18 първи дами. И всяка от тях по своему е използвала властта, която ѝ дава тази позиция. А тъй като в германските закони никъде не е посочено какво влиза в задълженията на първата дама, тя е разполагала с широко поле за изява. Някои от тях са участвали във взимането на политически решения наравно със съпрузите си, други са гледали да създадат благоприятна атмосфера за политически разговори, трети са се опитвали с личен чар да компенсират недостатъци в характера на своите съпрузи. Най-първата \"първа дама\" Тази роля се пада на Ели Хойс-Кнап. Първият канцлер на следвоенна Германия Конрад Аденауер на два пъти остава вдовец. Затова ролята на първа дама в този период играе съпругата на президента на ФРГ Теодор Хойс. Самият Хойс не на шега обичал да казва, че съпругата му е по-подходяща от него за президент на Германия. Родена в семейството на професор и дъщеря на грузински аристократи, тя получава великолепно образование и се движи в интелектуални кръгове. Преди Теодор Хойс да стане президент, тя сама се е издържала от работата си като учителка и редакторка, писала е текстове за рекламни кампании, съставила е учебник по икономика за жени, изнасяла е доклади, имала е активна политическа дейност.   Като първа дама Ели Хойс-Кнап отделяла много време на проблемите на жените, които в тежките следвоенни години са издържали семействата си и са живеели бедно. Тя създава организация от домове за отдих на майките, която съществува и днес. От времето на Ели Хойс-Кнап насам патронажа над тази организация поемат все съпругите на западногерманските президенти. Първите дами и техните проекти Хилда Хайнеман, съпругата на третия президент на ФРГ - Густав Хайнеман - лобира за правата на жените и се застъпва за това равноправието между половете да бъде вписано в конституцията. Тя създава фонд, чиято цел е да промени отношението към психично болните, освен това се ангажира в защита на жени, изпаднали в наркозависимост. Лекарка по професия, Милдред Шел - съпругата на федералния президент Валтер Шел - използва популярността си, за да насочи общественото внимание към проблемите на онкоболните. Тя създава фонд за борба срещу рака -„Deutsche Krebshilfe\". Съпругата на президента Рихард фон Вайцзекер - Мариане - за пръв път открито заговаря за проблемите на заразените с вируса на СПИН, а по онова време това е тема-табу в германското общество. Локи Шмит - съпруга на канцлера Хелмут Шмит - участва в екологични експедиции, разработва различни теми, свързани с опазването на околната среда и рисува върху порцелан, като парите от продажбите на порцелановите съдове се вливат в основания от нея през 1979 година фонд за защита на природата.  Как Рут Бранд очарова Брежнев В периода на затопляне на отношенията между Изтока и Запада първите дами също са играли немаловажна роля. Съпругата на Вили Бранд - Рут - имала славата на „тактическо оръжие“ на канцлера. Той се запознава с нея в Швеция, където двамата се укриват от  националсоциалистите. В Берлин, където съпрузите се завръщат след войната, Рут Бранд бързо печели симпатии. Норвежка по произход, тя прави впечатление на космополит. Самоувереността ѝ, смелостта ѝ да казва каквото мисли, чувството ѝ за хумор и за стил се превръщат в източник на вдъхновение за мнозина. Когато Вили Бранд става канцлер, естественият чар на Рут Бранд му помага да си спечели и благоразположението на чуждестранни политици – и дори на негови идеологически врагове. Съвременници си спомнят, че Леонид Брежнев бил силно очарован от нея. По време на посещението си в Бон през 1973 г. генералният секретар на ЦК на КПСС в края на официалната вечеря в двореца Шаумбург поискал от канцлера разрешение да поговори с неговата съпруга, на която разказал и няколко вица. Дни по-късно, вече на гости на семейство Бранд, виждайки Рут, Брежнев тутакси се устремил към нея и неочаквано за всички ѝ целунал ръка. Историците ни най-малко не се съмняват, че първата дама е внесла своя дял в разведряването на политическата ситуация.   Брежнев заедно с Вили Бранд и съпругата му Рут (1973 година)   Съпругата на канцлера Хелмут Кол - Ханелоре - също по своему повлияла на хода на историята. Родена в Берлин и израснала в Лайпциг, тя постоянно изтъквала пред съпруга си колко важно е да се постигне германското обединение. Тя наричала разделението на Германия „открита рана“. Синът ѝ си спомня как по желание на Ханелоре Кол семейството посещавало ГДР. Именно съпругата на канцлера е тази, която на домашната пишеща машина преписва и редактира текста на споразумението за германско обединение. Как се променя имиджът на първите дами Интересно е колко различно първите дами се отнасят към своите роли. Луиза - съпругата на канцлера Лудвиг Ерхард - смятан за баща на германското икономическо чудо, също е икономист по образование и става негов най-взискателен съветник и критик по икономическите въпроси. Същевременно тя се държи встрани от политиката и избягва публичните изяви. В историята влиза по-скоро като инициатор за строежа на канцлерската резиденция в Бон. Тя възлага на мюнхенския архитект Сеп Руф да изработи проект на сграда, която впоследствие става дом на няколко германски канцлера и служи като зала за официални приеми. Локи Шмит превръща длъжността си на първа дама в професия. Тя работи между 12 и 15 часа на ден. Съпровожда Хелмут Шмит при пътувания, получава немалко писма от хората и добросъвестно им отговаря.   Ханелоре и Хелмут Кол   Бившата политическа журналистка и парламентарна кореспондентка Дорис Шрьодер-Кьопф е главен съветник на съпруга си Герхард Шрьодер и активно участва в политиката. Политическият ѝ ангажимент продължава и след развода ѝ с Шрьодер - тя е депутат в парламента на Долна Саксония. Първите дами на ГДР на са отстъпвали по активност на западните първи дами. Лоте Улбрихт, съпругата на Валтер Улбрихт, е верен негов сътрудник, пише речите му, придружава го при всички пътувания и му помага много с отличното си владеене на руски език. Маргот Хонекер, съпруга на Ерих Хонекер, предпочитала да гради собствената си политическа кариера. Тя е била министър на образованието на ГДР и по думите на много историци е била най-влиятелната жена в ГДР. Имиджът на първите дами се е променял през годините - включително и външността им. Когато съпругата на федералния президент Йоханес Рау - Кристина - за първи път се появила в берлинския дворец „Белвю“, където работел мъжът ѝ, тя носела джинси и била придружавана от трите си деца - нещо, което предизвикало истински шок сред специалистите по протокола. А татуировката на рамото на Бетина Вулф - съпруга на президента Кристиан Вулф - предизвикала истински фурор в медиите и станала предмет на обществена дискусия. Сегашната първа лейди - съпругата на президента Франк-Валтер Щайнмайер - Елке Бюденбендер - не дава такива поводи за скандали. А за съпруга на канцлерката Ангела Меркел - Йоахим Зауер - също не се знае почти нищо, освен това, че той предпочита да не става обект на обществено внимание.      ", "date": "2019.08.22", "title": "Как Брежнев флиртувал с жената на Бранд: истории за първите дами на Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399105-%D1%85%D0%B8%D0%BF%D0%BE%D1%82%D0%B5%D0%B7%D0%B0%D1%82%D0%B0-%D0%B7%D0%B0-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%B3%D0%B5%D1%80%D0%B1-%D1%81-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Цветанов търси начин да си отмъсти и затова ще работи с ВМРО и НФСБ срещу ГЕРБ. Такава теза разви вчера лидерът на \"Атака\" Волен Сидеров. Малко преди това името на Цветанов бе споменато и от Валери Симеонов. Има ли нещо?         Местните избори ще бъдат поредният „стрес тест” за управляващата коалиция. През последните дни отново пламнаха искри в разединения лагер на коалиционния партньор на ГЕРБ - „Обединени патриоти\" (ОП). Съвсем очаквано, тон повишават НФСБ и „Атака”. За разлика от ВМРО, които се представиха сравнително добре на евроизборите през май, двете формации получиха ниски резултати. Явно г-н Симеонов и г-н Сидеров възприемат слабите оценки, които им поставиха избирателите, като недвусмислен знак, че са необходими спешни промени в тяхната реторика, тактика и стратегия. Нишката  \" Цветанов \" Лидерите на НФСБ и „Атака” са замислили да се измъкнат от електоралния „колапс” по начин, който не блести с особена оригиналност. Идеята е да се обвини някой друг от участниците във властта за случващото се в държавата - на принципа „Вярно, че сме на софрата, но нас не ни питат и затова се случват безобразията”. Любопитното е, че в случая става дума за задочен конфликт на тезите на Симеонов и Сидеров, в които значима роля е отредена на разжалвания след „Апартаментгейт” Цветан Цветанов. Според лидера на НФСБ Валери Симеонов, през септември щяло да има „възраждане” на коалицията ОП. От контекста проличава, че ще се търси укрепване на връзките с ВМРО, а третото колело „Атака” ще изпадне окончателно от политическата формула. Същевременно Симеонов даде да се разбере, че заедно с ВМРО ще поставят на коалиционния съвет „тежки въпроси\" на ГЕРБ: „Държавата не върви на добре, в една тежка криза се намираме в момента - икономическо-политическа, защото България в последните месеци получава много тежки удари, основно икономически, това са тежкото състояние на българската енергетика, случаите с изключително високата цена на тока в резултат на борсовите спекулации. Продължава финансирането на ТЕЦ \"Варна\" на Ахмед Доган с държавни пари. Няма да ви говоря за тежкия удар върху българското животновъдство, което нанесе африканската чума. Честито, два милиарда сме назад и ще става още по-зле. Третият удар върху икономиката на България - туризмът. Плажовете на България са една оглозгана от мутрите варена царевица. Това е!\", каза Симеонов. Според него политическа криза има, а сигнал за това бил фактът, че ДПС си възвръщало позициите, които били силно отслабени по времето на Цветанов. Въпреки че НФСБ е коалиционен партньор на ГЕРБ, Симеонов не смята, че партията му носи отговорност за проблемите - те се диагностицират като резултат от дефекти в ГЕРБ, включително неоценената от Борисов „незаменимост\" на Цветанов. \" Игра, в която участва и Цветанов \" От своя страна Волен Сидеров, който не само бе освободен от поста председател на парламентарната група на ОП, но и изключен от нея, отхвърли възможността за общи кандидатури на „Атака” с останалите две партии от малкия коалиционен партньор. Според Сидеров, НФСБ и ВМРО по всяка вероятност ще си сътрудничат на местните избори: „Двете партии обмислят извиване на ръце, или притискане [на ГЕРБ], или някаква своя игра, в която участва и Цветанов. Имам данни за места в страната, където ВМРО и НФСБ ще бъдат подкрепени от структури на Цветанов. Знаете, че в структурите на ГЕРБ някъде има разпукване. Това ще бъде използвано и Цветанов ще търси реванш. На тези места Цветанов, неофициално, ще ги насочва към гласуване към НФСБ и ВМРО, които в комбинация ще играят срещу ГЕРБ на много места\", каза Сидеров. Вижда се, че лидерът на „Атака” се опитва да брандира „колегите” си от ОП като отцепници, които ще се опитват да трупат актив, използвайки слабостите в ГЕРБ. Също като Симеонов, Сидеров сочи към Цветанов - тук обаче бившият несменяем шеф на предизборния щаб на ГЕРБ е споменат в негативен контекст.   Валери Симеонов и Волен Сидеров   „Прочитът” на Сидеров, целящ да вкара интрига след коалиционните партньори, има своите основания. След разжалването си самият Цветанов намекна, че ще остане в голямата политика. И че е получил „покани” от политически лидери да се присъедини към техните формации. Поне в отделни случаи не е изключено структури, лоялни към Цветанов, да се заиграят с ВМРО и/или НФСБ. Същевременно в партията на Борисов „нощта на дългите ножове” отдавна е в ход. Структурите се прочистват от лидери, дължащи кариерното си израстване на Цветанов, които имат отцепнически амбиции. Едва ли Трудно е да се каже категорично дали „призракът” на низвергнатия Цветанов би причинил някакви поразии в ГЕРБ на предстоящите избори. Поне засега това изглежда малко вероятно. Макар да бе редуциран до „обикновен редник”, Цветанов не е клиент на прокуратурата. Но в случай, че реши да действа на гърба на Борисов, той може да бъде притиснат - „компетентните органи” биха могли да хвърлят нов поглед върху „Апартаментгейт” и другите скандали, в които е замесен. В партологията е основополагаща тезата, че представителите на популистката радикална десница и левица залиняват и губят, когато се озоват в коридорите на властта; когато се прилепят прекалено силно до статуквото. Същевременно през последните години бяха регистрирани важни изключения от тази аксиома. „Лигата” на Салвини например силно укрепна в изпълнителната власт. В България ВМРО са пример за друго изключение от правилото. Докато НФСБ и „Атака” го потвърждават. Предстои да видим дали стратегията за „дистанциране” на Симеонов и Сидеров ще даде резултат. Да, управленската формула може да бъде променена след местния вот, но въпреки всичко над главите на Борисов и ГЕРБ не се задават буреносни облаци. А дори и да има такива, те бързо ще бъдат разпръснати. С помощта на ДПС и „Воля”.      ", "date": "2019.08.22", "title": "Хипотезата за заговор срещу ГЕРБ. С участието на Цветанов."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399086-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "Британката Вивиан Лйй беше обявена за най-красивата актриса в Холивуд за всички времена. Ролята на Скарлет в „Отнесени от вихъра“ я изстрелва на върха в \"Холивуд. Написани са няколко романи в нейна чест, но единствената й голяма любов е вторият й съпруг Лорънс Оливие.     На 30-годишна възраст още едно нещо се присъедини към болестта на Вивиан. Тя се разболяла от туберкулоза.  Актрисата гаснела бавно и в огромни мъки.  В същото време тя не отказвала роли и станала заложник на поредната атака при репетицията на пиесата „Тънък баланс“. Тогава актрисата била освободена от работа за няколко седмици, за да си поеме въздух. Вивиан Лий мечтаела да стане страхотна актриса още от 7-годишно момиченце, когато била ученичка в манастир.   Родителите й я подкрепили и още през 30-те Вивиан се впуска в приключението наречено Холивуд.  Актрисата родила дъщеря от първия си брак с адвокат Хърбърт Ли Холман.  Няколко години по-късно двамата се разделят и тя открива любовта в Лорънс Оливие. След няколко години двамата сключват брак, но з аради здравословното си състояние Вивиан не успява да му роди дете.  Тя изпадна в дълга депресия и претърпява нервен срив.  Семейството тръгва на турне, което се оказва изключително успешно, но след дългото пътуване двойката се връща уморена и изтощена.    Те продължили да работят усилено и да градят кариерите си.  Вивиан поддържа връзка с Марлон Брандо, а по-късно, след развода си с Оливие, започва романтична връзка с актьора Джон Меривале.  Именно той излиза вечер, за да отиде на пиеса и когато се връща у дома намира Вивиан на пода на спалнята им. Холивудската умира на 53 години. Причина за смъртта й е туберколозата. ", "date": "2019.08.22", "title": "Най-красивата жена в Холивуд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399087-%D0%BC%D0%B0%D1%8F-%D0%B8%D0%BB%D0%B8%D0%B5%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE%D1%82%D0%BE", "text": "Мая Илиева показа голямо сърце, след като дари 5000 лева на храм в Кюстендил. Според местните вдовицата на Жоро Илиев редовно помага на църквата, но предпочита да е тайно, за да не се шуми в медиите. Вдовицата ходела поне 2 пъти в годината в храма. Докато беше жив съпругът й, също правеше големи дарения за черквата в родния си град.      Тя имала сантимент към черквата, тъй като тя била любимата на покойния й съпруг Жоро Илиев. Мая се отбила в храма в началото на август и оставила щедро дарение на обителта, пише \"Уикенд\".", "date": "2019.08.22", "title": "Мая Илиева направи невероятното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399088-%D1%84%D1%83%D1%80%D0%BE%D1%80-%D0%B2-%D0%BC%D0%BE%D0%BD%D1%82%D0%B5-%D0%BA%D0%B0%D1%80%D0%BB%D0%BE", "text": "Известната украинска топ моделка Софи Джиа направи великолепен тур из нощно Монте Карло и предизвика възхитителните погледи на аудиторията. Модната икона направи впечатление с грациозната си фигура и неподражаемия си облекло. Дори видели всичко в живота си мултимилионери, останаха впечатлени от присъствието на Софи.  \r\n   \r\n   \r\n   Очаква се световните гиганти в модния бранш да отправят предложения към Джиа за рекламно лице.  \r\n   \r\n   С нейния образ върху продуктите си гигантите в производството със сигурност ще увеличат печалбите си.  \r\n   \r\n   На още горещи снимки на красавицата можете да се насладите, като я последвате в Инстаграм. \r\n        ", "date": "2019.08.22", "title": "Фурор в Монте Карло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399089-%D0%BB%D0%B8%D0%BB%D0%B8-%D0%BD%D0%B0%D0%BB%D0%BE%D0%B6%D0%B8-%D0%B7%D0%B0%D0%B1%D1%80%D0%B0%D0%BD%D0%B0,-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B6%D0%B5%D0%BC-%D0%B4%D0%B0-%D1%8F", "text": "Промоционалните дейности по тройния концерт на Лили Иванова в Зала 1 на НДК на 8, 9 и 10 декември вървят с пълна сила. Рекламни материали и билбордове вече заливат столицата, но хилядите фенове на примата са озадачени от факта, че актуалният образ на изпълнителката на практика не присъства на тях. Появи се и причината за за медийното затъмнение – след като навърши 80 години, Лили е наложила пълна забрана да бъде снимана. Доскоро певицата позираше с удоволствие за фотосесии, разбира се, само на подбрани и близки до сърцето й майстори на обектива като Костадин Кръстев или Васил Къркеланов.      Сега обаче Лиленце-Пиленце е наложила тотален мораториум върху образа си с аргумента, че една 80-годишна дама няма работа да се навира непрекъснато в очите на хората, пише Lupa.bg.     За последно Иванова си позволи да позира официално пред обективите в края на май, когато се появи в избирателната секция да пусне вота си за представители в европарламента. „Не е въпрос само на суета. Всъщност Лили от години има фобия от фотоапарати и светкавици и сега просто си е намерила повод да отреже папараците”, твърдят нейни близки.     Страхът на Лили е с давност повече от две десетилетия. Инцидентът, зaрaди кoйтo примата зaпoчвa дa ce cтрaхувa oт фoтoaпaрaти, кaмeри и cвeткaвици, бил предизвикан от неин пcихичнo нecтaбилeн почитател. Един ден психарят посетил кooпeрaциятa, в кoятo примaтa живee – нa cтoличнaтa улицa „Oбoрищe” – и се прeдcтaвил нa пoртиeрa кaтo фотограф, c кoгoтo пeвицaтa имaлa нaпрaвeнa угoвoркa. Онзи не му се вързал и болният почитател тръгнал да го коли с джобно ножче. Полицията го заловила, но у Лили останал траен страх от представители на визуалните изкуства.", "date": "2019.08.22", "title": "Лили наложи забрана, повече няма да можем да я..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399090-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B0%D0%B2%D0%B3%D1%83%D1%81%D1%82", "text": "Трябва да се доверите на себе си, а не на онези, които ви тласкат към рискови начинания. Здравия разум, е добре да вземе връх! В личния живот, също ще трябва здрав разум, за да не потънете в предателства и разочарования. Практическият подход към битовите проблеми, ще помогне да избегнете ненужни разходи. Успех ще имат тези, които са свикнали да играят по правилата. Днес ще попаднете в истинска приказка, ако повярвате на думите на околните. Престанете да се държите като петгодишно дете, време е да се захванете със сериозни дела. За да получите резултати в бизнеса, трябва да вложите голяма сума пари. Откажете се от алкохола, развлеченията и рутинната работа. Очаква ви фантастичен ден, в който ще ви хрумват велики бизнес идеи. Ще успеете, което ще доведе до рязък скок в кариерата. Ярка и незабравима, ще бъде срещата с човек, когото отдавна харесвате. Само не излизайте с кола, ходете пеша. По отношение на парите, преживяванията ви са неоснователни.   Използвайте логиката във всички дела, изключете емоциите. Събитията ще се развиват против вашата воля, но никой не трябва да вините за това. В работата трябва да се ръководите от правилото \"аз трябва\", за да завършите всички задачи. На особено гъвкавите, ще им провърви във финансовата област. Но за това трябва да се придържате към строги ограничения. Ще трябва да решите ежедневните проблеми, за да не изглеждате пред близите хора, прекалено несериозни. Аргументите \"за\" в работата, ще бъдат много силни, ако ги докажете на началниците. Чувствата в любовта, не покривайте с гордост. Това няма да укрепи, а само ще унищожи връзката ви с избраника. Дълго пътуване, ще донесе много радостни емоции. Днес рискувате да се загубите в дебрите на любовта. За да се разберете в ситуацията, най-добре използвайте интуицията си, тя ще ви помогне да вземете правилното решение. Във финансите се очертава огромна \"дупка\", така че спешно търсете странична работа. Пазаруването, както и забавленията, може сериозно да разклатят вашият бюджет, както и здравето. Може да направите много глобални грешки, ако загубите чувство за мяра. От приключения и изкушения, по-добре се откажете, възможни са загуби, както финансови, така и енергийни. Лекотата в общуването с приятели и колеги, ще ви помогне да демонстрирате творческите си таланти. От екстремни спортове се откажете. Ще успеете сами да разнообразите живота си. Но за това трябва да се държите, малко дръзко и безразсъдно. За напредък в кариерата, трябва да преодолеете бариерата, която винаги ви е пречила, да постигнете целите. Познавате себе си по-добре от всеки друг, така че рискувайте. Незабравими впечатления, може да получите на среща с нов познат.   Очакват ви срещи, пътуване и развлечения на открито с приятели. Успешно ще приключите дело, започнато в началото на месеца. Старайте се да контролирате думите си, дори да ви се иска бурно да изразите себе си. В битовата сфера са възможни непрекъснати недоразумения, но заедно с близките, ще стигнете до компромис. Вечерта чакайте печалба. Очаква ви обикновен и предсказуем ден. Може да се държите както искате, но внимавайте в разговорите с близките. Финансовата пирамида която сте изградили, трябва спешно да бъде разрушена, за да съхраните бюджета си. В любовта не трябва да се обиждате на това, което сами сте създали. Не се изключени благоприятни предложения за работа и командировки в чужбина. Не бива да рискувате парите на другите хора, ако внезапно попаднат в портфейла ви. Възможно е, това да е грешен превод, така че решавайте проблемите своевременно. Играчите и авантюристите, няма да имат успех, но честните труженици ще получат награда. В семейството, актуални ще бъдат темите, свързани с пазаруване, преместване или наем на жилище.   Не сте застрашени от измама и предателство, но предпазливост по всички въпроси няма да навреди. Ако все още вярвате в чудеса и идеали, отстъпете от принципите си. Не трябва да се намесвате в делата на приятели, те няма да ви кажат „благодаря”за това. На трезва глава, решавайте финансовите проблеми. Ако имате бизнес, търсете надеждни партньори.", "date": "2019.08.22", "title": "Дневен хороскоп 22 август"}
{"url": "http://www.classa.bg/%D1%81%D0%B2%D1%8F%D1%82/item/399091-%D0%BF%D1%8A%D1%82%D1%83%D0%B2%D0%B0%D0%B9-%D1%82%D1%80%D1%83%D0%B4%D0%BD%D0%BE-%D0%BA%D0%B0%D0%BA-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D0%B5-%D0%BE%D1%82%D1%80%D0%B0%D0%B7%D0%B8-%D0%BD%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F%D1%82%D0%B0-%D0%BE%D1%82-%D0%B8-%D0%B4%D0%BE-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "С течение на времето перспективата излизането на Великобритания от Европейския съюз да се случи хаотично е все по-вероятна. Подобно развитие на ситуацията обаче би превърнало плановете за пътувания на милиони хора в огромно неудобство заради закъснения, отлагания и бюрократични кошмари. Пътешествениците, които се канят да влизат и излизат от Великобритания, са изправени пред толкова много несигурности, че е почти невъзможно да планират ефективно как да ги избегнат. \"Даунинг стрийт\" от своя страна потвърди, че правилата за свобода на придвижване за гражданите на ЕС ще се променят незабавно и ще включват по-строги проверки за съдимост. Допълнителни подробности за промените ще бъдат съобщени по-нататък във времето.     Като се има предвид, че поне за момента алтернативна система не е налице, перспективата е за нови гранични регулации, които влизат в сила на първия ден от почти сигурния Брекзит. Това не спомага опасенията да се уталожат. Може би нещата ще продължат да работят както обикновено. Но е възможно и пътниците да прекарват часове, може би дори дни, заседнали на пристанища на Ла Манша или на летищните чакални. Провалената ваканция може да изглежда незначителна в сравнение с огромните търговски споразумения, които са на масата за преговори за Брекзит, но туризмът и от двете страни на британската граница носи милиони долари приходи и годишните почивки са жизненоважни за благосъстоянието на милиони служители. Британският парламент гласува за отхвърлянето на споразумението за Брекзит, договорено от бившия премиер Тереза Мей. До момента наследникът й Борис Джонсън, който пое поста през юли, не е постигнал ново споразумение. Той обаче заяви, че Великобритания ще напусне Евросъюза на уговорената дата, \"каквото ще да става\". Решение не се очертава, така че изглежда почти неизбежно Великобритания да напусне без сделка. Толкова голяма част от съвременния британски начин на живот - от управление на летищата до производството на сирене - е обвързан с европейското законодателство, че внезапно прекъсване на връзките, в момента насрочено за 31 октомври, ще има огромни последици. Хората, които пътуват до и от Великобритания, могат да очакват сериозни нарушения на плановете си, казват експерти от туристическия бранш. Това важи с особена сила, ако новите ограничения бъдат реализирани незабавно. Авиацията, валутата, застраховките, роумингът на мобилни телефони и паспортният контрол вероятно ще бъдат засегнати. Подготовката за излизане от ЕС без споразумение е приоритет за британското правителство, така че се налага браншовете да предвидят този кошмар. Забавяния на границата Вариантът за излизане без сделка може да предизвика огромни опашки на ниво паспортен контрол, тъй като Европейският съюз възнамерява да третира пътниците от Великобритания като тези от \"трети страни\", а не като радващите се на пълни права на членове на ЕС за свобода на движение. Това добавя 90 секунди гранични проверки за всеки пътник и означава часове забавяния при слизане от който и да е полет, както и дни на забавяне на пристанищата на Ла Манша. Ситуацията ще е впечатляващо нововъведение в бюрокрацията на Брекзит, а опашките вероятно ще се увеличат на британските и европейските летища. Не всички обаче прогнозират катастрофално развитие на събитията. Туризмът е важен бизнес във Великобритания, точно както е и в Европа, и се харчат много пари и от двете страни от посетители от целия свят. Съответно туроператорски компании смятат, че британското правителство и ЕС ще искат да гарантират, че това ще продължи. Какво ще се случи с въздушните полети? Някои казват, че въздушните превози ще поскъпнат в резултат на излизане без сделка, но полетите така или иначе се очаква да продължат да се извършват между Великобритания и Евросъюза, дори и да не бъде постигнато споразумение. Европейският съюз издаде препоръки през декември 2018 г., в които заявява, че възнамерява да разреши полети от Великобритания до въздушното си пространство. Съюзът обаче побърза да разясни, че това важи само за \"базова свързаност.\" Излизането на Великобритания от инициативата \"Единното европейско небе\" на ЕС може да има преки последици за управлението на въздушния трафик и сериозно повлияе на капацитета на летищните писти. В опит да избегне объркванията след Брекзит предсрочно, бюджетната авиокомпания Ryanair, която е сред най-големите превозвачи в Европа, е сред няколкото, които създават базирани в Обединеното кралство поделения, за да получат отделна британска сертификация. Тя ще е необходима, ако Великобритания напусне без сделка. Междувременно на британската EasyJet пък се наложи да създава европейска база. Британското правителство каза, че разглежда предложенията на ЕС, но пътниците все още ще могат да купуват билети за полети след 31 октомври и без наличие на споразумение, и, както посочват, с увереност. И ЕС, и Великобритания ясно са декларирали, че и двете страни искат да гарантират продължаване на полетите при всякакви ситуации, казва Рейго Еляс, национален директор на lastminute.com за Великобритания и Ирландия. Според него важността на запазването на авиационните връзки, които носят сериозни икономически и културни ползи, ясно се разбира и от двете страни. Ще останат ли паспортите валидни? Какво ще се случи с паспортите? Дали британските граждани, чиито червени паспорти в момента са с надпис \"Европейски съюз\", ще останат валидни пътнически документи след 31 октомври? Дадени са уверения от законодателния орган на ЕС, че визи няма да са необходими, поне в началото. През ноември 2018 г. Европейската комисия оповести, че дори и без споразумение, пътуващите от Великобритания все още ще могат да посещават ЕС без виза, ако същото се осигури и на европейските граждани, посещаващи Великобритания. Комисията обаче също така е потвърдила, че от 2021 г. британските посетители в ЕС ще се налага да плащат €7 за Европейската схема за туристическа информация и оторизация (European Travel Information and Authorization Scheme - ETIAS), които ще могат да се плащат онлайн преди самото пътуване. Това ще продължи три години и ще гарантира безпроблемно преминаване през границите и летищата на ЕС, подобно на сегашната схема ESTA, която много туристи използват, за да пътуват до САЩ. Британското правителство също така съветва гражданите да се уверят, че имат оставаща поне 6 месеца валидност на паспортите си, когато влизат в ЕС. Това е увеличение спрямо сегашния 90-дневен лимит. Пътниците от ЕС, които отиват във Великобритания, надали ще са изправени пред визови ограничения, стига Великобритания да отговори реципрочно на предложението на ЕС. За Лондон обаче тепърва предстои да финализира имиграционната си стратегия след Брекзит, което внася допълнително объркване. Какво се случва със застраховките и медицинските спешни случаи? Британските туристи вероятно ще са изправени и пред сериозни промени, когато става дума за застраховки при пътувания в ЕС. В момента туристите, които се налага да използват здравни услуги, могат да покажат Европейска здравноосигурителна карта (ЕЗОК), за да ползват безплатни медицински грижи в която и да е страна от ЕС. В случай на Брекзит без сделка, регистрираните британски ЕЗОК няма да бъдат валидни. Британските туристи трябва да проверят внимателно полиците си за туристически застраховки, за да се уверят, че те осигуряват достатъчно покритие, казва Джо Макей от Bookings For You, туроператорска фирма, специализираща се в турове във Франция и Италия. Вероятно застрахователните премии ще се повишат в краткосрочен план. Междувременно властите съветват британските туристи да проверят съществуващите полици, за да се уверят дали имат покритие за спешни и критични случаи, тъй като то ще е нужно за покриване на разходите, ако е необходима медицинска помощ, а Великобритания и ЕС не са стигнали до споразумение. Ще бъдат ли засегнати шофьорските книжки? Хората, които пътуват от Великобритания до ЕС през тунела на Ла Манша и основните пристанища в югоизточна Англия, ще спечелят от факта, че пътуванията с влак и кораб са защитени от регулациите на ЕС за железопътните превози и международното морско законодателство. На шофьорите обаче може да се наложи да се снабдят със специална шофьорска книжка, за да отговарят напълно на изискванията, когато са по пътищата на ЕС. В официалнипрепоръки, разпространени през септември 2018 г., британското правителство заяви, че ако няма споразумение с ЕС, може да се наложи да се сдобиете с Международна шофьорска книжка (IDP), за да шофирате в ЕС. Какво става с мобилните телефони? По подобен начин има опасения за цената на употребата на мобилни телефони в ЕС по време на пътувания. Споразуменията, които обхващат целия Евросъюз и които влязоха в сила през 2017 г., забраниха наказателните роуминг такси, но потребителите все пак трябва да са наясно, че Брекзит без сделка може да означава таксуване на британските туристи от мобилни мрежи в ЕС за достъп до данни, обаждания и изпращания на SMS, доколкото Великобритания ще се смята за \"трета страна\" в този случай. Основните британски оператори казват, че в момента нямат намерения да повишават цената на роуминг услугите след Брекзит, но загубата на тази регулация на ЕС може в бъдеще да остави потребителите без сигурност, когато става дума за цената на трафик на данни в чужбина. Нещо друго? Цената на пътуване за британските граждани също вероятно ще се увеличи, въпреки че това може да бъде от полза за тези, пътуващи до страната, тъй като ще има влияние върху валутните курсове. Без сделка се очаква лирата допълнително да отслабне и да направи Великобритания дори още по-привлекателно място за посещаване. От друга страна, Великобритания, която очаква тези туристи, ще е доста различно място от описваното в туристическите брошури, ако се сбъднат апокалиптичните предупреждения за недостиг на храна, лекарства и други стоки, да не говорим за риска от граждански вълнения. Излизане без сделка би имало огромен ефект върху туроператорите, защото точно този косвен ефект е потенциално много вреден. Той ще откаже хората от резервации на кратки уикенд почивки или потвърждаване на резервации. Това може да изглежда без особени последици за повечето хора, но за туроператорите е от решаващо значение. Въпреки че и двете страни вече работят по планове в случай на излизане без сделка в опит да олекотят най-тежките ефекти от такова развитие на събитията, в туристическата индустрия се запазва силно усещане за несигурност. Това на свой ред оставя потребителите в неясна ситуация как ще изглежда светът, ако не бъде подписано споразумение преди крайния срок на 31 октомври. Всички погледи ще са насочени към британския парламент в следващите седмици, като туристическите експерти се надяват да може да бъде постигнат някакъв вид компромис.    ", "date": "2019.08.22", "title": "\"Пътувай трудно\" - как Брекзит ще се отрази на пътуванията от и до Великобритания"}
{"url": "http://www.classa.bg/%D1%81%D0%B2%D1%8F%D1%82/item/399092-%D0%B7%D0%B0%D1%89%D0%BE-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D0%B7%D0%B0%D1%89%D0%BE-%D1%81%D0%B5%D0%B3%D0%B0", "text": "  Накратко: Доналд Тръмп отлага (засега) срещата с премиер-министъра на Дания Метте Фредериксен, защото тя отказвала да обсъжда въпроса за продажбата на Гренландия от Дания на САЩ. Ако на някой това му звучи като “хи-хи, ха-ха, тоя бачо Доню Тръмпата е мръднал шегобиец”, да ви напомня малко история. Но това е само началото. Сега започвам интересното. Защо Гренландия е толкова важна за САЩ? Малко практическа геополитика за всеки. Връщаме се на Хавай. Това е непотопяем самолетоносач и ВМС/ВВС база на САЩ, която им позволява да са господарите, при това – във военни смисъл на думата, на най-големия океан на Земята – Тихи океан. САЩ си купиха Аляска от Руската империя. Пак под съпровода на “хи-хи, ха-ха”, от двете страни при това. САЩ си анексираха Хавай. САЩ си купиха Луизиана от Франция (вижте – колко е голяма).       Защо Гренландия? Защо сега? Защото Русия слабее, а Китай се усилва. Не само икономически, но и военно, и в т.ч. и военно-морски. Всички изходи към търговските морета на Китай минават през Молукския пролив, който САЩ “и съюзници” могат да затворят когато си поискат.         И не само това – Индия си е истински конкурент на Китай и исторически, и по мащаби, и военно в това число. И това не са думи и флуиди, а съвсем конкретни действия – Китай дълго (всъщност, и досега) подкрепя Пакистан, която вече е ядрена държава (от десетилетия) и е анти-Индия. Какво беше: приятелят на моя враг е какъв? Мой…приятел?! Е, Пакистан е такъв “приятел” (съюзник за много неща) на Китай, което няма как да бъде прието спокойно и великодушно от Индия. Тоест, корабите на Китай в Индийския океан не се чувстват удобно и в сигурност. Особено с оглед на китайската експанзия в Източна-африкаското крайбрежие, и китайската военна база в Джибути. Какво означава това в превод на езика на геополитиката? Ами това означава, че Китай е длъжен, просто принуден от силата на географията и обстоятелствата да търси други транспортно-логистични решения. Тоест – Северния морски път. Там засега думата има Русия, с която Китай смята, че може да се договори. Поне с днешна Русия това няма как да му е трудно. Доказателството е ТОР-овете, и разрешеното практически безплатно и безконтролно изсичане на сибирската тайга от Китай. Руските ледоразбивачи ще пробият път за китайския керван към Европа. И тук, ако гледате не просто на картата (двуизмерно), а на глобуса (триизмерно), ще видите ролята и значението на Гренландия по смисъла на това, което иска Доналд Тръмп. За САЩ интересите и програмата на Доналд Тръмп “курс към реиндустриализация” е жизнено важно да избута и премачка Китай така, че да получи решение на въпроса с връщането на предприятията в САЩ, откриването на работни места, и продаваемост на американските стоки на международния пазар. За целта САЩ трябва да има възможността да запуши или направо забрани всички възможни пътища на Китай (морски, сухоземни, въздушните са по-маловажни) към основните им пазари, най-вече – Европа. Както и преди съм казвал: въпреки, че Китай изглежда цивилизация на сушата (телурокрация) чисто логистично той е принуден да функционира по-скоро като остров, отколкото като континентална земна цивилизация. За да продаде това, което произвежда, на световния пазар, Китай теоретично има 4 основни пътища: изток (море), запад, север и юг (суши). При това северът е логистично блато – там единствената транспортна работеща артерия е на територията на Русия – Трансибирската железница, строена още в царско време. Тя се движи се със скорости от средата-края на 20 век, която е трудно използваема за целите на Китай, който вече има бързи влакове с 600-800 км/час. Запад е Тибет, планини, рядко население в общ обем като 2-3 квартала на средно голям крайбрежен китайски град, и враждебната и почти непроходима логистически Индия. Един пояс – един път, и каквито и да е пътища на коприната са възможни само с цената на заобикаляне на тази ширнала се земя Индустан с размерите на субконтинент. На юг са Индокитай, Виетнам (воюваха с тях, ако сте забравили), Лаос, Мянмар (Бирма), Тайланд, Индонезия, Малайзия, и, в крайна сметка, контролираните пак от “условния противник” проливи, най-главният от които – Молукския пролив. Вече го обсъдихме.  Остава какво? Остава само морето, а още по-точно – Тихия океан. Как се нарича цивилизация, която живее и функционира чрез морета и океани? Таласокрация. Условно – “остров”. Чисто функционално, даже и географски да изглежда иначе. Накъде може да насочи своите кораби с нейните стоки Китай от своето крайбрежие? Само в 3 посоки: изток (Америките), юг (Австралия, където вече е все по-не-добре-дошла), и…север – през Беринговия проток, през Северния път, за да попадне…да, правилно, в района на Гренландия и Исландия.     Аляска позволява на САЩ да контролира Беринговия проток (входа към Северния път) а Гренландия ще им позволи да контролират изхода от Северния път и входа към търговския Атлантически океан. Да не говорим, че от Гренландия до Москва разстоянието за ракетите е само 2500-3000 мили. Тоест, допълнително основание за излизането от този договор на САЩ неотдавна (за ракетите с малък и среден обсег). Все още ли мислите, че Доналд Тръмп е неадекватен, и това неговото е странности на характера, позволяващи да се подхилкваме съчувстващо като над селския дурак?    ", "date": "2019.08.22", "title": "Защо Гренландия? Защо сега?"}
{"url": "http://www.classa.bg/%D1%81%D0%B2%D1%8F%D1%82/item/399093-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%BF%D1%80%D0%B0%D0%B2%D1%8F-%D0%B3%D1%80%D0%B5%D1%88%D0%BA%D0%B8%D1%82%D0%B5", "text": "приятелството с Русия става ключът към оцеляването на Европа Неотдавна целият свят следеше с голям интерес преговорите на Еманюел Макрон и Владимир Путин. И това не е изненадващо, предвид фона на който се проведе срещата на лидерите на Франция и Русия. В понеделник, 19 август, руският президент Владимир Путин пристигна в Париж, за да обсъдят най-горещите въпроси от международния дневен ред, включително ситуацията в Украйна. Войната, която продължава вече 6 година югоизточната част на тази страна може би остава основната спънка в нормализирането на отношенията между Русия и Европейският съюз, и не е трудно да се досетим, че именно перспективите на плодотворно двустранно сътрудничество бяха основата на срещата.     На първо място, в навечерието на преговорите бившият министър на външните работи на Франция Хуберт Ведрин, като че ли случайно, направи много силно изявление, като призова Париж в интервю за Льо Фигаро за бързо „презареждане“ на отношенията с Москва. Освен това той дори постави много конкретни срокове – преди вероятното преизбиране на президента на САЩ Доналд Тръмп, който в този случай( на преизбиране) щеше да прихване инициативата. Разбира се, подобни изявления не се правят просто така. Те задават правилния вектор в определен момент и думите на Ведрин не правят изключение. Просто казано, Париж коригира настроенията за сметка на лидера на общественото мнение преди такива важни преговори. Това е много често срещана технология в политиката и, трябва да се разбере, в настоящия случай е повече от оправдана. Глупаво е да отричаме, че Европа преминава през трудни времена. След като Борис Джонсън оглави британското правителство, перспективата за „труден“ Brexit стана по-реална от всякога. Разбира се, Обединеното кралство първо ще усети „прелестите” на липсата на сделка с Брюксел, но от законите на физиката знаем една проста истина: силата на действието е равна на силата на противодействие. За съжаление в нашия случай този закон също работи. Но Brexit не е единственият проблем на Европейския съюз. Основната заплаха обаче идва отвъд океана, където Доналд Тръмп е на една крачка от разгръщането на търговската война с Европа. Решението относно въвеждането на мита върху автомобилите ще бъде взето до средата на ноември, така че е възможно Лондон и Вашингтон да стрелят към ЕС с дублетно. Такъв сценарий отлично би демонстрирал единството на Великобритания с новия й най-добър приятел – САЩ. Германският журналист Тило Кьослер наскоро заяви: „В Brexit Тръмп вижда желания инструмент, който ще му помогне да раздели и политически отслаби Европейския съюз.“ Нищо чудно, че ръководителят на Белия дом така насърчи Великобритания по този път. Какво струват обаче обещанията за сключване на двустранно споразумение за свободна търговия? Споразумението ще позволи на Великобритания да смекчи последиците от Brexit. Но Европа трябва да реши проблемите си сама. На този фон се проведоха преговорите на Еманюел Макрон и Владимир Путин. С какво са забележителни тези преговори? Първо, въпреки позицията на Европа по отношение на украинската криза, Макрон реши да не разваля диалога, като припомни, че Москва носи отговорност за въоръжения конфликт в Донбас. Освен това той възложи инициативата върху Киев, въпреки че доскоро Русия беше обвинена в неспазване на споразуменията. Макрон също подкрепи позицията на Путин относно срещата на нормандската четворка. “Всяка среща в нормандски формат трябва да доведе до нормални резултати. Трябва да се стремим да изпълним вече постигнатите споразумения”, каза руският президент. И така, това, което Макрон каза на това: “Трябва да проведем среща на върха на Нормандската четворка, при условие че са постигнати конкретни резултати, нямаме нужда от среща заради срещата.” Френският лидер даде да се разбере, че Париж се отнася сериозно към разрешаването на конфликта, което означава, че новият президент на Украйна Владимир Зеленски няма да може да имитира работа в тази посока, както направи предшественикът му Петро Порошенко. Въпросът за ЕС е остър – той се нуждае от Москва като съюзник. Проблемът е, че от 2014 година насам Европа поставя на преден план само най-лошите страни на Русия. “Анексията” на Крим, подкрепата на сепаратистите на Донбас, намесата, кибератаките, инцидентът в британския Солсбъри, обществеността беше плашена със зли руснаци в най-добрите традиции на холивудските филми от края на миналия век. Но сега подобно безразсъдство изигра жестока шега с ЕС и той ще трябва да изчисти името на Русия на международната арена. Нищо чудно, че Макрон обеща да я върне в Голямата седморка и за презастраховане той призова за изграждане на нови взаимоотношения на върха на продължителния конфликт около Донбас и Крим, осъзнавайки, че има малък шанс за бързо разрешаване на ситуацията и времето изтича.", "date": "2019.08.22", "title": "Макрон поправя грешките"}
{"url": "http://www.classa.bg/%D1%81%D0%B2%D1%8F%D1%82/item/399094-%D1%80%D1%83%D1%81%D0%B8%D1%8F-%D0%B8-%D1%80%D0%BE%D1%81%D0%B0%D1%82%D0%BE%D0%BC-%D1%81%D0%B2%D1%8A%D1%80%D1%88%D0%B8%D1%85%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0", "text": "Това съобщава самата държавна корпорация точно един ден, след като се засили да “инвестира” в българската АЕЦ “Белене”. И от къде ще вземе парите за нас? Може би от самите нас??? Но нека видим официалното съобщение (за по-добър преглед и прочит кликнете с мишката върху снимката, ако трябва и втори път):     Не се съобщава, колко са се изръсили до сега Росатом и руските данъкоплатци, през бюджета. А заема от 400 милиона щатски долара е нищожен за проект, който ще струва минимум 20 милиарда долара. Става въпрос за четири блока с реактори ВВЕР-1200. До сега със сигурност знаем, че е излят реактора за блок №1, но още не е сглобен напълно и не е изпратен към строителната площадка. А банковите кредити вече потекоха. Това ще оскъпи допълнително проекта, ако приемем, че той въобще някога ще бъде завършен и ще влезе в експлоатация. Остава вариант да ни доставят още стотици тонове старо желязо за милиарди, което да изсипят на брега на Дунава, а с парите после да довършат комшийската АЕЦ? В кратките видео клипове по-долу можете да видите мнението на руските държавници за АЕЦ “Белене”. Слушайте ги и си мислете за вашите си пари!    ", "date": "2019.08.22", "title": "Русия и Росатом свършиха парите за..."}
{"url": "http://www.classa.bg/%D1%81%D0%B2%D1%8F%D1%82/item/399095-%D0%BC%D0%B0%D1%82%D0%B5%D0%BE-%D1%81%D0%B0%D0%BB%D0%B2%D0%B8%D0%BD%D0%B8-%D0%B5-%D0%BF%D0%BE%D0%B2%D0%B0%D0%BB%D0%B5%D0%BD,-%D0%BD%D0%BE", "text": "С лозунга си „Италианците на първо място“ и тирадите си срещу „нелегалните“, които не спира да повтаря в туитове и видеоматериали във Фейсбук, Матео Салвини, ръководителят на крайнодясната „Лига“, възнамеряваше да вземе властта в Италия, като взриви управляващата правителствена коалиция. Изглежда обаче, че той загуби. Вчера в Сената Салвини беше упрекнат от министър-председателя Джузепе Конте в „безотговорност“ и трябваше безславно да напусне банките в залата, отредени за правителството, преди наперено да репликира, че „би направил абсолютно същото нещо и днес“, както и на 8 август. Тогава той взриви нестабилната коалиция, създадена 14 месеца по-рано с „Движение „Пет звезди“ (Д5З). Защото политикът, който преди време бе за отцепване на Ломбардия от Италия, а после стана суверенист (привърженик на по-голям суверенитет на страните в рамките на ЕС – б.пр.), не е човек, който се признава за победен.     Този многословен и решителен 46-годишен мъж от Милано, застанал през 2013 г. начело на партия, която беше на ръба на пропастта, направи от „Лигата“ (по-рано „Северна лига“) победоносна националистическа формация, която изпревари на изборите десния си съюзник Силвио Берлускони, преди да го изостави, за да формира управляващо мнозинство с антисистемното Д5З. Син на предприемач, Матео Салвини е роден и израснал в столицата на Ломбардия: католическо училище, скаутско движение и футболни мачове в Милано, по-късно политическа активност, работа тук-там и малко учене в университет. Той се присъединява към „Северна лига“ на 17-годишна възраст и е избран за общински съветник в Милано, когато е на 20 години. По-късно става журналист във всекидневника „Падания“ и в радио „Падания либера“, два органа, близки до неговата партия, които му позволяват да усъвършенства ораторските си способности. А през 2004 г. този евроскептик влиза в Европейския парламент. Но докато собствената му звезда грее все по-силно, партията му затъва в криза. Нейният шеф и основател Умберто Боси, претърпял инсулт през 2004 г., е пометен през 2012 г. от скандал с отклоняване на държавни средства. На парламентарните избори през 2013 г. партията се срива до 4 процента подкрепа. Застанал в края на 2013 г. начело на партията, Салвини променя начина й на говорене, насочвайки към Брюксел тирадите, които неговият ментор Боси отправяше срещу разхищенията и „диктата“ на Рим.   Този брадат мъж, който трудно понася костюми и вратовръзки и винаги изглежда ядосан и непоклатимо самоуверен, скоро вече беше по всички медии – прям и незачитащ политическата коректност. Съюзен с „Националния сбор“ на Марин льо Пен, голям почитател на Владимир Путин и Доналд Тръмп, той се нахвърли ожесточено срещу имигрантите, исляма, еврото, еднополовите съюзи. . . „Чувал съм всичко: че съм престъпник, расист, фашист“, възмущава се редовно той. Но „аз съм комунист от старата школа, виждал съм повече фабрики от тези хора (от левицата), които се срещат само с банкери“. Той се представя също като защитник на християнските ценности въпреки яростните си критики към усилията на папа Франциск в полза на мигрантите и бурния си личен живот: има две деца – на 6 и 15 години от две жени. Миналата година се раздели с партньорката си, телевизионна водеща, и сега се появява с жена, която е с 20 години по-млада от него. След като стана вътрешен министър, той рядко стъпва във Винимале, огромния бял дворец, където се помещава ръководеното от него министерство, предпочитайки непрекъснати пътувания и срещи, винаги в кампания. Той навсякъде изтъква своята непримиримост към мигрантите, въпреки че потокът вече беше драстично намалял, преди той и неговата политика на „затворени пристанища“ да попречат на стотици хора да пристигат всеки месец в Италия. Сред спазените му обещания са премахването на разрешението за престой по хуманитарни съображения, разширяването на понятието законна самоотбрана, намаляването на възрастта за пенсиониране и укрепването на полицейските служби. От друга страна, икономическият застой постави под въпрос обещанията му за впечатляващо намаляване на данъците, експулсирането на мигранти без документи е в патова ситуация, усилията му за популистки съюз в Европейския парламент изолираха Италия, а тече и разследване по подозрения за финансиране на неговата партия от Русия. Неуспехи, които не попречиха на феноменално повишаване на обществената подкрепа: 17-те процента на неговата партия на парламентарните избори през март 2018 г. станаха 34 на изборите за Европейски парламент през май, а допитванията напоследък му дават между 36 и 38 процента от гласовете на решилите да гласуват. Успех, който той смяташе да превърне в стартова позиция към избори. Но без да вземе предвид италианската система, където мнозинства се раждат и умират в парламента, а не на избори.    ", "date": "2019.08.22", "title": "Матео Салвини е повален, но..."}
