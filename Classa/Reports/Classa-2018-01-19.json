{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/377621-%D0%BD%D0%BE%D0%B2-%D0%BF%D1%80%D0%BE%D0%BF%D1%83%D1%81%D0%BA-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B0%D0%B9%D1%84%D0%BE%D0%BD-%D0%B8-%D0%BC%D0%B0%D0%BA", "text": "Нов пропуск в сигурността може да засегне iPhone и компютрите Mac, съобщи CNBC. Софтуерният разработчик Айбрахам Мейсри твърди, че е открил бъга, наречен \"chaiOS\", като е писал за нето на сайта GitHub. Т.нар. текстова бомба \"text bomb\" може да предизвика блокиране на iPhone или рестартирането му. Изпращане на текстово съобщение с линк към публикуван от Мейсри код е достатъчно, за да активира кода - дори ако получателят не кликне на линка. А на компютър това води до сриване на браузъра Safari и забавяне на работата на машината. Мейсри казва, че винаги съобщава на Apple, преди да открие бъгове в техните продукти. От технологичния гигант засега не дават коментар. Скоро след като туитът на Мейсри за пропуска беше широко разпространен в социалните мрежи, той изтри зловредния код, пишейки, че няма да го публикува отново, но от Apple трябва да се погрижат за сигурността на устройствата им. Бъгът е досаден за потребителите на устройствата на Apple, но не е зловреден и не води до открадване на информация или други поражения, казват експерти по компютърна сигурност. В края на м.г. Apple си плю на ръцете, за да отстрани сериозен проблем в сигурността, който дава възможност за достъп до персоналните ѝ компютри без въвеждането на парола.", "date": "2018.01.19", "title": "Нов пропуск в сигурността на айфон и мак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377616-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B0,-%D0%BD%D0%BE-%D0%BB%D0%BE%D0%B3%D0%B8%D1%87%D0%BD%D0%B0-%D0%B2%D0%B8%D0%B7%D0%B8%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%B2-%D1%81%D0%BE%D1%84%D0%B8%D1%8F", "text": "Германският канцлер Ангела Меркел ще посети на 20 януари София по покана на българския премиер Бойко Борисов, предаде репортер на БГНЕС. След Париж в София На 17 януари заместник-говорителят на федералното правителство в Берлин Улрике Демер съобщи, че Ангела Меркел ще пътува на 19 януари за Париж, където ще разговаря с френския президент Еманюел Макрон.    В центъра на срещата ще бъдат двустранните отношения, между които и 55-та годишнина от подписването на Елисейския договор, както и въпроси на европейската и международната политика. След срещата двамата лидери ще дадат пресконференция. Прочутият Елисейски договор е сключен на 22 януари 1963 г. от френския президент Шарл дьо Гол и германския канцлер Конрад Аденауер.    Той поставя нова основа на взаимоотношенията между Франция и Германия, които са смъртни врагове в две световни войни. Този документ има огромно значение и за европейския проект, чийто мотор стават Берлин и Париж. На същия брифинг от канцлерството обявиха също така, че на следващата сутрин, 20 януари, канцлерката Меркел пътува за София и там ще се срещне с българския министър-председател Борисов. На тази среща ще се обсъди преди всичко българското председателство на Съвета на ЕС. Борисов бе посрещнат от Меркел в Берлин Борисов бе посрещнат от Меркел в Берлин.   Изненадваща, но логична визита Посещението на Меркел у нас е изненадващо, логично и важно. Изненадващо е, защото бе обявено сякаш в последната минута /на 17 януари/. Това се обяснява с факта, че Меркел е в тежки коалиционни преговори със социалдемократите за съставяне на голяма коалиция. Германия през последните месеци е затворена в себе си и визитите на канцлерката в чужбина са концентрирани до най-необходимите. Логично е, защото Германия има нужда да даде знак към Европа, председателстващата ЕС България и региона.    Освен това очевидно Меркел иска публично да потвърди добрите си отношения със София. Берлин трябва и със сигурност ще използва посещението в България, за да артикулира европейската си политика, независимо от критичната ситуация по съставянето на управляващата коалиция. Важно е за България да получи потвърждение от Германия за балканската си политика и приоритетите на председателството. В този аспект е важно какво ще чуе Борисов от Меркел за поне три главни въпроса – отношенията с Турция, бежанската политика,   Западните Балкани и новите отношения на България и Република Македония. По отношение на нелегалната миграция има очевидна промяна в позицията на Германия. Това стана видно особено след срещата на Меркел с австрийския канцлер Себастиян Курц, на която стана ясно, че двете страни ще работят за „по-силни граници\". А границата на ЕС е... България!!!    Важно е за България да получи потвърждение от Германия за балканската си политика Важно е за България да получи потвърждение от Германия за балканската си политика.Хронология на официалните срещи Борисов-Меркел, без срещите в Брюксел 22.09.2008 г. Посещение на кмета на Столичната община, Бойко Борисов, в Берлин за разговори с федералния канцлер, г-жа Ангела Меркел    24.-26.01.2010 г.    Посещение на министър-председателя Бойко Борисов в Германия по покана на федералния канцлер д-р Ангела Меркел, придружаван от министъра на вътрешните работи Цветан Цветанов, министъра на икономиката и енергетиката Трайчо Трайков и министъра на регионалното развитие и благоустройството Росен Плевнелиев    11.10.2010 г.    Посещение на федералния канцлер д-р Ангела Меркел по покана на министър-председателя Бойко Борисов    18.01.2012 г.   Посещение на министър-председателя на България Бойко Борисов при федералния канцлер Ангела Меркел с министъра на вътрешните работи Цветан Цветанов и министъра на икономиката Трайчо Трайков    14.12-15.12. 2014 г.    Министър-председателят Бойко Борисов на работно посещение при федералния канцлер Ангела Меркел, срещи и с председателя на Бундестага Норберт Ламерт, с представители на парламентарната група на ХДС/ХСС, както и с председателя на фондация „Конрад Аденауер\" Ханс-Герт Пьотеринг.", "date": "2018.01.19", "title": "Изненадваща, но логична визита на Меркел в София"}
{"url": "http://www.classa.bg/%D1%81%D0%B2%D1%8F%D1%82/item/377614-%D1%83%D0%B5%D0%B1-%D1%81%D0%B0%D0%B9%D1%82%D1%8A%D1%82-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D1%81%D1%80%D0%B8%D0%BD%D0%B0-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BB%D0%B5%D0%B4-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8%D1%82%D0%B5", "text": "Сайтът на \"Наградите за фалшиви новини\", обявени от американския президент Доналд Тръмп, спря да работи точно след като обяви победителите. Страницата се сринала поради огромния брой потребители, които влизали едновременно, съобщава Fox News. Преди да разкрие списъка с победители, уеб сайтът посочи, че \"проучванията показват, че повече от 90% от медийното отразяване на президента на САЩ, е отрицателно\". Той също така отбеляза, че 2017 е \"година на безмилостен предразсъдък, неистински и напълно фалшиви новини\". По-долу е пълният списък на победителите от \"Наградите за фалшиви новини\": 1. Ню Йорк Таймс за статия от Пол Кругман, носител Нобелова награда за икономика, който заяви, че \"пазарите никога няма да се възстановят от президентството на Тръмп\". 2. ABC News, заради \"проваления доклад\" на Брайън Рос за бившия съветник по въпросите на националната сигурност на САЩ, Майкъл Флин 3. CNN, за доклад, в който заяви, че екипът на кампанията Тръмп бил имал достъп до документите, изтекли от Уикилийкс, преди платформата да ги публикува. 4. Time е за статия за президента, която твърди, че е премахнал бюст на Мартин Лутър Кинг младши от Овалния кабинет. 5. Вашингтон пост, за бележка от Дейв Вайгел, където се твърди, че митинг на Тръмп, проведен през декември миналата година във Флорида, е бил на практика празен. 6. CNN видео, което предполага, че Тръмп е прехранил рибата по време на официалното си посещение в Япония. 7. Доклад на CNN, в който се твърди, че бившият директор по комуникациите в Белия дом, Антъни Скарамучи, има връзки с Русия. 8. Newsweek за една история за първата полска дама Агата Корнхаузер-Дуда че уж не подала ръка на Тръмп. 9. Доклад на CNN за бившия директор на ФБР Джеймс Коми и разследването на предполагаемото тайно споразумение на Тръмп с Русия. 10. Ню Йорк Таймс за доклад, в който се посочва, че администрацията на Тръмп е скрила доклад за изменението на климата. 11. Предполагаемото тайно споразумение с Русия. Според президента обвиненията във връзки между Русия и Тръмп вероятно са \"най-голямата измама, извършена срещу американския народ\". \"Въпреки много корумпираното и нечестно медийно отразяване, има много репортери, които уважавам и много добри новини, с които американците се гордеят\", написа Тръмп в личния си профил в Twitter. Президентът, който многократно е осъждал медиите за разпространяване на фалшиви новини за неговата личност, е заявил, че \"интересът и значението на тези награди са много по-големи, отколкото някой би могъл да очаква\".", "date": "2018.01.19", "title": "Уеб сайтът \"Фалшиви новини\" на Тръмп се срина веднага след обявяването на победителите"}
{"url": "http://www.classa.bg/%D1%81%D0%B2%D1%8F%D1%82/item/377615-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B0%D1%82%D0%B0-%D0%BF%D0%B0%D1%80%D0%B0%D0%BD%D0%BE%D1%8F-%D0%B5-%D0%B3%D0%BE%D0%BB%D1%8F%D0%BC%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F", "text": "Евродепутатът Хавиер Коусо критикува \"ниското качество\" на сесията в сряда, в която Европейският парламент анализира предполагаемото влияние на руската пропаганда в страните от Европейския съюз. Този испански политик, който е и вицепрезидент на Комисията по външни работи на ЕП, смята, че в този дебат \" има много агресивност и на практика няма данни\". Докато Европейският комисар по въпросите на сигурността, Джулиън Кинг, обвини Москва в разпространяване на невярна информация на няколко езика, Коусо е заявил, че колегите му са посветени на \"системното повторение на русофобски пропаганда въз основа на неверни новини, размножавани от някои големи западни медии. \" Хавиер Коусо вярва, че дебатът за Русия \"следва пътя, индикиран от ужасния доклад Фотига, с единствената цел да увеличи натиска и неприязънта срещу държава-съсед\" и заяви, че \"тази пропаганда от лъжи расте въз основа на неверни данни\". В това отношение той изрази съжаление, че колегите му дават вяра на предполагаеми новини, разпространявани от медии като El País, CNN или The New York Times, които не се основават на надеждна информация, която може да бъде потвърдена. Коузо подчерта, че \"никакво разследване не подкрепя предполагаемата намеса на Русия в избирателните процеси на която и да е държава от ЕС\" и осъжда, че тази организация е решила да създаде средства за комуникация, за да \"защитава европейските граждани, като не им дава да виждат друг вид информация. \" И накрая, евродепутатът заключи, че \"антируската параноя е голяма психологическа операция, насочена към недобросъседски отношения с Русия\" и че \"Европа не е независима от интересите на НАТО\".", "date": "2018.01.19", "title": "\"Антируската параноя е голяма психологическа операция\""}
{"url": "http://www.classa.bg/%D1%81%D0%B2%D1%8F%D1%82/item/377617-%D1%80%D1%83%D1%81%D0%B8%D1%8F-%D0%B5-%D0%B4%D0%B0%D0%BB%D0%B0-%D0%BA%D1%80%D0%B5%D0%B4%D0%B8%D1%82-%D0%BD%D0%B0-%D1%81%D0%B0%D1%89-%D0%BE%D1%82-106-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Москва поддържа Америка с пари, и то с много пари, пишат руски издания. При това през 2017 г. шефът на Централната банка на Русия Елвира Нибулина и министърът на финансите Антон Силуанов са увеличавали всеки месец сумата на инвестициите в ценни книжа на САЩ. За това съобщава и американското министерство на финансите.    До изминалия ноември Русия е дала заем на САЩ около 105,7 милиарда долара, вижда се от данните на министерството във Вашингтон, уточнява mk.ru. Забележителното е това, че колкото по-лоши са отношенията, толкова повече пари дава Русия на американците, пишат и други медии в Москва.През ноември 2016 г. сумата на инвестициите е съставяла 86,6 милиарда долара, а година по-късно е нарастнала с 22 процента.      Приходите от тези инвестиции са нищожни - през 2016 г. не са стигнали и 2 процента (1,881%), но руската Централна банка продължава да налива пари. Излиза, че Русия щедро поддържа икономиката на държава, която не само е въвела санкции срещу нея, но и продължава да ги ожесточава. И това на фона на факта, че в самата Русия катастрофално не достигат пари, кредитите за бизнеса и ипотеките са възможни само при огромни лихвени проценти.    Растат глобите за шофьорите, винетките, таксите за паркиране и прочее събирани от държавата такси. Но милиарди в зелено заминават зад океана, за да поддържат този, който води с Русия \"студена война\", недоумяват руските медии.", "date": "2018.01.19", "title": "Русия е дала кредит на САЩ от 106 милиарда долара въпреки санкциите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377618-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5", "text": "От началото на 2018 година са издадени 10 сертификата по Закона за насърчаване на инвестициите с общ размер на предварителни инвестиции от 588 млн. лева и планирани 877 нови работни места. Това съобщи министърът на икономиката Емил Караниколов на брифинг днес. Четири от проектите ще се изпълняват в преработващата промишленост, един в автомобилостроенето, което е второ разширение на това производство, два проекта са за централни услуги на международните компании, уточни Караниколов. Министърът информира, че в последните работни дни на 2017 година и в началото на тази година са били сключени седем договора и сертифицирани проекти по Закона за насърчаване на инвестициите , като общият размер на инвестициите е почти 100 милиона лева, очаква се разкриване на нови 1905 работни места. Общо за последните два дни на миналата година и от началото на тази година, имаме инвестиции за около 350 млн. евро и 2700 работни места, каза Караниколов. Той припомни, че по Закона за насърчаване на инвестициите има различни стимули за изграждане на инфраструктура, за премахване на административни тежести и предоставяне по-бързо на административни услуги. В края на миналата година са били сключени три договора с общините Габрово, Девня и Белославци за изграждане на инфраструктура към съответните заводи, които ще произвеждат в България. По думите на Караниколов важна новина е, че от всички сертифицирани проекти за миналата година - 31 за общо над 300 милиона лева, за около 5000 работни места, петнайсет са във високотехнологичния сектор и производството. В предишните години са били в логистиката. Заместник-министърът на икономиката Лъчезар Борисов отбеляза, че има добър поток от инвестиции и интерес към българската икономика. Той допълни, че са важни данните, които отчита НСИ за брутния вътрешен продукт и за неговата структура. По думите на Борисов за първи път през последните две отчетени тримесечия от НСИ , генератор на икономическия растеж отново стават инвестициите. Досега това беше потреблението и износа. Инвестициите растат с 4,3 процента в реално изражение, това в номинално за последните девет месеца на 2017 година са над 950 милиона лева ръст в показателя брутообразуване в основен капитал, допълни Борисов. Министърът на икономиката обобщи, че доверието на инвеститорите се завръща към България. По думите му това категорично говори, че правителството води успешна политика. Емил Караниколов коментира, че няма как новите инвеститори и тези, които разширяват инвестициите, да не се съобразят и с това, което правителството прави, а то е във връзка с борбата с корупцията, монополите и контрабандата. Караниколов увери, че тази година ще е изключително успешна за българската икономиката. Той допълни, че скоро с подкрепата на работодателските организации ще има нови инициативи за мерки за привличане на нови инвеститори, както и разширяването на съществуващ бизнес в България. В отговор на въпрос, Караниколов каза, че квалификационната карта по региони, в която всеки инвеститор ще може да вижда какъв бизнес има на територията в България, се подготвя. В момента се свързва с картите, които има МОН с цел всеки инвеститор да вижда какви учебни заведения и университети съществуват. Обвързва се и с Агенцията по заетостта , за да се вижда и какви свободни бройки и специалисти има в регионите. Ще има и мобилно приложение за инвеститорите, чрез което те ще могат да се запознават на различни езици с пълната информация. Създава се и виртуално ръководство към Агенция за инвестиции, което ще работи денонощно. По отношение на индустриалните зони , министърът каза, че в момента се водят преговори със седем големи инвеститори. Попитан за подготвяните нови договори от \"Кинтекс\", министърът каза, че \"Кинтекс\" работи за осигуряване на договори не само за държавните дружества от военнопромишления комплекс, но и за частните. Скоро предстои подписването на такъв договор с \"Дунарит\". Работи се за осигуряване на допълнителни договори с нови дестинации, с които в годините сме работили, но през последните не работим, каза Караниколов и уточни, че няма забрана за тези държави за продажба на военна промишленост. По отношение на заплатите в държавните дружества от военнопромишления комплекс, Караниколов каза, че те са увеличени миналата година, ако има възможност и тази година ще бъдат увеличени. Емил Караниколов връчи три сертификата за инвестиция клас А по реда на Закона за насърчаване на инвестиции на фирмите \"Амилум България\" ЕАД, \"Кастамону България\" АД и \"Витте Аутомотив България\" ЕООД.", "date": "2018.01.19", "title": "Завръщане на инвеститорите"}
{"url": "http://www.classa.bg/component/k2/item/377619-%D0%B3%D0%B4%D0%B1%D0%BE%D0%BF-%D1%81%D0%BF%D1%80%D1%8F-%D0%B4%D0%B0%D0%BD-%D0%B1%D1%80%D0%B0%D1%83%D0%BD", "text": "Служители от сектор \"Киберпрестъпност\" при Главна дирекция \"Борба с организираната престъпност\" (ГДБОП) извършиха проверка по сигнал на български издател за нарушение на авторските му права чрез незаконно разпространение на книгата на Дан Браун \"Произход\" посредством фейсбук, съобщи пресцентърът на МВР. Потребителите са нарушили авторските права, споделяйки незаконното романа само дни след издаването му в България, като част от тях са разпространили книгата срещу доказателство за участие в дарителски кампании. Служителите на ГДБОП са преустановили споделянето, а материалите по случая са изпратени на Министерство на културата за предприемане на административни мерки срещу извършителите, допълват от МВР.", "date": "2018.01.19", "title": "ГДБОП спря Дан Браун"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/377620-%D0%B1%D0%B8%D1%82%D0%BA%D0%BE%D0%B8%D0%BD-%D0%BF%D0%B0%D0%B4%D0%BD%D0%B0-%D0%BF%D0%BE%D0%B4-10-000", "text": "Цената на биткойна във вторник падна до под 10 000 долара за брой на базираната в Люксембург борса Bitstamp за първи път от ноември насам, след като разпродажбите му продължават за втори пореден ден на фона на опасенията, че регулаторните органи могат да наложат по-строга политика спрямо виртуалните валути. Най-високата си стойност криптовалутата достигна в средата на декември, когато се разменяше за около 20 000 долара преди пускането на фючърсната търговия. Над 200 млрд. долара са изтрити от глобалния пазар на криптовалути по време на разпродажбите в сряда, обобщава CNBC. Общата пазарна капитализация на цифровите валути във вторник възлизаше на 653,8 млрд. долара според данни на Coinmarketcap.com. Разпродажбите бяха предизвикани от притеснения за въвеждане на по-строги регулации на ключовите пазари за криптовалутите – Южна Корея и Китай.", "date": "2018.01.19", "title": "Биткоин падна под 10 000"}
{"url": "http://www.classa.bg/%D1%81%D0%B2%D1%8F%D1%82/item/377612-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B2-%D1%81%D0%B8%D1%80%D0%B8%D1%8F,-%D0%BD%D0%BE-%D0%B8%D1%81%D0%BA%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D1%80%D1%83%D1%81%D0%B8%D1%8F", "text": "Съединените щати ще запазят присъствието си на територията на Сирия, където няма място за президента Башар ал Асад в бъдеще, заяви безгрижно държавният секретар на САЩ Рекс Тилерсън.   \"Отговорната промяна не може да дойде веднага, както някои очакват, а чрез постепенен процес на конституционна реформа и избори под надзора на ООН\", добави той в реч в университета Станфорд, Калифорния, съобщава Bloomberg. Въпреки това, той поиска да се разшири сътрудничеството с Русия, за намаляване на вълненията в някои части на сирийска територия, повтори предложението си за финансова и дипломатическа помощ за реконструкция на райони, опустошени от повече от шест години на въоръжен конфликт.   САЩ от друга страна увеличават присъствието на американските дипломати в Сирия и смятат, че излизането на Ал-Асад е неизбежно: \"Промяната ще дойде\", заяви дипломатът.   Позицията на Вашингтон се различава от позицията на Москва, което не изключва възможността сирийският президент да остане на длъжност като ключова част от мирното разрешаване на конфликта в страната му. В този смисъл Тилерсън държеше да подчертае, че това, което правителството му търси, е да насърчи режима \"след Асад\". на САЩ в Сирия представлява скъсване с изпълняваната от администрацията на Обама, наречена от него \"години на илюзии\".   Правителството на САЩ преди това заяви, че няма да се намеси в реконструкцията на Сирия и увери, че ще насърчи само \"инициативите за стабилизация в освободените райони\", като например възстановяването на основните услуги.   Въпреки това, противно на тези твърдения, Държавният департамент обещава да \"обезсърчи\" икономическите отношения, които сирийското правителство възнамерява да установи с всяка страна. Според Тилерсън тази блокада ще остане, докато Асад бъде свален. \"След като Асад е напуснал властта, САЩ с удоволствие ще насърчат нормализиране на икономическите отношения между Сирия и други страни\", каза държавният секретар, като обвини Иран че \"залага на сирийския президент, за да разшири атаките срещу Вашингтон и неговите съюзници\".", "date": "2018.01.19", "title": "САЩ планират да останат в Сирия, но искат повече сътрудничество с Русия"}
{"url": "http://www.classa.bg/%D1%81%D0%B2%D1%8F%D1%82/item/377613-%D1%83%D1%87%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B2%D0%B0%D1%82-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%8F-%D1%81%D1%80%D0%B8%D0%B2-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "Екип от американски и британски учени изпрати официално послание до американската Национална академия на науките, в което те предвиждат кога Земята вече няма да може да приютява хора и други бозайници. \"Отвъд текущия проблем с глобалното затопляне, всяка технологично растяща цивилизация, живееща на планета с ограничени ресурси, ще бъде изправена пред ограничения и последици за растежа, като същевременно понася съществуващи самопредизвикани проблеми, комбинирани с времето\", пишат учените. В документа, експертите подчертават опасността от изменението на климата, неизбежна в резултат на консумацията на енергия, която ще продължи да се покачва, дори при намалени емисии на парникови газове в атмосферата. Според техните данни планетарната температура ще стане непоносима за оцеляването на животните между 2200 и 2400 година. \"Ако сегашните тенденции за потреблението на енергия продължат, може да се случи катастрофално екологично затопляне в периода между 2200 и 2400 година, независимо от забавянето на ръста на населението, очаквано през 2100\", обясняват те. Освен това учените посочват и други рискове, наречени \"катастрофални или глобално екзистенциални\", които могат да доведат до упадък на човешката цивилизация. Те включват \"ядрената зима, пандемията, въздействието на астероидите, както и катастрофални неуспехи на бъдещи технологии като изкуствения интелект\".", "date": "2018.01.19", "title": "Учените предсказват предстоящия срив на човешката цивилизация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377607-%D0%B1%D0%BE%D1%82%D0%B5%D0%B2-%D0%B1%D0%B8-%D0%B8%D0%B7%D0%B2%D0%B0%D0%B4%D0%B8%D0%BB-%D1%81%D0%B0%D0%B1%D1%8F%D1%82%D0%B0-%D0%B8%D0%BB%D0%B8-%D0%B1%D0%B8-%D0%B3%D1%80%D1%8A%D0%BC%D0%BD%D0%B0%D0%BB-%D1%81-%D1%80%D0%B5%D0%B2%D0%BE%D0%BB%D0%B2%D0%B5%D1%80%D0%B0,-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%BC%D1%83-%D0%B1%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-%D0%BD%D0%B5%D1%89%D0%BE-%D0%BA%D0%B0%D1%82%D0%BE-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Обединени патриоти са твърдо против ратифицирането на Истанбулската конвенция. Това твърдо заяви един от съпредседателите на коалицията и лидер на ВМРО Красимир Каракачанов по време на учредяването на Национален инициативен комитет за честване на 170-ата годишнина от рождението на Христо Ботев, като по този начин опроверга някои информации, че при корекция в превода патриотите може и да склонят да подкрепят конвенцията.     И в тази връзка вицепремиерът и министър на отбраната направи много любопитен коментар в отговор на въпрос  , допълни Каракачанов и обясни, че патриотите са против „всяко нещо, което е против традиционния морал и води до открехване на вратата за всевъзможни измишльонити като трети, четвърти, четиридесет и четвърти и не знам си какъв пол е пълно безумие. Няма смисъл да правим грешките, които вече другите са направили”.", "date": "2018.01.19", "title": "Ботев би извадил сабята или би гръмнал с револвера, ако някой му бе предложил нещо като Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377608-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%83%D1%80%D1%83%D0%BC%D0%BE%D0%B2-%D0%BA%D1%8A%D0%BC-%D0%B1%D1%80%D0%B8%D0%B4%D0%B6%D0%B8%D1%82-%D0%BE%E2%80%99%D0%BB%D1%8A%D1%84%D0%BB%D0%B8%D0%BD-%D0%B2%D0%B8%D0%B5-%D1%81%D1%82%D0%B5-%D0%B0%D0%B4%D0%B2%D0%BE%D0%BA%D0%B0%D1%82%D0%B8-%D0%BD%D0%B0-%D0%B4%D1%8F%D0%B2%D0%BE%D0%BB%D0%B0,-%D0%BD%D0%B0-%D0%BA%D0%BE%D0%B8%D1%82%D0%BE-%D0%BD%D0%B8%D0%B5-%D0%BF%D0%BB%D0%B0%D1%89%D0%B0%D0%BC%D0%B5", "text": "    Чудехме се откъде идва външният натиск върху България за задължителното приемане на доброволната Истанбулска конвенция.   И сякаш съвсем навреме тези дни от тайнствените мъглявини на брюкселско-страсбургските възвишения изплува едно лице и дори благоволи да се обърне към нас, българите.     Достойна награда за нашето упорство.   Това е г-жа/г-н Бриджит О’Лъфлин, началник на експертната група за действие срещу насилието над жени и домашното насилие.  Дълго и специализирано наименование, чиято английска абревиатура е GREVIO.   Става дума за същото това GREVIO, което е институционализирано в Истанбулската конвенция като мониторингов механизъм над всяка страна, подписала този документ.   Две раздразнени фрази, изречени от г-жа/г-н О’Лъфлин пред български телевизии се откроиха над всичко. Ето първата от тях:   1. „Общото между противниците на Истанбулската конвенция е, че идват от бивши комунистически страни, а днес са силно повлияни от религиозните си възгледи“.   Уважаема госпожо/господин О’Лъфлин,  Питаме ви – не е ли дискриминационно да делите гражданите на Европейския съюз на бивши комунистически и на бивши некомунистически?   Презрение ли влагате в отношението си към нас, източноевропейците? Презрение заради един исторически факт, за който западните страни имате пряка вина с разделението на Европа след Втората световна война?   Забравихте ли, че ние – източноевропейските страни – бяхме подарени на Сталин от вашите тогавашни политици, в резултат на което по принуда станахме комунистически, та да може днес самозабравили се еврочиновници да ни наричат бивши комунистически? Еврочиновници, на които ние плащаме заплатите?!   И тогава пак никой не ни е питал дали искаме да станем комунистически – съветските танкове тогава не поискаха разрешение – така, както вие днес нямахте никакво намерение да ни питате за вашата Истанбулска конвенция. Отнасяйки се все пак с уважение към вашия избор да подчертавате „бивши комунистически страни“, добре ли е на свой ред да отговорим, че идеолозите на Истанбулската конвенция идват от бивши колониални или бивши фашистки страни и се ръководят от агресивни феминистки или антихристки възгледи.   Така добре ли е да отговорим? Може ли?  А може ли също така да сме вярващи – или както вие се изразявате, религиозни? Или нашата вяра също ви е проблем в Страсбург/Брюксел? А смятате ли да въведете Конвенция срещу християнската вяра?  Звучи нелепо, разбира се, поне на този етап. Но тя и Истанбулската конвенция не звучи много разумно.   И вторият ваш цитат:   2. „Често мъжете имат повече сила, повече физическа и икономическа сила – това е естествено. Но те често имат повече авторитет и стоят по-високо в йерархията от жените.“   Имат повече авторитет?! И това какво общо има с насилието над жени?! Това ли ви е проблемът – авторитетът на мъжа?! Нямате проблем с физическата или икономическата сила на мъжа, но имате проблем с неговия авторитет?! Затова ли един ваш поклонник/поклонничка издигна лозунг пред българския парламент: „Спокойно, бели хетеро мъже! Днес рушим само патриархата!“   Омразата към мъжа ли е това, което ви води?   Авторитетът на мъжа ли е това, което искате да унищожите?   Това ли е истинската ви цел?   Защото все по-ясно става, че вие не искате да издигнете жената, вие искате да принизите мъжа.  Да съсипете естествените авторитети, да преформатирате семейството, да бръкнете в основите на творението.  Бъдете сигурни, че това е амбициозно-нелепо и гарантирано неизпълнимо намерение.   Това не успя да го направи дори и комунизмът, дори и фашизмът.  Макар че като става дума за фашизъм, има една малко известна фраза на Бенито Мусолини, който още в началото на своя замисъл заявява:  „Фашизмът ще бъде църквата на всички ереси!“   Днешната църква на всички ереси е джендър-идеологията.   Това е новата религиозна система на човешкото безправие, маскирано като човешки права.  И това е голямата разлика между учението на Христос и вашето учение. Включително и в джендър-областта.   Ние, християните, подкрепяме човека в хомосексуалиста, вие, джендър-активистите, подкрепяте хомосексуалиста в човека.   Ние, християните, подкрепяме жената в лесбийката, вие, джендър-активистите подкрепяте лесбийката в жената.  Адвокати на дявола, на които – на всичко отгоре – ние, „от бившите комунистически страни“ плащаме от джоба си.   И по този повод нека попитаме съвсем конкретно:   Как така Вие, госпожо/господин О’Лъфлин,   си позволявате да говорите с такова презрение и с такава назидателност на народа на една суверенна европейска страна?!  България плаща всяка година над 1 милион евро членска вноска в Съвета на Европа! Ние ви плащаме на вас, а не обратното!   Затова вие, които се предполага да сте наши служители, как така си позволявате да ни третирате по този обиден начин, едва ли не като ваши подчинени! Как така си позволявате да влизате в ролята на господари – вие, назначени чиновници, които ние издържаме!   И като става дума за чиновници, може ли да попитаме на какво се дължи факта, че всички осем работещи във вашия отдел са жени? Осем от осем. Това не е ли обратна дискриминация? Вие, които искате жените да бъдат равнопоставени не сте счели за нужно да равнопоставите нито един мъж сред вашите подчинени. Защо?   Защото лицемерието е една от иконите в църквата на всички ереси.  Но бъдете сигурни в едно – нито ще приемем да построите вашата църква на всички ереси в България, нито ще ви позволим да разрушите ценностите на вярата в храма на нашите сърца.  Истанбулската конвенция е категорично отхвърлена от сърцата ни.  ", "date": "2018.01.19", "title": "Александър Урумов към Бриджит О’Лъфлин: Вие сте адвокати на дявола, на които ние плащаме!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377609-%D0%BA%D0%B0%D0%BA-%D0%BB%D0%B5%D0%BA%D0%B0%D1%80%D0%B8-%D0%BD%D0%B8-%D0%BB%D1%8A%D0%B6%D0%B0%D1%82-%D1%81-%D0%B1%D0%BE%D0%BB%D0%B5%D1%81%D1%82%D0%B8,-%D0%B7%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%85%D1%80%D0%B0%D0%BD%D0%B8-%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "Списание „Тайм“ преди години публикува впечатляващ разказ на д-р Скот Хейг, озаглавен „Лекари без долари“ (By Scott Haig, M.D. Friday, Feb. 02, 2007 Time Magazine). Той разказваше за свои колеги, хвърлили стотици хиляди за квалификация, и как същите от обещаващи кардиолози и хирурзи са се превърнали в специалисти по „премахването на косми от неизброими дамски части“, дистрибутори на магнитна вода и всевъзможни магически лекарства.  Призванието много отдавна е отстъпило пред интереса, а някои факти поставят под съмнение съществуването му изобщо. Същият лекар казва в друга статия: „В земя, управлявана от доларови сметки е добре да рекламирате пред клиентите и да се опитвате да им вземете за всяко нещо, което си струва. Всеки знае, че маркетингът – рекламите, тениските и разговорите за болки в гърба по време на вечерята – е предназначен за получаване на пари от клиенти.        Конвенционалната лъжа е, че маркетингът информира. Може би, периферно. Той в действителност е направен, за да манипулираме. Но добре ли е да предубеждавате пациентите, за да може да изстискате повече от тях?“  (My Patients Are Not Customers By Scott Haig, Wednesday, July 25, 2007 Time Magazine).   Днес, въпреки „напредъка на медицината“ сме по-болни от всякога. Статистиката посочва повече от двойно увеличение на оплакванията за по-малко от век. Главоболие, болки в гърба, в краката, парене в очите, бодежи в сърцето и стомаха, умора, хронична липса на енергия. 90% от нас изпитват тези симптоми… Заразността на модните неразположения превишава десетки пъти най-страшния бич в досегашната история на човечеството – едрата шарка. Защото сега, за разлика от някогашния начин на разпространение – физическият контакт – те се разпространяват …в интернет.   Хипохондризмът достигна такива размери, че вече всяка препатила комшийка със самочувствие дава здравни напътствия, а широкото разпространение на хранителни добавки и лекарства без рецепта, превръща всеки един от нас в отличен личен лекар, „знаещ“ необходимостта от онова, което рекламата отдавна е заложила в главата му. Професорът по медицинска история Едуард Шортър описва как новите заболявания „се появяват първо при образованите хора, защото по-често използват медицински медии. Те първи започват да се следят за симптоми на алергии и други „добре описани“ заболявания. Именно тези сравнително малки групи започват разпространението на заболяванията.“    Обикновено началото се поставя в страната на неограничените възможности, заради подходящата бизнес среда. Само няколко години по-късно те вече са прехвърлили океана в посока Европа, най-вече в Англия, заради езиковото сходство. После плъзват из целия континент. У нас стигат най-късно, далеч след като са развенчани на други места, т.е. макар че съвремието дава възможност да ги избегнем, ние не успяваме. Защо?  Плацдарм за тяхното настъпление са безбройните собственици на здравни блогове, които удобно разполагат и с магазин, притежаващ „лекарството“. Идеята скоро бива подета от друго важно звено в разпространителската верига – дамските списания и телевизионни предавания. Те са жадни за първенството в популяризиране на „най-новото в областите на диетологията и лечението” на …несъществуващи заболявания.   Там някъде се появяват и гурутата на здравето, понякога със сериозни академични титли, които рекламират съвременно написани книги. Тези четива представляват букет от симптоми, даващи възможност на всеки читател да си постави ясна диагноза и после да посегне към рекламирания Х фактор (например „Дали не е B12?”).   Понякога пазарните хитове (като книгите „Лечение на всички видове рак“, „Лечение на всички болести“) са дело на доказани шарлатани, като в случая с осъдената още преди почти две десетилетия в САЩ Хулда Кларк, но това не пречи „идеите“ им да се разпространяват безпрепятствено. Разбира се, буди недоумение неосведомеността на журналистите и най-вече на здравните им гости, някои от които с научни степени. А може би има просто обяснение.  В книгата си „От парализа до умора“ (From paralysis to fatigue) споменатият проф. Шортър проследява 200-годишната история на болестите и начина, по който те са били „изобретявани” от лекари и техните пациенти (предимно от женски пол), отговаряйки на тенденциите на пазара. Всяко ново откритие на науката в дадена медицинска сфера, усилвала откриването на симптоматика в същата…   Примерите и доказателствата по темата са толкова много, че подборът на най-подходящите изглежда винаги съмнителен. От друга страна едва ли на някой здраво мислещ са му необходими безброй доказателства.  Въпросът е защо се случва всичко това? Лесно можем да обвиним сребролюбците в манипулация, но нямат ли те съучастници в лицето на масовия човек? Не е тайна, че търговците нямат висок морал. Усмивката, с която ви предлагат безброй ненужни стоки, може да видите и на лицето на някоя собственичка на здравен електронен магазин, която сее некомпетентни съвети тип „променете алкално-киселинния си баланс“, „време е за прочистване от паразитите“, „изследвахте ли се за недостиг на витамини“ и т.н.   От своя страна лекарите повтарят онова, което са учили преди много години в университета – отдавна остаряло и отречено, защото няма как да са в течение с цялото многообразие на медицинските постижения. Специалистите от клиниките понякога „държат на своето“, защото признаването на грешна позиция е особено трудно, щом върху нея си изградил кариера. Професорите от катедрите по хранене са особено ярък пример за това. Но!   Пред всички тях стои аудиторията им, готова да бъде болна. Искам да напомня колко много от нас услужливо помага на пазара, когато с пълна увереност, без следа от съмнение ретранслират чисто търговски послания…", "date": "2018.01.19", "title": "Как лекари ни лъжат с болести, за да продават храни и лекарства"}
{"url": "http://www.classa.bg/%D1%81%D0%B2%D1%8F%D1%82/item/377610-%D1%83%D1%86%D0%B5%D0%BB%D0%B8%D1%85%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D0%BF%D0%B0%D0%BF%D0%B0%D0%BC%D0%BE%D0%B1%D0%B8%D0%BB%D0%B0", "text": "Папа Франсиск е бил ударен в Чили, докато правел обиколка с папамобила. Понтификът е улучен от обект, подобен на кърпа или шапка, докато е бил в превозното средство.   Хорхе Марио Берголио бил ударен по рамото, но не изразил голямо притеснение за инцидента и продължил да поздравява енориашите. Първият му ден в южноамериканската страна бе придружен от антиправителствени протести и опозиция срещу католическата църква.", "date": "2018.01.19", "title": "Уцелиха папа Франсиск по време на пътуването в папамобила"}
{"url": "http://www.classa.bg/%D1%81%D0%B2%D1%8F%D1%82/item/377611-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D0%BC%D0%B8%D1%81%D0%B8%D1%8F,-%D0%BA%D0%BE%D1%8F%D1%82%D0%BE-%D0%BA%D0%B0%D1%86%D0%BD%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "По повод на 45-ата годишнина от прилуняването на съветския космически модул Луна 21, на 15 януари за първи път бе публикуван секретен доклад с подробна информация за работата на модула и проблемите до последния му контакт със Земята, на 10 май 1973 г. Руската космическа система декласифицира документ, състоящ се от две части. Първата обяснява операциите на борда, включително на Луноход 2 и специализирания телевизионен екипаж. Втората съответства на системата за контрол (Сатурн MS) отговорна за управлението на Лунохода, чрез който от Луната бяха изпратени фотографии. Текстът изброява всички възникнали проблеми и описва опциите за решаване на тези проблеми. По-специално, той подчертава, че повечето комуникационни устройства работят и след изчерпване на техния планиран живот, функция, която служи като основа за създаване на подобрени единици в по-късни експерименти. В хода на тази мисия за пръв път в историята се използва механизъм за предаване на данни между Земята и Луната чрез оптичен канал. Благодарение на присъствието на фотодетектор и използването на наземни телескопи оборудвани с лазер, Луноход 2 изпраща радиосигнали, а от Земята следят координатите му много точно. В последната фаза на тази мисия интериорът на устройството регистрира повишаване на температурата между 43 ° C и 47 ° C, след което контактът е загубен. Впоследствие се установява, че Луноходът е излязъл от експлоатация поради прегряване на системите след случайно навлизане на почва в неговата структура. Модул Луна 21 достига лунната повърхност на 15 януари 1973 г. В продължение на четири месеца Луноход 2, който тежи 836 кг, покрива 42 км, предава 86 панорамни фотографии и около 80 000 телевизионни изображения на Земята и провежда стотици механични и химически тестове на почвата.", "date": "2018.01.19", "title": "Разсекретиха документи за съветската мисия, която кацна на Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377601-%D1%81%D0%B2-%D0%BC%D0%B0%D0%BA%D0%B0%D1%80%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "Живееше преподобни Макарий сам в една килия в голямата пустиня, а по-надолу от него, в друга пустиня, имаше манастир с много монаси. Седейки веднъж край пътя, старецът видя дявола да идва в човешки образ. Той беше облечен в рунтава кожена дреха и на всеки косъм висеше по една кратунка. Старецът му каза: „Къде си тръгнал, зъл дух?“ А той отговори: „Отивам да изкушавам братята“.      „За какво са ти тези кратунки, които носиш ?“ — попита старецът. Дяволът отговори: „Нося на братята ястие.“ „Във всяка ли има ястие?“ — попита пак старецът. „Да — отвърна дяволът, — защото ако някому не се хареса едно, давам му друго и така наред, та всеки поне нещо да приеме.“ Като каза това, дяволът отмина. А старецът остана да пази край пътя, докато се върне. Като го видя да се връща, запита го:    „Добре ли мина ходенето ти?“ А той отговори: „Зле! Как да е добре?!“ „Защо?“ — попита пак старецът. „Защото — отвърна той — всички монаси бяха зли с мен, противиха ми се и никой не ме прие. „Нима нямаш нито един приятел между тях?“ — каза старецът. Дяволът отговори: „Имам само един монах, който ме слуша и когато отида при него, върти се пред мен като фърфалак.“ Старецът попита:   „Как се казва този монах?“ „Теопемпт“ — отвърна дяволът и си отиде. Дигна се тогава авва Макарий и тръгна за долната пустиня, където се намираше манастирът. Като чуха за това братята, излязоха да го посрещнат с палмови клонки и всеки приготвяше килията си, очаквайки, че старецът ще отседне у него. А той попита: „Кой е Теопемпт?“ и като му го показаха, отиде в килията му. Монахът го прие с радост. Когато започнаха да си говорят насаме, старецът му рече: „Как живееш, брате?“ Той отговори: „Добре, по твоите молитви.“ Старецът продължи: „Не те ли смущават някои лоши помисли?“ Братът отвърна: „Засега съм добре“, защото се срамуваше да изповяда своите нечисти мисли. Тогава старецът каза: „Ето, аз толкова години постя и се подвизавам и всички ме почитат, но и сега, на тия стари години ми досажда блудният бяс“.    Като чу тези думи Теопемпт рече: „Наистина, отче, и аз съм силно обхванат от любодейния дух“. А старецът продължи да го разпитва, търсейки и други мисли, които погубваха душата на брата, докато той не му изповяда всичко. След това преподобният го попита: „Как постиш?“ Той отговори: „До деветия час“ (3 часа след обед — б.пр.). Свети Макарий му каза: „Пости до вечерта и учи наизуст Евангелието и други свети книги, за да се упражняваш винаги в богомислие. И ако ти дойде лош помисъл, не го приемай. Никога не допускай умът ти да слиза надолу, към земното, но винаги да бъде насочен нагоре, към Бога и Бог ще ти помогне.“    Така светият старец, като утвърди брата, се върна в своята пустиня. И пак, като седеше веднъж край пътя, видя да минава дявола и го попита: „Къде отиваш?“ А той рече: „Отивам да изкушавам братята“. И като каза това, отмина. Когато се връщаше, свети Макарий отново го попита: „Как са братята?“ Дяволът отговори: „Всички бяха зли с мен. Даже и онзи, който по-рано ми беше приятел и ме слушаше, сега се е развалил от някого, никак не ме слуша и е станал по-зъл към мен от всички. Затова се заклех да не ходя вече там, или чак след дълго време.“ Като каза това, той си отиде. А свети Макарий се завърна в своята килия.          Веднъж преподобният се молеше на Бога и чу глас, който му каза: „Макарий, ти още не си достигнал мярката на двете жени, които живеят заедно в близкия град.“ Като чу това, старецът грабна тояжката си и тръгна за града. Той намери дома на двете жени, почука на вратата и веднага едната от тях излезе и го прие с голяма радост. Като извика и двете, старецът им каза: „Заради вас предприех този голям труд.    Заради вас дойдох от далечната пустиня, за да разбера какви са делата ви. Разкажете ми за тях без да скривате нищо“. А жените му отговориха: „Повярвай ни, свети отче, че и до днес ние сме подчинени на волята на мъжете си. Какви дела търсиш от нас?“    Ала старецът не отстъпваше, молейки ги да му открият как се трудят за своето спасение. Най-сетне те склониха и му казаха: „Ние не сме роднини, но се случи така, че се омъжихме за двама братя и заедно с тях петнадесет години живеем в една къща, без да си кажем нито една зла или скверна дума или обида, нито пък някога сме се скарали и до днес живеем в мир.    Бяхме се уговорили да оставим своите съпрузи и да отидем да живеем при светите девици, които служат на Бога, но не можахме да измолим от мъжете си да ни пуснат, макар да ги увещавахме с много сълзи и молби. Като не получихме желаното, дадохме обет пред Бога да не кажем занапред нито една празна дума до смъртта си.“          Като чу това, св. Макарий каза: „Наистина Бог не гледа дали си девственик или женен, дали си монах или мирянин, но търси доброто желание и го приема като извършено дело. И според произволението на човека му изпраща Дух Светии, Който действува и ръководи живота на всеки, желаещ да се спаси.“", "date": "2018.01.19", "title": "Св. Макарий Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377602-19-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "383 г. - Аркадий е обявен за император на източната Римска империя.     •1419 г. - Стогодишна война: Град Руан се предава на английския крал Хенри V и по този начин Нормандия става част от Англия.     •1764 г. - Джон Уилкс е изгонен от Камарата на общините заради подривна дейност и клеветничество.     •1806 г. - Великобритания окупира нос Добра надежда.     •1829 г. - Състои се премиерата на \"Фауст\" от Гьоте.     •1839 г. - Британската източноиндийска компания превзема Аден.     •1853 г. - Състои се премиерата на операта \"Трубадур\" на Джузепе Верди в Рим.     •1861 г. - Джорджия става 5-я щат, отделил се от САЩ след Южна Каролина, Мисисипи и Алабама.     •1899 г. - Судан става кондоминиум на Великобритания и Египет.     •1915 г. - Първата световна война: При първата в света бомбардировка на цивилно население германски цепелини бомбардира градовете Грейт Ярмут и Кингс Линвъв Великобритания, загиват над 20 души.     •1918 г. - Финландска гражданска война: Първи тежки сражения между Червената гвардия и Бялата гвардия.     •1920 г. - Сенатът на САЩ гласува против присъединяването на държавата към Обществото на народите.     •1937 г. - Хауърд Хюз поставя нов световен рекорд за скорост, прелетявайки със самолет разстоянието от Лос Анджелис до Ню Йорк за 7 часа, 28 минути и 25 секунди.     •1938 г. - За първи път в света започва серийно производство на леки автомобили с дизелов двигател от американската фирма \"Дженерал Моторс\".     •1941 г. - Втората световна война: Великобритания напада контролираната от Италия Еритрея в Етиопия.     •1942 г. - Втората световна война: Япония напада Бирма.     •1945 г. - Втората световна война: Съветската армия освобождава Лодз. От 230 000 жители през 1940, по-малко от 900 оцеляват след Нацистката окупация.     •1946 г. - Генерал Дъглас Макартър създава Международен военен трибунал за Далечния изток за съдене на японски военнопрестъпници.     •1955 г. - Играта \"Скрабъл\" се появява на пазара.     •1966 г. - Индира Ганди е избрана за министър-председател на Индия.     •1969 г. - Студентът Ян Палах умира, след като три дена преди това се самозапалва в Прага в знак на протест срещу инвазията на СССР в Чехословакия през 1968. Погребението му се превръща също в значим протест.     •1977 г. - Президентът на САЩ Джералд Форд амнистира Ива Тогури д'Акино, известна като \"Токийската роза\".     •1977 г. - В Маями, щата Флорида, пада сняг за първи път в известната история на града.     •1981 г. - САЩ подписва споразумение с Иран за освобождаването на 52-мата американски заложници, държани 14 месеца в плен.     •1983 г. - Нацисткият Военният престъпник Клаус Барби е арестуван в Боливия.     •1983 г. - Apple Computer известява за появата на \"Apple Lisa\" - първият си персонален компютър с графичен потребителски интерфейс и компютърна мишка.     •1989 г. - Френският президент Франсоа Митеран кани на неформална закуска в посолството на Франция в София 12 български дисиденти.     •1993 г. - IBM обявява, че е регистрирана загуба от $4,97 милиарда за изминалата 1992 година - най-голямата загуба за една година на дадена корпорация в историята на САЩ.     •1997 г. - След повече от 30 години Ясер Арафат се завръща в Хеброн и участва в честването по случай присъединяването на последния, контролиран от израелците, град на Западния бряг.     •2007 г. - Арменският журналист Хрант Динк е застрелян пред офиса на вестника, в който работи, от 17-годишен турски националист.  ", "date": "2018.01.19", "title": "19 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377603-%D0%B0%D1%80%D0%BE%D0%BC%D0%B0%D1%82%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%81%D0%BB%D1%8A%D0%BD%D1%86%D0%B5-%D1%89%D0%B5-%D0%BE%D0%BC%D0%B0%D0%B9%D0%B2%D0%B0-%D0%B1%D0%B5%D1%80%D0%BB%D0%B8%D0%BD", "text": "          По този повод агенция ДПА организира малка „разходка\" из традиционното българско меню. Любопитно е как добронамереният репортер като външен човек описва добре познатите на всички българи блюда.   Още в началото Мария Дунес-Розе попарва надеждите на своя гост: „България не е гурме-страна\", констатира ресторантьорката. „Нашата кухня е традиционна\". И честна, добавя тя.     Готви се с продуктите, които дават земята и домашните животни: чушки, краставици, домати, овче сирене, свинско и пилешко месо. За останалото грижа има... ракията. По традиция българите я пият с предястията. Ракията се вари от грозде, сливи или кайсии. „Отпиваме обаче само малка глътка\", уверява госпожа Дунес-Розе, съдържателка на ресторанта „При Мария\" в Берлин.   Тази година България е страна на фокус на Международната зелена седмица в Берлин от 19-ти до 28-ми януари. Посетителите на този голям панаир ще могат да научат повече подробности за българските храни и трапези. По традиция най-напред се сервира шопска салата, макар че българите не се отнасят особено стриктно към спазването на поредността в едно меню, обяснява Мария: „Просто всичко се слага на масата\". Ето така един обяд или една вечеря спокойно могат да се проточат часове наред. Между другото, шопската салата се прави от нарязани домати, краставици, чушки, лук, оцет и олио, върху които се настъргва овче сирене.     „Lactobacillus bulgaricus\" - бактерията, която е отговорна за мекия вкус на киселото мляко, вирее само в региона   Българите са особено горди със своите млечни продукти. Дори бактерията, която превръща прясното мляко в кисело, носи тяхното име: „Lactobacillus bulgaricus\". Тази бактерия, която е отговорна за приятно мекия вкус на киселото мляко, вирее само в региона, съобщава българското Министерство на туризма. А киселото мляко е най-важната съставка на „таратора\", който се сервира като студено предястие. В него задължително се нарязват краставици, чесън, орехи и копър.   Мария сервира на своите гости и други предястия. Българската „снежанка\" прилича на гръцкото „цацики\" – кисело мляко, чесън, краставици и магданоз, а за хората с фин вкус ресторантьорката предлага още пържени тиквички и печени белени чушки. Не може да се мине и без кьопоолу – пюре от патладжани, чушки и чесън. Към всичко това на масата се предлага хляб и „шарена сол\", в която са смесени сол, червен пипер, чубрица и риган.   Когато се стигне до главното блюдо, в България има по нещо както за всекиго: както за любителите, така и за противниците на месото. Пълнените чушки са с плънка от кайма, ориз, лук, моркови и подправки. А кавърмата се прави от запържено пиле, което после се задушава в глинен съд със зеленчуци, доматен сос, лук и черен пипер. „Месото първо се запържва, а после се задушава, така то остава сочно и ароматично\", обяснява Георги Георгиев от българското Министерство на земеделието.   Без месо, но затова пък с много фантазия се приготовлява типичният миш-маш. Мария нарязва в едно гюведже чушки, лук, домати, чесън, добавя яйца и овче сирене и задушава всичко това заедно. „Сирене по шопски\" също се приготовлява в гюведже: на пластове се редят овчето сирене, запърженият лук и доматите, а отгоре се чуква едно яйце.   В българските ресторанти има и риба. „Скумрия или пък пъстърва на керемида, пълнени със зеленчуци, лимон и орехи\", обяснява Георгиев. За определени празници в България се сервира и пълнен шаран.     България е традиционен производител на вино   А онези, които обичат накрая да хапнат и нещо сладко, ще намерят в менюто различни десерти, напомнящи на австро-унгарската кухня. Сладките палачинки носят същото име, както в Австрия, сервира се и щрудел или пък тиквеник от фини кори с настъргана тиква, орехи, захар, канела и лимонова кора. Щруделът и тиквеникът се поръсват с пудра захар и могат да се сервират не само за десерт, но и за закуска. Ако след десерта имате нужда и от дижестиф, навярно пак ще се сетите за ракията, но нея българите я пият не накрая, а в началото.   Освен към концентратите, българите са силно привързани към още една алкохолна напитка: виното. „В международно сравнение българското вино се подценява\", смята Мария. А виното е неотменим елемент от българската история: за античните траки то е важна съставка на религиозните ритуали. Днес територията на България е разделена на различни винарски региони. На север се отглеждат най-вече сортовете „Пино ноар\" и „Каберне совиньон\", на юг пък - „Мерло\" и „Рубин\". А по южния склон на Балкана се отглежда грозде за бели вина.", "date": "2018.01.19", "title": "Ароматът на българското слънце ще омайва Берлин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377604-%D0%B3%D0%BE%D1%82%D0%BE%D0%B2%D0%B0-%D0%BB%D0%B8-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B5%D0%B2%D1%80%D0%BE%D1%82%D0%BE", "text": "          Още през първата половина на тази година България смята да подаде официална молба за приемане в еврозоната. Това потвърди правителството в София в началото на българското европредседателство, припомня германският \"Ди Велт\" и отбелязва, че България формално изпълнява всички Маастрихтски критерии, но пък не покрива редица други критерии, които са не по-малко важни. По-нататък изданието посочва, че ЕК подкрепя усилията на България за влизане в еврозоната. Цитиран е шефът на Комисията Жан-Клод Юнкер, според когото \"мястото на страната е в ЕС, в Шенген и в еврозоната\".     Българският премиер Бойко Борисов уверява, че страната му е готова да влезе в т.нар. чакалня на еврото, т.е. да се подложи на двугодишно наблюдение за това дали се справя дългосрочно с критериите. По-конкретно това означава обменният курс спрямо еврото да остане относително стабилен във фазата на наблюдение, пише по-нататък „Ди Велт\".   Премиерът Борисов уверява, че страната е готова за т.нар. чакалня на еврото   Според изданието, това едва ли ще представлява някаква трудност за България, тъй като още от 1997 г. страната е във валутен борд и националната ѝ валута е фиксирана - първоначално към германската марка, а сега и към еврото. Затова и няма колебания в обменния курс на лева. Другите критерии за въвеждане на еврото са бюджетен дефицит под 3 процента и държавен дълг, не по-висок от 60% от БВП. И с двете задачи България се справя с лекота, посочва отново \"Ди Велт\".   Но при по-внимателно вглеждане се забелязва, че не всичко е така безпроблемно, коментира изданието. Защото напоследък инфлацията значително се повиши – до 1,8%, а ако цените през идните месеци продължат да растат, страната може бързо да се отдалечи от критериите за членство.    Пред въвеждането на еврото обаче има и други препятствия, които страната трябва да преодолее. Така например Европейската централна банка (ЕЦБ) преценява дали съществуват сериозни макроикономически дисбаланси, както и доколко устойчиви са процесите на икономическата интеграция на България в ЕС. Тук голяма роля играе силата на институционалната среда, и точно тук обаче България има сериозни пропуски, както ЕЦБ установи още през 2016 година, припомня изданието.   Но също и ЕК редовно дава лоши оценки на страната в областите правосъдие и борба срещу корупцията, по които България все още не изпълнява всички европейски стандарти. Заради това страната продължава да е под наблюдение от ЕК. Българските граждани оценяват ситуацията по подобен начин. Финансовият министър Владислав Горанов обаче се опитва да разсее всички резерви на страните от еврозоната, като заявява: „Ние сме малка страна с добри показатели и по никой начин не бихме могли да застрашим еврото или еврозоната\".   След гръцката криза европейците станаха много по-предпазливи   Но не всички са на това мнение. В публикация на \"Франкфуртер Алгемайне Цайтунг\" (ФАЦ) под заглавие \"България ще стане риск за еврото\" четем следното: \"Най-вече ЕЦБ, но също така и някои страни-членки изпитват сериозни съмнения, свързани най-вече с икономическата конвергенция на страната в европространството.    Икономическата мощ на страната е далеч под средната за страните от ЕС - през 2016 г. През 2016-та БВП на глава от населението е бил 7400 долара в България - срещу 103 хиляди долара в Люксембург, например. Към това трябва да добавим и критерии, които нямат цифрово изражение: степента на интегрираност в международните пазари, състоянието на салдото по текущата сметка, разходите за труд за единица продукция и т.н.    По всички тези критерии ЕЦБ ще излезе със свои оценки, т.нар. доклади за конвергенция, които със сигурност ще бъдат доста по-скептични, отколкото оценките на ЕК. По този повод ФАЦ цитира неназован европейски дипломат да казва, че \"по политически причини Юнкер иска на всяка цена да прокара българското членство в еврозоната\". Но последно думата ще имат страните-членки.    А 15 години след въвеждането на еврото в Гърция, тяхната чувствителност относно възможните рискове е значително нараснала, пише в заключение ФАЦ.", "date": "2018.01.19", "title": "Готова ли е България за еврото?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/377606-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8%D1%82%D0%B5-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B8-%D0%BF%D0%B0%D1%80%D1%87%D0%B5%D1%82%D0%B0-%D0%B2-3000-%D0%B3%D1%80%D0%B0%D0%B4%D0%B0-%D0%BF%D0%BE-%D1%81%D0%B2%D0%B5%D1%82%D0%B0", "text": "Попаднахме случайно на карта с хитовите песни за последния месец в 3000 града по света. Съставената от   графика е базирана на гледанията в Youtube в последния месец. \r\n   Ако сте малко или повече меломан, най-вероятно ви е любопитно коя е най-слушаната песен в различните европейски държави и САЩ, слушат ли в Русия Ед Шийрън, или си имат собствени мегахитове, как изглеждат рап клиповете в Южна Америка... \r\n   Трябва да отбележим например, че макар в повечето градове в Босна и Херцеговина хит да е песен на Цеца и Саса Матич, то поне в няколко града тя е изместена - от песен на брата на Саса - Цеца Матич. \r\n   В Бългрия Шушана дори не присъства. \r\n   И, да, на места първенците са съвсем предвидими, докато другаде има и изненади. Ето няколко от музикалните отличници... \r\n   \r\n   Най-слушаната песен в 27 от 28-те области на страната е \"Антилопа\" на Тита. Ако не сте чували песента, но се радвате, че не е чалга, избързали сте със заключенията. Заканата \"Ще ти пръсна дисплея и панела\" сигурно в момента е най-вървежната свалка сред десетокласниците и вече е отнела приза на \"Кекс\"-а на Папи Ханс. Песента е придружена с клип, в който Тита дава всичко от себе си, облечена в униформата на младите певици в България - корсет и мрежест чорапогащник. Ако се чудите защо в 27 от 28 области - в Кърджали най-слушана е песен с турско име, най-вероятно от саундтрака към сериала \"Седефени сълзи край Босфора\". \r\n   \r\n   Мислили ли сте какво слушат по клубовете в Страна огромная? Оказва се, че руснаците са дръпнали страшно много в музикално отношение от времето на ТаТу, които отдавна са примерни съпруги и майки. Една от двете най-слушани песни се казва \"Тролль\", но името не бива да ви подвежда. Изпълнителката от дуета Время и Стекло изглежда като по-малката сестра на Лейди Гага минус роклята от пържоли. Другият фаворит на руснаците е \"Розовое вино\". И тук името не бива да ви бърка - парчето е надъхан и забързан рап със задължителните елементи алкохол, наркотици, дрога и жени. Няма да стигне до Евровизия, но е приятен за слушане. \r\n   \r\n   Ето я и първата сериозна изненада - Казахстан слуша един от първите истински YouTube феномени - Gangnam Style. Песента на южнокорееца Psy озвучи 2012-а, че и началото на 2013-а, и подложи нервите на доста слушатели на сериозно изпитание. Както казва някой в Reddit - може би песента не се е задържала наистина пет години като най-слушана, просто в Казахстан най-после са дорасли до нея. \r\n Никой не разбира текста, но всичко е точно. Оп-па, гангнам стайл, оп, оп... \r\n   \r\n   И неговото име е... Той е... \"Despacito\"! Докато по-голямата част от света вече спокойно си отдъхва от този музикален феномен, който тества колко издържат сървърите на YouTube, югозападната част от страната явно още е в лято 2017-а. Хитът на Луис Фонси стана най-стриймваното парче за всички време, събра над 4,5 милиарда гледания, накара Джъстин Бийбър да пропее на испански (неуспешно), роди рекорден брой пародии и мемета. Отново никой, освен испаноговорящите, не разбира текста. Отново всичко е точно, особено след като спря да се лее от всеки ъгъл. \r\n \r\n   Ако си мислите, че симпатичният пуерториканец Луис Фонси ще се спре само до \"Despacito\" и всички ще си отдъхнем от латиното - в грешка сте. Той отново е тук и отново е номер едно, поне в Испания. В \"Echame la Culpa\" е в компанията на бившата звезда на Disney - Деми Ловато. Парчето е с амбициите да е новото Деспасито, но е твърде студено и на никого не му се танцува регетон насред януари. По тази причина шансът да слушате точно това, докато пиете мента покрай някой плажен бар това лято, е нищожен. Лошото е, че на негово място със сигурност ще дойде нещо още по-дразнещо. \r\n   \r\n   Ако не сте слушали Ед Шийрън и неговата \"Perfect\", може би е време да поправите това преди жена ви да ви е принудила да се запознаете с творчеството на британеца. Песента е романтична и приятна, в което няма нищо лошо - Шийрън е любим на доста голяма част от жените, а песните му са озвучили не един и два първи танца на сватби. Можете обаче да сте сигурни, че в близките седмици \"Perfect\" ще звучи ужасно често, а на Свети Валентин и дните около него ще се лее дори и от ютията ви. \r\n   Е, може би трябва да отбележим, че там където не е Perfect, хитът е Havana, но все пак някои държави имат изцяло свои музикални парчета на първо място. И България за добро или за лошо е сред тях. \r\n", "date": "2018.01.19", "title": "Най-популярните музикални парчета в 3000 града по света"}
{"url": "http://www.classa.bg/%D1%81%D0%B2%D1%8F%D1%82/item/377600-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%81-400-%D0%B7%D0%B0-%D0%BA%D0%B8%D1%82%D0%B0%D0%B9-%D0%B2%D0%B8%D0%B4%D0%B5%D0%BE", "text": "\r\n    Това съобщи днес за ТАСС източник от системата за военнотехническо сътрудничество на Русия. \r\n   \r\n   Комплектът включва команден пункт, радиолокационна станция, енергийно и спомагателно оборудване, резервни части и др. КНР бе първият чуждестранен купувач на тези руски системи; втори стана Турция, напомня ТАСС. \r\n   Договорът, подписан с Китай, не предвижда Пекин да получи нито технологии за производството на подобни системи, нито лиценз да ги произвежда, уточни източникът.  \r\n   Миналата година Русия организира за група китайски военни обучение по експлоатация на С-400, допълни той. Руската федерална служба за военнотехническо сътрудничество не коментира информацията, добавя ТАСС. \r\n    ", "date": "2018.01.19", "title": "Русия започна доставките на С-400 за Китай (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/377595-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B7%D0%B2%D0%B5%D0%B7%D0%B4%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D1%8F-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "            Новият австрийски канцлер Себастиан Курц би желал винаги да е с няколко крачки пред останалите. Фактът, че едва 31-годишен, той пое властта в Австрия, сякаш потвърждава това. Но първото му официално посещение в Берлин - при канцлерката Меркел - показа, че той понякога просто прехвърля мярката.     Това се отнася не само до безсрамно високото самочувствие, което новата политическа звезда демонстрира в Берлин. Себастиан Курц има популистки инстинкт и е готов да сключва партньорства, пред които други се стъписват. Неговата коалиция с дяснопопулистката \"Партия на свободата\", която е близък съюзник на френския „Национален фронт\", навярно предизвиква истинска погнуса у Ангела Меркел. За нея сътрудничеството с дяснопопулистката \"Алтернатива за Германия\" е абсолютно немислимо.     От повече от 100 дни насам Меркел се опитва да състави правителство – първоначално с либералите и Зелените, а сега - със социалдемократите. И тъкмо в тази сложна ситуация тя е принудена да слуша самохвалствата на Курц за това, че разполагал със \"стабилно правителство\". В изразеното от него пожелание и Германия \"скоро\" да има такова стабилно правителство се прокраднаха злоради нотки.   Двете страни подчертават колко много общите неща има между тях. Има обаче и значителни различия. Меркел желае повече европейска интеграция и е готова да отпусне за целта и повече пари. Курц – обратно – е за това повечето решения да се взимат на регионално равнище. Той не желае по-богатите страни в ЕС, сред които и Австрия, да бъдат принудени да плащат повече, за да компенсират неблагоприятните ефекти от Брекзита. Курц освен това постоянно критикува позицията на Меркел за квотното разпределяне на бежанци и, за разлика от нея, иска да бъдат отменени санкциите срещу Русия, въведени след анексията на Крим.     Онова, към което се стремят и двамата политици – е стабилност. И двамата знаят, че е нужна твърде сложна аритметика, за да бъдат изковани стабилни коалиции. А какво не им достига? Истински план, идея като тази на Макрон за дългосрочното развитие на Европа. Визията на френския президент така и не е получила още отговор от Берлин. А дали във Виена е останало нещо от желанието за европейско единение, след като десните популисти сега участват в управлението на страната?   Михаела Кюфнер   Правителството му трябвало да бъде мерено по делата – обявява Курц. Меркел всъщност смята да прави тъкмо това. Симпатиите си към Орбан и останалите евроскептични хардлайнери по отношение на бежанската тема, Курц предпочита да разглежда като опит за „прехвърляне на мостове\". С това обаче австрийският канцлер на практика напада в гръб Меркел, която смята, че миграцията е общоевропейска задача.   Малко вероятно е Курц да успее да опитоми дяснопопулистката „Партия на свободата\". Затова „строителят на мостове\", както Курц сам нарича себе си, и неговото правителство само ще задълбочат рововете в европейската политика. Младият австрийски канцлер навярно ще създава още редица главоболия на Ангела Меркел, в случай че тя успее да изпълни неговото пожелание – и създаде свое \"стабилно\" правителство в Берлин.", "date": "2018.01.19", "title": "Австрийската политзвезда създава главоболия на Меркел"}
{"url": "http://www.classa.bg/%D1%81%D0%B2%D1%8F%D1%82/item/377596-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D0%BC%D0%B5%D1%87%D0%BE-%D0%BF%D1%83%D1%85-%D0%B4%D0%BE%D0%BD%D0%B5%D1%81%D0%B5-%D0%BD%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F-%D1%81%D0%B8", "text": "Алън Александър Милн безспорно е писател, който ще бъде запомнен в световната литература. Още от издаването си през 1926 г. до ден днешен \"Мечо Пух\" е сред най-любимите детска книги по света (ако не и най-любимата). Преведена е на почти всички езици по света, включително и на латински и есперанто. \r\n   Годишно Кътът на Пух в библиотеката в Ню Йорк, където се пазят оригиналните играчки на Кристофър Робин, е посещаван от над 1 млн. души, а адаптациите по книгата (особено тази на \"Дисни\") са гледани милиони пъти. През 1996 г. WaterStone’s – водеща издателска фирма в Англия, поставя книгата на 17-то място сред стоте най-четени книги на ХХ век. \r\n   \r\n   Когато Първата световна война приключва Алън Милн се завръща у дома във Великобритания разбит и дълбоко засегнат от всичката смърт, която вижда. Един от любимите писатели на страната, помощник редактор на култовото за времето си сатирично списание \"Пънч\" е изтощен и има желание да пише за по-смислени неща, а не само да разсмива хората със статиите и пиесите си. \r\n   Милн страда от посттравматичен стрес след войната и опитите му да влезе отново в обществото са затруднени от мрачните спомени и липсата на смисъл, която го измъчва. В автобиографията си \"Вече е твърде късно\", Милн пише, че се чувствал като болен, всеки път, когато си спомня за войната. \r\n   Все още измъчван от демоните си, той се сблъсква с най-голямото предизвикателство на живота - става баща. През 1920 г. съпругата му Дафне ражда малкия Кристофър Робин Милн - момчето, което по-късно ще се превърне в може би първото дете световна звезда. \r\n   За първия си рожден ден получава подарък плюшено мече, наречено Едуард, мече, което впоследствие става ключов образ в книгите на Алън Милн.  Тази играчка, заедно с истинското мече Уини от лондонската зоологическа градина, се превръща в първообраз на популярния герой Мечо Пух. \r\n   \r\n   Уини, чиято майка била убита от трапер, бил купен от един канадски лейтенант като талисман за неговия отряд и докаран в Лондон заедно с войниците. Когато те били пратени на фронта към Франция, той дал мечето на зоопарка с намерението впоследствие да го вземе обратно след войната. Връщайки се от Франция обаче, лейтенантът видял, че Уини е обичан както от персонала, така и от посетителите, и решава да го дари на зоопарка. \r\n   Така Кристофър Робин се запознава с Уини и се привързва към него изключително много и започва да го посещава често като понякога дори влиза в клетката му. Скоро сменя името на любимото си плюшено мече Едуард (получено като подарък още за първия му рожден ден) с Уини Пух. Пух идвало от \"звука, който мечето издавало, за да пъди мухите от носа си, докато е висяло повече от седмица на ръцете си по време на едно от приключенията си. \r\n   Година по-късно все още умореният от войната Милн купува къща в провинцията и със семейството си се мести там. Именно в имението Кочфорд Фарм в Хартфийлд, Източен Съсекс, той описва историята на сина си Кристофър и неговите играчки - не особено интелигентното мече Уини Пух, малкия, лесно плашлив Прасчо, винаги унилия Йори, скокливия Тигър, Зайо, Кенга, Ру, Бухала и т.н. \r\n   Същата година книгата излиза с илюстрации на политическия карикатурист на сп. \"Пънч\" Ърнест Шепърд. И моментално става хит. Умореното все още от войната общество приема приключенията на Кристофър Робин и приятелите му с отворени обятия. \r\n   \r\n   Кристофър Робин се сблъсква с цялата тази слава, без да е готов за това. Въпреки че първоначално приема много позитивно идеята, че баща му пише книга за него. Самият той казва, че цялото внимание го е накарало да се чувства значим и важен. В един момент обаче това приключва. Цялото това внимание започва да пречи на момчето. \r\n   Кристофър получавал всичките адресираните до него писма от деца, а той старателно им отговарял с помощта на бавачката си. Фотографи го снимали, журналисти го интервюирали и дори участвал в аудиозаписите на \"Мечо Пух\". \r\n   Виждайки това, Алън Милн обявява, че \"Къщичка в къта на Пух\" ще бъде последната книга, в която присъства Кристофър Робин. Популярността на книгите обаче нараства изключително и за Кристофър става почти невъзможно да води живот извън фокуса на общественото внимание. \r\n   Това е особено голям проблем в училище. Там Кристофър е подложен на множество подигравки от страна на съучениците си. Част от тормоза включвал постоянното въртене на грамофонната плоча със записите на \"Мечо Пух\", в чийто запис той участвал. \r\n   Въпреки, че е пацифист по убеждение като своя баща, Кристофър Робин изоставя обучението си, за да се запише в армията, когато избухва Втората световна война. Не успява да премине успешно медицинските прегледи, но с помощта на баща си е назначен в полка на Кралските инженери. \r\n   \r\n   През почти цялата си младост Кристофър Робин се опитва да излезе изпод сянката на Кристофър Робин от книгата и от тази на баща си. Славата и негативните й аспекти оставят белег в отношенията между двамата. \r\n   \"Той беше постигнал своето със собствените си сили и остави зад гърба си пътека, по която да го следват. Но дали наистина постигна това изцяло със собствените си сили? Някъде там не се ли бях намесил и аз? В песимистични моменти, когато кръстосвах Лондон в търсене на работодател, който иска да използва моите таланти, ми се струваше, почти, че баща ми е стигнал там, където е, като се е катерел върху детските ми рамене, че ми е откраднал хубавото име и не ми е оставил нищо друго, освен празната слава да бъда негов син\", пише Кристофър. \r\n   През 1948 г., въпреки опитите на родителите му да го разубедят, се жени за своята първа братовчедка Лесли Селенкур. От брака им се ражда Клеър Милн (1956 г.), която е с церебрална парализа. \r\n   През 1951 г. Кристофър Робин и съпругата му Лесли напускат Лондон и се преместват в Дартмут. За тях това е начинът да избягат от всичко, свързано с \"Мечо Пух\". Там основават книжарницата „Харбър“, която се превръща в успешно начинание. За цялото време, в което управляват книжарницата, отказват да продават книгата или да приемат хонорари от продажбите й. \r\n   Кристофър Робин обаче не е единственият, който страда от славата на \"Мечо Пух\". Създателят на книгите - Алън Милн също преживява тежко творбата си. След книгите за любимото мече на света той се опитва да се върне към стария си стил - сатирата. Статиите и пиесите му обаче са посрещнати хладно от публиката, която вече го възприема като автор на детски книги и почти нищо повече. \r\n   \"Отказах се да пиша детски книги. Исках да избягам от тях, както едно време исках да избягам от \"Пънч\"; както винаги съм искал да избягам. Напразно. Както един прозорлив критик отбеляза: героят в моята последна пиеса, Господ да й е на помощ, беше \"просто един пораснал Кристофър Робин\". Нищо по-различно\", споделя автора в мемоарите си. \r\n   \r\n   През 2017 г., макар и подминат от голяма част от критиците, излиза филмът \"Сбогом, Кристофър Робин\", който разказва именно тази история зад създаването на \"Мечо Пух\" като там Донал Глийсън влиза в ролята на писателя Алън Милн, а Марго Роби играе съпругата му Дафне. Съвсем спокойно може да се каже, че там двамата правят по-добрите си роли за годината. Макар и с леки художествени промени, определено си заслужава гледането. \r\n      ", "date": "2018.01.19", "title": "Проклятието, което \"Мечо Пух\" донесе на създателя си"}
{"url": "http://www.classa.bg/%D1%81%D0%B2%D1%8F%D1%82/item/377597-%D1%81%D0%BE%D1%80%D0%BE%D1%81-%D0%B5%D1%81-%D0%B5-%D0%BF%D1%80%D0%B5%D0%B4-%D0%BA%D0%BE%D0%BB%D0%B0%D0%BF%D1%81,-%D1%80%D1%83%D1%81%D0%B8%D1%8F-%D0%B5-%D1%81%D0%B8%D0%BB%D0%B0", "text": "Бизнесменът с богатство от 26 млрд.долара нарича национализма „доминираща идеология в света”.     Напомняме, че Сорос е смятан за отявлен враг на Москва, а от друга страна според разкрития на унгарския премиер Орбан има мрежа от над 200 евродепутати, определени като „приятели” на мрежите на милиардера в тяхна специална брошура.   В отговор Сорос нарече родината си „мафиотска държава”.", "date": "2018.01.19", "title": "Сорос: ЕС е пред колапс, Русия е сила"}
{"url": "http://www.classa.bg/%D1%81%D0%B2%D1%8F%D1%82/item/377598-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%BF%D0%B0%D1%81%D0%BF%D0%BE%D1%80%D1%82-%D0%BD%D0%B0-%D0%B2%D0%B5%D0%B3%D0%B0%D0%BD%D0%BA%D0%B0", "text": "Швейцарските власти отказаха да издадат паспорт на холандска веганка, защото местните я намирали за „прекалено досадна“. 42-годишната Нанси Холтен искала да получи швейцарско гражданство, но получила отказ. Жената се преместила в Швейцария, когато била на осем години. Децата й имат швейцарски паспорти, но когато самата тя поискала такъв, останала неприятно изненадана, пише Yahoo News.     Властите в северния кантон Ааргау отказали паспорт на активистката, бореща се за правата на животните, защото местното население гледало по странен начин на разбиранията й. Веганката започнала кампания срещу чановете на кравите, защото по думите й „били много тежки“ и не влияли благоприятно на горките животни.     „Животните са принудени да носят около пет килограма на врата си. Това причинява триене и травми по кожата им“, заявила веганката. Тя добавила, че звукът от чановете се равнява на сто децибела и това също травмира кравите. Реакцията не жителите на селцето, в което живеела холандката, не закъсняла. Те посочиха, че ако не приема швейцарските традиции и начин на живот, не трябва да кандидатства за швейцарски паспорт.", "date": "2018.01.19", "title": "Отказаха паспорт на веганка"}
{"url": "http://www.classa.bg/%D1%81%D0%B2%D1%8F%D1%82/item/377599-%D1%81%D0%B5%D0%B2%D0%B5%D1%80%D0%BD%D0%B0-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D0%B8%D1%88%D0%B0%D1%82-%D0%B8%D1%81%D1%82%D0%BE%D1%80%D0%B8%D1%8F", "text": "Южна Корея обяви, че Северна Корея се е съгласила да сформират първия си съвместен олимпийски отбор и техните спортисти да излязат заедно под един флаг по време на церемонията по откриването на Зимните олимпийски игри през следващия месец, които ще се проведат в южнокорейския зимен център Пьончан, съобщават световните информационни агенции. \r\n   \r\n   Министерството на обединението в Сеул уточни, че е постигнало споразумение с Пхенян по време на преговорите днес в пограничното село Панминчжон. \r\n   Подчертава се, че спортистите на двете страни ще шестват на олимпийския стадион под “общо знаме”, изобразяващо Корейския полуостров по време на церемонията по откриването на игрите. Договорено е също двете страни да бъдат представлявани от един женски отбор по хокей на лед. \r\n   Двете страни и преди са се появявали под общ флаг, за последно през 2007 г. на Азиатските зимни игри в Китай, но никога не са създавали общ отбор на такива спортни мероприятия. \r\n   Тези мерки се нуждаят от одобрение от Международния олимпийски комитет. Южнокорейското Министерство на обединението отбеляза, че двете страни ще се консултират с МОК този уикенд. \r\n   По-рано днес стана ясно, че Северна Корея ще изпрати 230-членна делегация на Зимните олимпийски игри, в която се включват не само спортистите. \r\n   Участието на Северна Корея в игрите стана възможно от съживяването на диалога между двете страни, който беше прекъснат в продължение на две години. Възобновяването на преките преговори между двете страни първоначално беше предложено от комунистическия вожд на Северна Корея Ким Чен-ун в новогодишната му реч, което беше улеснено от повторното отваряне на междуграничната гореща линия в Панминчжон няколко дни по-късно. \r\n   Освен по теми, свързани със Зимните олимпийски игри, двете страни също така обсъдиха повторното събиране на семейства и се разбраха да започнат военен диалог, за да понижат напрежението по тяхната обща граница. \r\n    ", "date": "2018.01.19", "title": "Северна и Южна Корея пишат история"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377591-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%8F%D0%BD%D1%83%D0%B0%D1%80%D0%B8", "text": "Трябва да бъдете по-пестеливи, да изплатите дълговете си и да не търсите лесни начини да за изкарване на пари. Опитайте се, да се задържите в рамките, в които се намирате сега. На работното място, трябва да се държите отговорно, за да не нарушавате трудовата дисциплина. От гледна точка на здравето, нищо сериозно не ви застрашава, но диета трябва да спазвате. Може смело да си поставяте всякакви цели, ако те са насочени към добро. Основното е, да съобразявате вашите желания, с вашите способности, за да избегнете разочарованията. Благодарение на естественият си чар и увереност, ще може да спечелите симпатия от другите. Особено от противоположния пол. Преглеждайте всеки детайл, в задачите, с който сте се заели. В противен случай, грешките, ще са повече от успехите. Развивайте се духовно, посетете културни събития или отидете в църква. Може да се покаете за това, което сте направили в миналото. Възможна е измама от стар приятел, в който винаги сте били по-уверени, дори от себе си. Ще живеете по план, което е малко вероятно да се хареса на приятелите и близките ви. Те ще ви обвинят в ласкателство и личен интерес, което вече, ще излезе от всякакви рамки. Контролирайки емоциите си, може да спасите връзката с любимия човек и да се предпазите от кавги. Вечерта е добра, за дълги пътувания и събирания, които ще ви дадат сила и настроение за цялата седмица. Очаква ви натоварен ден, така че нищо не планирайте предварително. Имайте предвид, че сте способни на много, но се пазете от измами и изкушения. Възможно е страстно обяснение в любов, от човек, с когото работите заедно. По-добре се вслушайте в съветите на приятелите, отколкото в ударите на сърцето си. Ще бъдете изпълнени с идеи и иновативни предложения. Ако те се подкрепят от шефовете ви, тогава не се съмнявайте относно успеха и получаването на премия. Интересна среща, може да доведе до силно приятелство за което отдавна мечтаете . Въпреки че няма гаранция, че едно банално запознанство, няма да прерасне в любов. Възможни са трудности при получаването на пари. Днес, не ви очаква баланс и хармония, но не се очакват и сериозни усложнения в работата. Всичко ще върви гладко, но това ще ви дразни, тъй като няма да имате надежда за перспектива. Добър ден, за покупки за дома и вилата, както и за ремонт на автомобила. От срещи с нови възлюбени, е по-добре да се откажете. Ще се срамувате от поведението си, което е добър знак. Създали сте толкова проблеми, че ще сте в ужас. Опитайте се да уредите всичко до обяд, така че да не се налага, повече да се връщате към тези въпроси. С близките се, трябва да намерите компромис, за да не се стига до конфликти.   Не ви очаква грандиозен успех в личния живот, но симпатии от почитатели, ще имате достатъчно. Ако погледнете внимателно на някои от тях, тогава има шанс да създадете сериозна и искрена връзка. От финансови загуби и измами, не сте застрашени, но не е целесъобразно да инвестирате без предварително да обмислите всичко. Ще може да правите всичко, което искате, но в разумни граници. Ако направите грешки, ще трябва да ги коригирате преди края на зимата. В любовната сфера, всичко ще върви по-план, срещи, илюзии, очаквания. Вие сте толкова заети с кариерата си, че забравяте за човека, който за вас е готов да се откаже от всичко - работа, дом и страна. Не е препоръчително, да поемате отговорност за работата на по-млад колега. Със сигурност, шефът ви, ще накаже вас, с намаляване на заплатата за небрежност. В личния живот не сте изправени пред самота, но конфликти с избраника са възможни. Трябва да бъдете сдържани и меки, за да запазите добри взаимоотношенията си. Вечерта, ви очакват много нови впечатления. Днес е по-добре да останете у дома и да изпълнявате домакинските си задачи. В противен случай и в работата няма да успеете и ще се скарате с началниците. Талантливите от вас, могат да постигнат признание в чужбина и да достигнат ново ниво. Вечерта са възможни здравословни проблеми.", "date": "2018.01.19", "title": "Дневен хороскоп 19 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377592-%D1%80%D0%B0%D0%B4%D0%B5%D0%B2-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B5-%E2%80%9E%D0%BD%D0%B5%D1%81%D0%B8%D1%81%D1%82%D0%B5%D0%BC%D0%B5%D0%BD-%D0%B8%D0%B3%D1%80%D0%B0%D1%87%E2%80%9C-%D0%BD%D0%BE-%D0%BD%D0%B5-%D0%B5", "text": "          Политическата му кариера тръгна от един телефонен разговор, започващ с \"Добър ден, казвам се Корнелия Нинова и искам да Ви поканя за кандидат-президент на БСП\". Промотиран от левицата като \"несистемен играч\", нямащ нищо общо с родната политическа действителност, Румен Радев влезе на \"Дондуков\" 2 с висок рейтинг и с очакването да се противопостави, така да се каже, на политическия картел.     Това, че в предизборната кампания беше обещал разследване за \"кемтрейлс\", не разколеба избирателите му, а победата му маркира първата изборна загуба на ГЕРБ и доведе до оставката на кабинета \"Борисов 2\".   В началото на мандата му наблюдателите предрекоха, че президентът ще бъде равно отдалечен от партиите и, образно казано, ще избере страната на народа без да се бои от конфликти с издигналата го БСП - защото е самостоятелен и независим играч.   Но случи ли се тази прогноза? За да си отговорим на въпроса нека си припомним думите на заместничката му Илияна Йотова, която - още по време на кампанията - го беше предупредила, че \"и най-малкото движение срещу партията (БСП – бел.авт.) няма да му бъде простено\". Дали заради тази закана или по друга причина, президентът не просто не изглежда равно отдалечен от политическите партии, но и показва ясни пристрастия. Което не е нищо ново - в средата на мандата си неговият предшественик Росен Плевнелиев призна, че симпатизира на ГЕРБ.     Сигурно ще кажете, че изразяването на симпатии е проява на дребнавост. Но има и други неща около Радев, които трябва да ни смущават. Те дори не са свързани толкова със скандала около бойната авиация, който е откровено лобистки. Два ясни проблема можем да изведем покрай свадата между Радев и Цветанов: избирайки за свой вербален противник заместника на Бойко Борисов, а не самия Борисов, президентът - без да иска - легитимира премиера като държавник и обединител от ранга на президента. Защото именно Борисов призоваваше (поне за пред обществото) да няма конфронтация между партията му и президентската институция.   От друга страна Радев уж демонстрира безкомпромисност и готовност да влезе в сблъсък с т.нар. силни политически фигури, с което създаде очакването, че тръгва срещу политическата омерта, а не само срещу Цветанов. Той обаче не просто не го стори, а дори подкрепи омертата. В същото време държавният глава дотук се възползва от правото си на президентско вето само над закони, които не се харесват на БСП.     Диктуват ли на Радев от \"Позитано\"?   Скандалните промени в НПК и ЗСВ Радев подмина разсеяно - впрочем както разсеяно се отнесе и БСП. Основните възражения срещу промените в НПК бяха, че прехвърлянето на делата за корупция по високите етажи на властта към Специализирания наказателен съд го превръща в някакъв извънреден съд, какъвто конституцията забранява. Освен това няма нито един издържан аргумент и за целесъобразността на тези промени, които обаче дават възможност въпросният Специализиран съд и спецпрокуратурата да се превърнат в инструмент за политическа саморазправа.   В ЗСВ пък бяха въведени кариерни бонуси за членовете на предишния ВСС, който доказа нееднократно, че служи вярно на главния прокурор, и който следваше безропотно всички команди, издавани през изданията на Делян Пеевски. Радев не просто не уважи аргументите на редица юристи, той ги подмина тихо и с мълчание, възприемайки поведението на БСП, ДПС и ГЕРБ по тези теми.   Че няма да бъде антисистемен играч, а напротив - ще подкрепя системата на главния прокурор, премиера и Пеевски стана ясно още в началото на мандата му. В предизборната си кампания Радев се беше обявил за смела съдебна реформа, но по-късно се \"поправи\", че тя трябвало да бъде съобразена с мнението на главния прокурор.   Радев само симулира антисистемност   Думите в случая обаче са по-малката беда. По-голямата са действията на президента. Така например той отказа да подпише указа за избора на нов председател на Върховния административен съд (ВАС) с аргумента, че \"новият съдебен съвет трябва да препотвърди избора на Чолаков\", с което Радев бетонира избора на статуквото.   Ето защо първата година от мандата на Румен Радев очерта безкомпромисно профила на президента – симулация на антисистемност и поредица институционални услуги за социалистите. Ако към това прибавим и странните назначения на свързаните с БСП Петър Кичашки и Борислав Цеков, които бяха глобени за злоупотреба с лични данни покрай подписки за референдуми, а също и подчертаните симпатии на държавния глава към Русия, става ясно, че Румен Радев ще се придържа стриктно към заръките на партията.   По-големият проблем обаче е симулацията на антисистемност, с каквато заявка той се качи на високия държавен пост. А тази симулация ясно си личи от лесните противници и битки, които президентът си избира, за да поддържа легендата за себе си. Дълбоките води на родното задкулисие – явната обвързаност между управляващи, медиите на Пеевски и репресивния апарат - изглежда няма да бъдат битка на антисистемния Радев. Което го прави част от системата.", "date": "2018.01.19", "title": "Радев трябваше да е „несистемен играч“. Но не е."}
{"url": "http://www.classa.bg/%D1%81%D0%B2%D1%8F%D1%82/item/377593-%D0%B4%D1%8A%D0%BB%D0%B3%D0%B0%D1%82%D0%B0-%D1%80%D1%8A%D0%BA%D0%B0-%D0%BD%D0%B0-%D1%82%D0%B5%D1%85%D0%B5%D1%80%D0%B0%D0%BD-%D1%81%D1%82%D0%B8%D0%B3%D0%B0-%D0%B4%D0%BE-%D0%B1%D0%B5%D1%80%D0%BB%D0%B8%D0%BD", "text": "            Случаят е безпрецедентен: бившият депутат от Бундестага, пълномощник по отбраната и председател на Германо-израелското дружество Райнхолд Робе е бил шпиониран от Иран – с намерението да бъде убит или отвлечен, ако възникне конфликт между Израел и Иран. С уговорката все пак, че отвличането и атентатът е трябвало да се проведат в трета страна.     Режимът в Техеран изобщо не се церемони със своите вътрешни противници. Иранската революционна гвардия вършеше мръсната работа на Асад в Сирия, дългата ѝ ръка стига и до Ирак. А сега вече научаваме, че Иран планира насилия и срещу (бивши) западни политици.   Федералната служба за защита на конституцията (германското контраразузнаване – б. ред) наскоро предупреди, че е засечено „широкомащабно проследяване\", извършвано от Иран срещу еврейски, проеврейски и израелски цели. Подобни дейности не бива да се омаловажават, колкото и да са ни важни икономическите интереси и добрите германо-ирански отношения. И изобщо трябва много да внимаваме, а миролюбивите напеви откъм Иран не бива да ни приспиват.    ", "date": "2018.01.19", "title": "Дългата ръка на Техеран стига до Берлин"}
{"url": "http://www.classa.bg/%D1%81%D0%B2%D1%8F%D1%82/item/377594-%D0%BA%D0%B0%D0%BA%D1%8A%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8%D1%81%D0%BA%D0%B0-%D1%80%D1%83%D1%81%D0%B8%D1%8F", "text": "          Путин остава верен на себе си: през 2014 година той заяви, че интернет е възникнал като проект на ЦРУ и продължавал да се развива в същия дух. Може би заради това Русия систематично ограничава свободата в интернет: било то като въвежда наказания с лишаване от свобода за постинги в социалните мрежи, като забранява т.нар. VPN-връзки (виртуална частна мрежа) или като разширява непрекъснато обема на съхраняваните данни.     Но всичко това изглежда не е достатъчно: по данни на уебсайта РБК, президентът Путин е възложил на правителството си да се договори до август 2018 година със страните от БРИКС, към които освен Русия спадат още Бразилия, Индия, Китай и Южна Африка, за създаването на собствени DNS Root-сървъри. Тези сървъри предоставят на глобалната мрежа информации, с които отделните адреси в интернет се свързват, за да си набавят съответните съдържания. Ето защо експертите смятат, че по този начин Русия може да се сдобие със свой \"собствен интернет\".   Москва се аргументира с \"доминиращата роля на САЩ и някои страни от ЕС в регулирането на интернет\". И Русия вижда в това \"сериозна заплаха\" за своята сигурност, каткто е записано в протокол от заседание на Съвета за сигурност на Руската федерация, посочва РБК.     Москва смята, че опасността от конфронтация в киберпространството е нараснала на фона на конфликта със Запада, предизвикан от анексията на Крим. Русия е направила съответните тестове в интернет-пространството и е открила много уязвими места. \"Ние сме доста голяма страна и икономика, за да си позволим да живеем с тази опасност\", заяви преди време Игор Щеголев - съветник на Путин и бивш министър на съобщенията. Той даде пример със Северна Корея и Сирия, където имаше прекъсвания на интернет за по няколко дни. В случая със Северна Корея през 2014 година имаше предположения, че зад това стоят САЩ.   Щеголев твърди, че Москва не желае да създава свой автономен интернет, а ставало дума само за това да се осигури стабилност на руския интернет /Рунет/ в случай на кратковременно \"външно въздействие\".     Германският експерт по интернет и бивш преподавател в датския университет в Орхус Волфганг Клайнвехтер казва, че руското ръководство не харесва цялата система, тъй като в регулаторния орган ICANN, който отговаря за домейните, отделните правителства имат само съвещателен глас, но не и право на вето, както е напр. в Съвета за сигурност на ООН. По думите на Клайнвехтер Москва също така се готви за \"един вид кибервойна\".     Волфганг Клайнвехтер   Московският журналист и блогър Александър Плюшчев предлага и още едно обяснение: \"Изграждането на интернет-мрежа за страните от БРИКС за някои може да означава и доста апетитни държавни поръчки. Но като цяло няма никакъв практически смисъл от тази инициатива\", посочва той.   Руските планове се целят в сърцевината на интернет. Цялата световна комуникация между компютрите се осъществява чрез 13 DNS Root сървъри. В тези компютри се съхраняват отделните домейни, като .com (за целия свят), .de (за Германия) или .ru (за Русия). Десет от тези сървъри се намират в САЩ, и по един в Холандия, Швеция и Япония. Междувременно възникна и мрежа от географски разпределени Anycast сървъри, десет от които се намират и на територията на Русия - в Москва, Санкт Петербург и Екатеринбург.   Всички Root сървъри са самостоятелни. А главният, наречен А-сървър, където се съхранява оригинално копие на системата DNS, до септември 2016 г. се контролираше от правителството на САЩ. Сега за него вече отговаря дъщерна компания на регулатора ICANN, който след изтичането на договора с американското министерство на търговията вече е частна фирма със седалище в Калифорния и с ръководство, в което участват 20 души-експерти от цял свят.   Волфганг Клайнвехтер не вижда смисъл в създаването на руски основни сървъри. \"Руските власти винаги излизаха с аргумента, че, видите ли, правителството на САЩ може да изключи интернета в една или друга страна. Което са пълни глупости. Дори президентът на САЩ да имаше контрол върху главния сървър, а той няма такъв, отстраняването на файловете в зоната на домейна .ru не би имало никакъв смисъл. Защото те ще продължат да съществуват в други Root и Anycast сървъри. Възможно е само изпращането на електронна поща да се забави с няколко милисекунди\", казва още германският експерт.   Александър Плюшчев   А биха ли могли американците да направят така, че по политически причини файловете да изчезнат и от Anycast сървърите? \"Подобно указание от Белия дом не само би било политически напълно контрапродуктивно, но и неосъществимо. А освен това то би направило САЩ за посмешище пред цялото интернет-общество\", допълва Клайнвехтер.     Това потвърждава и Дейвид Конрад от техническия отдел на ICANN: \"Не съществува копче за изключване. Теоретически е възможно правителството на САЩ да застави ICANN да отстрани, например домейна .ru от Root сървъра. Това би усложнило малко комуникацията, но ефектът от това би бил нищожно малък\", посочва той. И още: Русия може да изгради свои собствени Root сървъри. По-трудното ще бъде да мотивира и други страни да ги ползват. Волфганг Клайнвехтер не вярва, че страни като Китай, които разширяват икономическата си мощ глобално, ще последват примера на Русия.   Ако Русия все пак реализира своя план, това ще означава край на интернет, какъвто го познаваме сега. Тоест интернет ще се разпадне на отделни фрагменти и няма да бъде единен. Експертите обаче са оптимисти: \"Ако интернет се фрагментира, то всеки отделен негов фрагмент ще има много по-ниска стойност. Което ще бъде равносилно на вкаран автогол\", казва Волфганг Клайнвехтер.", "date": "2018.01.19", "title": "Какъв интернет иска Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377587-%D1%85%D0%B0%D1%80%D0%BC%D1%8A%D0%BD%D0%B8-%D0%BD%D0%B5-%D0%B5-%D1%81%D0%B0%D0%BC%D0%BE-%D1%81%D0%B5%D0%BA%D1%81-%D1%80%D0%BE%D0%B1%D0%BE%D1%82", "text": "Куклата Хармъни, която струва повече от 13 000 евро, представлява момичето от вашите сънища, и можете да си я поръчате с отделни характеристики на личност, за да изглежда съвсем \"жива\", пише Тоска.мк.            Докато вече има много производители на секс роботи, Абис Криейшънс правят т. нар. Живи Кукли (Real Doll). Не става въпрос само за имитации на жени от латекс, а за нова генерация роботи с истински човешки характеристики. Дали наистина не сме на прага на истинска революция за секса?        На снимките е най-новият модел Хармъни, който знае буквално всичко за своя партньор, неговите любими филми, храна и фантазии. Според производителите това е робот, който прави сексът да бъде на едно различно футуристично ниво.        Куклата се продава с апликации, които дават възможност на собственика й да формира нейната личност и държане, докато комуникира с нея и отговаря на различни въпроси. Изкуственият интелект е монтиран в невероятно тяло, съвсем като човешко, така че куклата е произведена не само за сексуално облекчение, но и да бъде ваш близък.          ", "date": "2018.01.19", "title": "Хармъни не е само секс робот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377588-%D0%BC%D0%B0%D0%B9%D0%BA%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-13-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F", "text": "Рядка по своя цинизъм сключи 35-годишна проститутка от Челябинск, пишат руски медии. Жената обявила за продажба девствеността на собствената си 13-годишна дъщеря. Заедно с приятелка тя пристигнала в Москва, за да спазари \"правото на първа нощ\" с момичето за 1,5 милиона рубли (около 215 000 евро).  \r\n   Състоятелни клиенти предприемчивата майка открила от интернет. Срещата с купувача на девствеността се състояла в един от столичните ресторанти. При получаването на парите, майката на \"живата стока\" била арестувана. \r\n   \r\n    Проститутката и нейната приятелка са зад решетките, открито е углавно дело по член, гласящ: \"Незаконно лишаване от свобода, извършено по отношение на непълнолетен, без да е свързано с неговото похищение\". Очакват ги до 10 години затвор. Жените си признали всичко. Момичето временно се намира в медицинско учреждение. \r\n    ", "date": "2018.01.19", "title": "Майка продаде девствеността на 13-годишната си дъщеря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377589-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE,-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB%D0%BE-%D0%BC%D0%B0%D0%BB%D0%BA%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F", "text": "Съпружеска двойка от руския град Волгоград в течение на няколко месеца е изнасилвала собствената си 12-годишна дъщеря. За престъплението стана известно в хода на планов медицински преглед на момичето при гинеколог. В полицията съпрузите заявили, че са действали само в интерес на детето.    Местни медии съобщават, че сигналът до полицията бил подаден от гинеколога, прегледаш шестокласничката. Жената забелязала, че 12-годишното момиче има редовни полови контакти и вдигнала тревога. В резултат на разследване станало ясно, че момичето е било изнасилвано от собствения ѝ баща, а понякога и от майка си.      Жената обяснила на полицаите, че сама е била подлагана на сексуално насилие в детството си и не е искала момичето ѝ да повтори нейната съдба. Именно с цел защита и секс възпитание на момичето тя позволила на мъжа си многократно да прави секс с нея, пише в. \"Дейли мейл\". \"По-добре ние, отколкото някой маниак\", казала майката в полицията.      В момента съпрузите ги очаква съд. Те са лишени от родителски права. Заради престъпленията те са заплашени от до 20 години лишаване от свобода. Интересно е, че психиатрическата експертиза е потвърдила вменяемостта на родителите. Жертвата в момента се намира в рехабилитационен център.", "date": "2018.01.19", "title": "Семейство, изнасилвало малката си дъщеря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377590-%D0%BA%D0%B0%D0%BA-%D0%B6%D0%B8%D0%B2%D0%B5%D0%B5-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BC%D0%BB%D0%B0%D0%B4%D0%B5%D0%B6", "text": "Страната ни не е богата, но в нея има доста богати хора. Парадокс. Златната младеж на елита кара лускозни коли, виси по цели нощи в скъпите нощни клубове, носи дизайнерски дрехи. И постоянно си прави селфита. Има и по-бедни страни. Но в тях също има елит. Интересно е как той живее.       Тази африканска страна е най-гъстонаселената на континента. Основната ѝ маса от граждани живее в мизерия. Гъзарите са единици, но на фона на останалите те изглеждат още по-разкошно.      Нигерийците обожават киното. Ноливуд е втори в света по снимане на филми на година. Естествено необходимо е и голямо количество актьори. Попадат в киноиндустрията онези, които имат пари. Може да се каже, че цялото бохемство на Нигери е съсредоточено на снимачните площадки.        Страната е главен световен износител на кафе от сорта арабика. Дълговете на страната обаче са толкова големи, че собствениците на плантациите трудно скътават по някой капитал. По-богати от тях са най-обикновените собственици на клиники, които обслужват чужденци. Тези хора имат доход над 2 000 долара месечно. В същото време масата народ живее с 30 долара на месец.      По-голяма част от сумата богаташите харчат за лична охрана, защото в Етиопия не е трудно само от финансов план, но е и опасно.     Там все още се усещат отзвуците на гражданската война, която установи свой ред: който е по-силен, той е и прав. А за да станеш силен, е достатъчно да се обзаведеш с оръжие и бойно снаряжение. Затова към елита се причисляват онези, които имат поне един АК-47.          Държавата се намира в централната част на Южна Америка. там е разположена и най-високата столица на света - Ла Пас. За разкош там се смята построяването на голям дом и обкръжаването му със зеленина.      Бедните не си строят жилища, те ги наемат и се занимават с производство на наркотици. В Ла Пас се намира и първият в света кокаинов бар.    Много бедна страна. 80% от населението ѝ е се намира под прага на бедността, а средната продължителност на живота е 40 години. Богатите хора там са единици: това са политиците и техните деца, а също и някои бизнесмени магнати. Само те могат да си позволят батмобили и златни пистолети, които стрелят с червило.            Държавата се намира в югоизточната част на Европа, на Балканския полуостров. Влиза в списъка на 50-те най-бедни страни в света. Баровците там не се хвалят с изискани вещи, защото са малцина онези, които могат да ги оценят, а просто с планини от пари.          Страната е разположена в Централна Азия. За богаташ там може да се смята всеки, който взима що годе средна българска заплата, има iPhonе и поне някакви бижута.          Най-развитата страна в Африка. Цялото благоденствие е концентрирано в Кейптаун. Зад пределите му царува нищетата. Тамошните баровци, за да подчертаят своя вкус, се снимат в приличен вид на фона на развалините на отделни райони на града или публикуват в мрежите касовите си бележки от скъпите си покупки.  ", "date": "2018.01.19", "title": "Как живее златната младеж"}
