{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396035-%D0%BA%D0%B0%D0%B2%D0%B3%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B4%D0%BE-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B8%D0%BC-%D0%BE%D1%80%D0%B8%D0%B5%D0%BD%D1%82%D0%B0%D1%86%D0%B8%D1%8F", "text": "Когато г-н Джамбазки каже нещо, аз треперя от страх наистина, разтрепервам се, но то е защото просто не е мой тип, твърди Сидеров. Трябва да ви кажа, че много се стряскам, когато ме заплашват хора, за които не е ясно каква е точно тяхната...как се казва... сексуална ориентация, заяви днес пред bTV лидерът на \"Атака\" Волен Сидеров. Думите му са по повод изказването на водача на листата на ВМРО за евровота Ангел Джамбазки, че \"поведението на Атака по време на изборите беше меко казано непочтено.\" В политически план предстоят разговори, но в личен всяка една клевета и лъжа ще мине през съда, където някои хора ще получат възможността да докажат лъжливите си твърдения. Ако не го направят, ще бъдат осъдени, категоричен е Джамбазки. Когато г-н Джамбазки каже нещо, аз треперя от страх наистина, разтрепервам се, но то е защото просто не е мой тип, твърди Сидеров. Говореше се за сексуалната ориентация на Джамбазки - сега аз бих му дал съвет кого да пита, но няма да го направя, заяви снощи лидерът на ВМРО Красимир Каракачанов. Когато един човек започне да се интересува - без да са го питали - от ориентацията на други хора, съвсем очевидно има някакви съмнения и притеснения в собственото си самоопределение и самосъзнание, така че въпросите не са към нас, коментира и Ангел Джамбазки.    ", "date": "2019.05.28", "title": "Кавгите между патриотите стигнаха до ...сексуалната им ориентация"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396033-%D0%B4%D1%80%D1%83%D0%B3%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%BD%D0%B5-%D1%81%D0%B0-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%B8-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Къде поставя останалият свят (особено историческите съюзници на Америка) задълбочаващия се икономически конфликт между САЩ и Китай? При нормални обстоятелства ЕС би трябвало да подкрепи САЩ. В крайна сметка той споделя много от тревогите относно поведението на Китай. Обстоятелствата сега обаче не са нормални, пише Мартин Уулф за Financial Times. При Доналд Тръмп САЩ се превърнаха във враждебна суперсила по отношение на много неща, сред които и основните норми на световната търговска система, базирани на многостранни споразумения и обвързващи правила. Съюзниците на САЩ също са цел на американските атаки от двустранен характер. Какво тогава трябва да правят те на фона на битката между САЩ и Китай? Това не касае само Тръмп. Неговият фокус върху двустранните търговски баланси всъщност дори е относително управляем. Голяма част от американците споделят дълбока враждебност не само към поведението на Китай, но и към самия възход на азиатската държава. Наблюдаваме също така и голяма промяна в консервативното мислене. През 2005 г. Робърт Зьолик, заместник-държавен секретар, твърдеше че Китай трябва да стане отговорен участник в международната система. Наскоро обаче сегашният държавен секретар Майк Помпейо очерта различна перспектива. Специалистът по външни отношения Уолтър Ръсел Мийд описва идеята на Помпейо така: „Докато либералните интернационалисти вярват, че глобалната цел на Америка трябва да бъде подкрепата за световен ред, в който международните институции все повече изместват националните държави като основни играчи в глобалната политика, то консервативните интернационалисти смятат, че американската политика трябва да бъде насочвана от по-тесни специфични американски интереси.” Накратко, САЩ вече не виждат защо трябва да бъдат отговорен участник в международната система. Вместо това тяхната концепция напомня за 19 век, когато силните упражняваха диктат върху по-слабите в глобалната политика. Това важи и за търговията. Не е вярно, че търговската система се базираше на представата, че международните институции трябва да изместят националните държави. Системата бе изградена върху идеите, че държавите трябва да сключват многостранни споразумения помежду си и че доверието в тези споразумения трябва да бъде подсилено от обвързваща система за уреждане на спорове. Това би придало стабилност на условията на търговия, на които разчита бизнесът. Всичко това сега е под риск. Ескалацията на митническата война и решението на САЩ да ограничат достъпа до американски технологии на Huawei, единственият китайски глобален лидер в модерните технологии, изглежда целят да поставят Китай в неблагоприятно положение. Със сигурност така мислят китайците. Търговската война също превръща САЩ в значима протекционистична държава, която скоро може да има по-високи средни мита от Индия. Институтът за международна икономика Петерсън отбелязва, че „Тръмп заплашва Китай с мита, които не са много далеч от нивата, наложени със закона Смуут-Холи от 1930 г.” Митата могат да останат такива, тъй като исканията на САЩ в преговорите са твърде унизителни за приемане от Китай. Митата могат да се пренесат и върху други доставчици – двустранната политика често е заразна. Противно на заявленията на Тръмп, цената на по-високите мита се понася от американците, особено от потребителите и селскостопанските износители. По ирония на съдбата много от най-засегнатите окръзи са под контрола на републиканците. Някои могат да заключат, че поради високата цена на митата търговският конфликт не може да е продължителен, особено ако борсата пострада. По-правдоподобна алтернатива е гледната точка, че Тръмп и Си Дзинпин са „силни” лидери, които не могат да правят отстъпки. В такъв случай конфликтът или ще остане замразен или, по-вероятно, ще се влоши, след като отношенията между двете суперсили все повече се ожесточават. Къде е мястото на съюзниците на САЩ? Те не трябва да подкрепят опитите на Вашингтон за осуетяване на възхода на Китай. Това би било безотговорно. Съюзниците трябва да посочат дали одобряват американските цели за търговията и технологиите и, ако е възможно, да поддържат обща позиция по тези въпроси, особено между ЕС и Япония. Те трябва да подкрепят принципите на многостранната търговска система под покровителството на Световната търговска организация (СТО). Не е невъзможно да се поддържа либералната търговия въпреки САЩ и Китай. Ан Крюгер, бивш заместник-директор на Международния валутен фонд, изтъква, че заради глупавото си решение да отхвърлят тихоокеанското споразумение САЩ сега страдат от дискриминационното отношение на СТО спрямо износа им в региона.  ", "date": "2019.05.28", "title": "Другите държави не са безпомощни в конфликта между САЩ и Китай"}
{"url": "http://www.classa.bg/%D1%81%D0%B2%D1%8F%D1%82/item/396034-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%BC%D0%B5%D0%B9-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0,-%D0%BD%D0%BE%D0%B2%D0%B0-%D1%81%D0%B4%D0%B5%D0%BB%D0%BA%D0%B0,-%D1%81%D0%BE%D1%86%D0%B8%D0%B0%D0%BB%D0%B8%D0%B7%D1%8A%D0%BC-%D0%B8%D0%BB%D0%B8-%D0%BD%D1%8F%D0%BC%D0%B0-brexit", "text": "Краят на ръководството на Тереза Мей ще доведе до още по-бурен етап в излизането на Великобритания от Европейския съюз, тъй като всеки нов лидер вероятно ще се стреми да постигне по-твърда сделка за развод, а до месеци може да има избори, посочва Ройтерс в свой материал, цитиран от БТА. В крайна сметка Обединеното кралство или ще напусне с някакъв вид преходна сделка за гладко излизане, или ще напусне рязко без сделка, или въобще няма да напусне. Има вероятност за ново отлагане. Борис Джонсън - лицето на официалната кампания за Brexit през 2016 г. и фаворит на букмейкърите за приемник на Мей, иска по-твърд развод от предлагания от Мей. Други водещи кандидати за поста са Саджид Джавид, Майкъл Гоув и Джереми Хънт. Лидерът на опозиционната Лейбъристка партия Джереми Корбин иска да осъществи редица класически социалистически политики. Той гласува против членството в ЕС през 1975 г., неохотно подкрепи кампанията за оставане в ЕС през 2016 г. и показва хладна подкрепа за нов референдум. 1) Brexit без сделка  Който и да наследи Мей като лидер на Консервативната партия, почти със сигурност ще трябва да иска от Брюксел по-твърда сделка за Brexit, въпреки че ЕС многократно е казвал, че няма да преработва Договора за напускане. Това означава някакъв вид конфронтация с общността преди планираната дата за напускане на 31 октомври.  За да бъде укрепена позицията на един бъдещ министър-председател, някои министри искат да бъде засилена подготовката за излизане без сделка. Това е кошмарният сценарий за множество големи компании; ако петата по големина икономика в света бъде лишена с един замах от много външнотърговски отношения, това би разстроило снабдителните вериги в Европа и извън нея. Политическите и обществените последици са неясни, но ако се съди по поведението в миналото, това може да предизвика тревога на финансовите пазари и падане на британската лира. Макар че парламентът многократно показва своята съпротива срещу Brexit без сделка, не е ясно как всъщност може да бъде спряно това, ако правителството е решено да го направи. „Парламентарната процедура не предлага път, а единственият очевиден начин за спиране на вариант \"без сделка\" - вот на недоверие, може да бъде доста рискован ход (за консервативните депутати)\", написа независимият Институт за управление. Американската инвестиционна банка JP Morgan повиши своята вероятност за Brexit без сделка на 25 процента, като каза, че основава оценката си на предположението, че Борис Джонсън ще стане министър-председател, след което ще има парламентарни избори. В изследователска бележка към клиентите, озаглавена „Brexit: време да се страхуваме, след като вероятността за вариант „без сделка\"“се увеличава“, тя определи на 60 процента вероятността за отлагане на датата за развода на Великобритания. BNP Pariba каза в четвъртък, че в момента вижда 40 процента вероятност за Брекзит без сделка - повишение в сравнение с 20-те процента преди. 2) Избори  Следващите национални избори във Великобритания не се предвиждат преди 2022 г., но има два начина да бъде насрочено по-скорошно гласуване: - Две трети от 650-те депутати да гласуват в подкрепа на това. - Предложение за недоверие към правителството да бъде прието с обикновено мнозинство от депутатите, а никоя партия да не успее да спечели доверието в Камарата на общините в срок от 14 дни. Изходът от изборите може да е непредвидим, тъй като и двете водещи партии губят подкрепа за сметка на по-малки партии като Партията за Brexit на Найджъл Фараж, Либералните демократи, Шотландската национална партия и Зелените. Едно консервативно правителство на мнозинството вероятно би осъществило по-решително отцепване от ЕС; лейбъристко правителство на мнозинството би се опитало да национализира редица стратегически форми; а може да има и правителство на малцинството или коалиционно управление. 3) Няма Brexit  Предстоящото оттегляне на Мей ще рестартира във Великобритания дебатите за това как точно да се напусне ЕС. То обаче също така ще даде време на противниците на развода да настояват за нов референдум или дори за отмяна на уведомлението за задействане на Член 50. След като Мей години наред казваше, че е против нов референдум, последният ѝ гамбит беше да размаха възможността за второ гласуване и договаряне на по-близки търговски връзки. Един начин е лейбъристите да победят на избори; макар че Корбин говори мъгляво за „потвърждаващ референдум“, неговата партия ясно показва, че иска второ гласуване. Друг начин е чрез парламента; при властови вакуум депутатите могат просто да гласуват за референдум, въпреки че предложението не успя да събере мнозинство на предишни гласувания. Ако парламентът наистина реши да бъде произведен нов референдум за ЕС, Великобритания ще трябва да поиска датата за нейното напускане да бъде отложена от края на октомври, за да има достатъчно време за кампания. И двата лагера по въпроса за Brexit се готвят за възможността за нов референдум, но съвсем не е ясно как биха гласували британците. Ако има мнозинство за оставане в ЕС, поддръжниците на Брекзит може да поискат трето, решаващо гласуване. 4) Нова сделка?  За всеки нов министър-председател, изправен пред оставаща общност със седем пъти по-голямо население от Великобритания, би се оказало изключително трудно да договори напълно нова сделка, особено след като на Мей й трябваха повече от две години, за да договори своето споразумение. ЕС е готов да преработи Политическата декларация за двустранните връзки след Brexit, но не и правно обвързващия Договор за напускане - частта от споразумението, която съдържа „предпазната“ клауза за ирландската граница, подкопала сделката на Мей. През април френският президент Еманюел Макрон възрази срещу удължаване на Брекзит с една година, като каза, че това е твърде рисковано за институциите на ЕС, макар че германският канцлер Ангела Меркел многократно се опитва да предотврати хаотично напускане, което със сигурност ще навреди на европейската икономика. (БТА)", "date": "2019.05.28", "title": "Великобритания след Мей: без сделка, нова сделка, социализъм или няма Brexit?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396028-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B4%D0%BE%D1%80%D0%B0%D0%B7%D0%B1%D0%B8-%D0%B1%D1%81%D0%BF", "text": "СЛЕД ИЗБОРИТЕ – НИЩО НОВО, ДРЪН-ДРЪН ЯРИНА  КОСТИНБРОД – ВЪВ ВАРНА   БСП помпаше собствените си фантазии и смяташе, че те ще бъдат убедителни и за публиката: Бойко си отива, ГЕРБ се измита, иде края на диктатурата.  Само че, Народът има далеч по-здрав разсъдък, затова не си загуби времето да ходи напразно до урните. Заблудата, че нещо може да се промени точно с тия избори, е изцяло за сметка на БСП – на нейната еуфорична и дори леко налудна нагласа.  Отгоре на всичко, ББ им каза направо, че няма никакво намерение да си ходи заради някакви евроизбори. А пък фамозното „кръгово“ във Варна пак щеше да попадне под свлачище – това гледайте.  Ако теглим една въображаема линия, която да го свързва някак с Европа, ще стане ясно, че тя изобщо не се интересува от начина, по който се строи у нас – а и от това как се управлява държавата.  Защо очаквате евроизборите да променят това? В изборната нощ току използваха думата „катарзис“: далаверата с апартаментите довела ГЕРБ до катарзис.  По начало тази дума трябва да се забрани в българската политика.  Има ли толкова чувствителен властник, който да изпита подобно потресение? Най-неприятната вест за ББ е тоталната вече зависимост на ГЕРБ от него самия.  Ако го няма, ония ще бъдат ответи като глухарчета, далеч по-драматично от БСП. БСП се захласна по апартаментите и забрави всичко друго.  Но не забрави канибалската си същност: тия тръгнаха към изборите, впили зъби един в друг.  Горкият им електорат: трябва да му връчат колективно звание „Герой на България“. Станишев доразби БСП. И Първанов участва в заверата – и спечели по-малко гласове от осъдената кметица Иванчева.  Двамата със Станишев станаха патерици на Бойко. Може и да им е приятно. Зашеметяващата изборна пасивност е знак, че българите не се припознават като част от Европа.  Обикновените хора са уплашени от собствената си съдба, но не проумяват, как тя може да бъде променена от Европа. Превърнали сме се в държава на угнетени бедняци, които Смъртта прибира най-рано – никой не посмя да говори за тия неща и как Европа ще ни помогне да ги преодолеем. Не се осмелиха чак толкова да лъжат.  А и Европа очевидно няма очи за същинските ни беди. Някои коментатори бяха пределно жалки в желанието си да се харесат на победителите: апартаментгейт не повлиял на гласоподавателите на ГЕРБ. Не ги изкарвайте чак такива тепегьози. Голямата баданарка беше, че ББ взел кампанията на ръчно управление, понеже бил „притиснат до стената“.  Обаче активността му преди изборите не беше над обичайната – а с нея отдавна сме свикнали.  Следващият път дали стената ще издържи? ББ използва асансьора на Цветанов, за да наложи образа си на Чистач. Засега на дребни подопечни риби. Българите пет пари не дават за Европа, грамадното болшинство от тях не усещат, че тя е при тях. Охранените бузи от телевизиите си затварят очите за това. Ако някоя баба успее да спести някак три лева, за да си купи парче немски салам – а той се окаже фалшив – тя какво ще разбере от Европа? Направо й казват, че е по-зле от Пенка/кравата. Властта изчислява Европа с друго сметало: направихме толкова магистрали, толкова стадиони и пр.  Да де, обаче петдесетината баби от някое умряло село, където е построен стадион за пет милиона лева, усещат, че Европа, всъщност, се подиграва с тях. И това няма да се промени. Липсва истинското приближение. Номерът на ББ беше прост и ефикасен: изтегли битката към себе си, превърна я в лична битка.  Този номер не успяха да схванат в БСП и да му противопоставят сериозен опонент. А къде остана Народа – той отново не участва в тази битка. Габриел амнистира асансьора на Цветанов: българите не вярвали на лъжи. Не се сети да каже, че българите вярват на ББ.  Той пък трябва спешно да издаде таен указ да не го наричат „нашият лидер“ – така наричаха албанския диктатор Енвер Ходжа. Кадърът на нощта: Каракачанов не знае, че камерите са включени – и със страстно увлечение барабани по масата с пръсти.  Не беше химна на Европа – но отдадеността му си я биваше. Най-втръсналият въпрос беше: кой ще понесе отговорността в БСП?  Че за какво – там очакват да бъдат наградени от ББ.  И друго чакат – той да се самоубие.  Малка храброст ли е това? Да се опитаме да надникнем в главата на един обикновен българин. Добре де, защо да гласувам – казва си той, – какво ще промени това, освен, че ще осигури на 17 нашенци безметежно препитание в Брюксел.  Какво могат да променят те в навалицата от 750 евродепутати – от сутрин до вечер хорово да декламират, пак никой няма да им обърне внимание. Как ще приближат Европа към мен – казва си още нашенецът, – ако аз съм един от онези 1 милион и 650 хиляди души, които някак оцеляват под границата на бедността?  Или един от ония 72% работещи, които не могат за задоволяват нуждите си? Това е един театър, в който атовете се ритат, а магаретата/нашите одобрително реват – какво променя това в живота ми?  Парите, които идват – при кого отиват?  Нека най-после да извадят истинското сметало и да кажат, колко милиарда са отишли при латифундистите или при едрите строители – и колко са отишли при дребните хорица, при Мравуняка.  Такова сметало няма. Всъщност, ако сме толкова благодарни/задължени на Европа, защо, примерно, здравеопазването ни е в кома?  Все събираме пари за кувьози – не може ли най-сетне Европа да създаде един гигантски кувьоз, в който да наглежда клета България? ББ, неизвестно защо, говореше за някакъв „нов Костинброд“.  Така и не стана ясно, какъв е замисълът му: дали се опасяваше от опонентите си, той самият ли беше намислил нещо или просто разсейваше публиката.  Каквото и да е имал предвид – Костинброд се случи във Варна и беше организиран от неговия кмет Портних. Историята с „кръговото“, което не е кръгово, може да изглежда дреболия, но не е.  Тя отново ни убеждава, че във всичко у нас е заложено някаква Свлачище.  И задължително – една тлъста порция безсрамие. Изхарчваш стотина милиона за едно чудо-ненагледно – а сетне ти е виновна някаква незаконна циганска къща, която ти си търпял.  Тия хора няма да се променят, не е възможно: удавиха 13 души в Аспарухово, пак заради цинично безволие, и накрая ги оправдаха. Дано обикновеният българинът не е се е примирил вече с подобни дивотии – дано те не са го прекършили окончателно.  Тогава превръщането на България в едно дефектно кръгово ще е неизбежно. На такава държава не й трябват евроизбори – освен, за да си начешат някои крастата.  ", "date": "2019.05.28", "title": "Станишев доразби БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396029-%D1%81%D0%BA%D0%B0%D0%BD%D0%B4%D0%B0%D0%BB-2616-%D0%B2%D1%80%D0%B0%D1%87%D0%B0%D0%BD%D0%B8-%D1%81%D0%B0-%D0%B4%D0%B0%D0%BB%D0%B8-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B0%D0%BB%D0%BD%D0%BE-%D0%B3%D0%BB%D0%B0%D1%81%D0%B0-%D1%81%D0%B8-%D0%B7%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2", "text": "2616 врачани са дали преференциално гласа си за Александър Йорданов, за д-р Иво Ралчовски са гласували 2723 души, Мария Габриел е събрала скромните 1858 преференции, а Лиляна Павлова 1246. Цялото СДС при миналите парламентарни избори, беше събрало 400 преференции в областта. Именно тук идва въпросът, как за толкова кратко време и точно Александър Йорданов успя да вземе 2616 гласа, и то без да стъпи кракът му в област Враца?”, пита се врачанското издание zovnews.com. Според източници на “Гласове” преференциите за Йорданов са “налети” от бизнесмена Христо Ковачки по поръчка на ГЕРБ. Ситуацията около сгрешените протоколи във Враца, които буквално принудиха членовете на секционни комисии да чакат почти 24 часа в РИК вчера, и високите преференции са повод за размисъл. Повод са и за самосезиране от страна на компетентните органи. А дали има смисъл и полезно ли е цялото това упражнение за тези, в чиято листа беше Александър Йорданов остава въпрос без отговор.    ", "date": "2019.05.28", "title": "Скандал! 2616 врачани са дали преференциално гласа си за Александър Йорданов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396030-%D0%B0%D0%BA%D0%BE-%D0%B4e%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%B0%D0%B7%D1%8F%D1%82-%D1%80%D1%8A%D1%86%D0%B5%D1%82%D0%B5-%D1%81%D0%B8-%D1%87%D0%B8%D1%81%D1%82%D0%B8", "text": "\"Демократична България\" бе фаворитът на българите в чужбина. Това е успех, но не и повод за еуфория. Защото активността в чужбина бе ниска. Въпреки това на местните избори ДБ имат шанс за успех.  А и на парламентарните.         В хода на кампанията за евроизборите анализаторите систематично подценяваха \"Демократична България\" (ДБ). Но резултатите от вота ги опровергаха. При близо 100% обработени протоколи, ДБ получава 6.2% от гласовете, т.е. минава електоралния праг от 5.88% и печели 1 мандат в Европейския парламент (ЕП). Формацията е предпочетена от българите, живеещи зад граница. Там ДБ (28.76%) изпреварва ГЕРБ (22.16%), БСП (15.42%), ВМРО (7.06%) и ДПС (4.06%). Първото място за ДБ в чужбина впечатлява, но едва ли може да бъде повод за еуфория. Защото активността е била твърде ниска - избирателите в чужбина са били едва около 1.44% от всички гласували.  ДБ има шанс за успех на местните избори Въз основа на горепосочените данни можем да направим няколко извода. Първо, ДБ е оценена от част от избирателите като алтернатива на настоящото управление. Важно е да подчертаем, че БСП, основният претендент да бъде такава алтернатива, претърпя неуспех. Социалистическата партия не успя да се наложи като автентичен говорител по теми като борбата срещу корупцията. А именно тази тема доминираше реториката на левицата, макар да ставаше дума за избори за ЕП. Социалистите сбъркаха стратегията.      Явно, когато става дума за борба срещу корупцията, реформа на съдебната система и т.н., избирателите са по-склонни да вярват на Радан Кънев, Христо Иванов и Стефан Тафров, отколкото на г-жа Нинова и г-жа Йончева. Имената на Нинова и Йончева също бяха замесени в скандали. Освен това избирателите изглежда не са забравили нито за подкрепеното от БСП и ДПС правителство на Орешарски (за някои то бе триумф на задкулисието), нито за \"Тройната коалиция\", наричана популярно \"Триглавия змей\". Същевременно, напук на всички коментари, че партиите в ДБ са твърде различни и, видите ли, това щяло да породи печално известния антисинергичен ефект (т.е. \"събрали се орел, рак и щука\"), се оказа, че те работят добре заедно. Второ, ДБ спечели и с това, че устоя на думата си да не търси съвместни действия с ГЕРБ, както направиха СДС например. Много от избирателите на партии като ДСБ бяха силно разочаровани от колаборационистки настроени политици във формацията като Петър Москов. Той, както и редица други политици в РБ, приеха офертата на Борисов и се включиха във втория му кабинет. Накратко, ДБ отказа да стане патерица, смокинов лист на ГЕРБ. Видя се, че това е оценено положително от избирателите. Трето, успехът на ДБ показа, че имат шансове да се борят за силно представяне на местните избори през есента. За момента, след този резултат за ГЕРБ, предсрочни избори са много малко вероятни. Но резултатът на ДБ дава ясна индикация, че те биха получили мандати в 45-то Народно събрание. Няколко думи за Десислава Иванчева Бившата кметица на \"Младост\" Десислава Иванчева също бе кандидат за евродепутат. Подкрепата за нея (около 1,58%) надхвърля тази за две от формациите в Обединените патриоти - малкия коалиционен партньор в управляващата коалиция НФСБ (\"Патриоти за Валери Симеонов\") и \"Атака\".      За немалко хора г-жа Иванчева и нейната заместничка Биляна Петрова, които получиха строги присъди по обвиненията срещу тях в корупция, всъщност са политически затворници; изкупителни жертви, които прокуратурата реши да хвърли на Брюксел, за да демонстрира най-после някаква \"добре свършена работа\" по отношение на прогнилите етажи на властта. Вотът за осъдената на 20 години затвор Иванчева е отражение на критично ниското доверие на българските граждани към съдебната система. Да не забравяме също, че шефът на КПКОНПИ Пламен Георгиев и зам.-главният прокурор Гешев също бяха замесени в скандали. Подкрепата за г-жа Иванчева, която водеше кампанията си от Сливенския затвор, е осъдителна присъда за българската прокуратура. Дали Десислава Иванчева ще се кандидатира за кмет на София през есента и какъв резултат ще постигне, ако това стане, предстои да видим. Отсега е ясно, че Демократична България ще участват на този вот. Но за да се отплатят за доверието, което получиха от избирателите и да го увеличат, те трябва да покажат, че не приемат афоризма на Оскар Уайлд \"единственият начин да устоиш на изкушението е да му се отдадеш\". И тук не става само дума само за отхвърлянето на опитите за съблазън (каквито, убеден съм ще има) от страна на Бойко Борисов и ГЕРБ. А преди всичко за това да запазят, за разлика от други, ръцете си чисти. ДБ имат доста работа, още повече, че в София ГЕРБ получи най-много гласове на изборите за ЕП; а местните избори са традиционно силни за партията на Борисов. \"На всеки гласувал се падат по четирима анализатори\" Всички резултати от изборите на 26 май, всички фойерверки и гръмки претенции за победа трябва да бъдат поставени в контекста на следния факт: в ЕС това беше най-високата активност на избори за ЕП през последните 20 години, същевременно обаче избирателната активност в България бележи най-голям спад в сравнение с всички останали страни (спрямо 2014). Най-точно го каза Самуил Петканов (\"НеНовините\"): В България \"на всеки гласувал се падат по четирима анализатори в телевизионните студиа\".    ", "date": "2019.05.28", "title": "Ако \"Дeмократична България\" запазят ръцете си чисти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396031-%D0%B1%D1%81%D0%BF-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D0%BF%D0%BB%D0%B5%D0%BD%D1%83%D0%BC-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B5%D0%B2%D1%80%D0%BE%D0%B2%D0%BE%D1%82%D0%B0", "text": "Националният съвет на БСП се събира днес, за да направи анализ на представянето са на изборите за Европейски парламент, както и да изработи правила за избор на нов председател на партията. Според Корнелия Нинова до два месеца процедурата за избор на председател ще започне, като този път лидерът на партията ще бъде избран по новия Устав на БСП чрез пряк вътрешнопартиен избор от всички членове на политическата формация. Нова процедура по избор на председател и възможност за смяна на всички общински и областни ръководства в страната - това са част от мерките, с които БСП реагира на загубата на евроизборите. Председателят на БСП Корнелия Нинова заяви, че ще се оттегли от поста, но ще участва в надпреварата за председателското място. Председателят ще бъде избран съгласно новия Устав на БСП, приет на последния конгрес на партията. В него е записано, че председателят се избира чрез пряк вътрешнопартиен избор по ред и условия, определени от Националния съвет на БСП. На днешния пленум на партията се очаква да бъдат изработени правилата, по които ще се извършен изборът на председател на партията, обясни Нинова. Днес на пленума БСП ще решава също ще се върне ли в парламента.", "date": "2019.05.28", "title": "БСП се събира на извънреден пленум заради резултатите от евровота"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396032-50-000-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B5%D1%86-%D1%81%D1%82%D1%80%D1%83%D0%B2%D0%B0-%D0%B2%D1%81%D0%B5%D0%BA%D0%B8-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%BD%D0%B0-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5", "text": "Около 50 000 евро на месец струва един евродепутат на данъкоплатците. Това показват грубите сметки. Всеки избраник в Европейския парламент получава брутна заплата от 8757 евро. След облагането с данъци остават 6824 евро или към 13-14 000 лева. Размерът на възнаграждението е фиксиран. То е 38.5% от базовата заплата на съдия в Европейския съд. Освен заплата всеки евродепутат получава 4513 евро за офис разходи. Но това не е всичко. За всяко заседание на парламента или негова комисия, депутатите получават по 320 евро на ден. От заплатата и дневните депутатът в европарламента може да си докара над 10 хиляди евро на месец чист доход. Покриват се и всичките им транспортни разходи. Европарламентът плаща и 2/3 от медицинските разходи на членовете си. Освен това им се полага и допълнителна пенсия от 3,5% от заплатата за всяка година като депутати. При сегашното ниво на заплатите, депутат, който изкара целия си мандат, след навършване на 63 години ще получава около 1500 евро всеки месец към основната си пенсия. Всеки евродепутат обаче се явява и работодател. Евроизбраниците имат възможност и за разходи за сътрудници за близо 25 000 евро. Парите за сътрудници и за офис разходи често са ставали причина за спорове и подозрения за злоупотреби. От една страна става въпрос за сътрудници, които са базирани в Брюксел. Като за тях се предоставя общ бюджет в рамките на, актуалните данни са, между 19 и 20 хиляди евро. Всеки член на парламента получава плащане, мисля около 80 хиляди евро на година, които целят да обезпечат офис в държавата, в която е избран. 02:29 скандали различни, относно как се изразходват тези средства вече е имало и то не свързани с България, а с други-държави членки. Да бъдат назначавани лели, стринки, зетьове, разказва преподавателят по европейско право Христо Христев. Съмнение, че чрез парите за офиси депутатите финансират партиите, от които са избрани, има почти във всички страни членки. А преди няколко години Европарламентът изрично забрани 20 000 евро за сътрудници да се дават на роднини. Това да не са някакви близки негови хора, които очевидно биват назначени на някаква такава позиция, за да получава семейството допълнителни плащания. Дори да не са роднини могат да си плащат по този начин на градинаря, на масажиста. Ако това действително е така, това е измама. И тя може да се докаже, разяснява Христо Христев. Практиката показва, че разследването на евентуални злоупотреби с парите за офиси и сътрудници се разследва от местните власти. Засега у нас такива разследвания няма.", "date": "2019.05.28", "title": "50 000 евро на месец струва всеки евродепутат на данъкоплатците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396026-%D0%B8%D0%B7%D0%BC%D0%B5%D1%81%D1%82%D0%B8%D0%BB%D0%B0-%D0%BB%D0%B8-%D0%B5-%D0%BD%D0%BE%D1%89%D0%B5%D1%81-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2", "text": "Лиляна Павлова е седмият депутат, който ГЕРБ изпраща в Европарламента - това е последната информация от ЦИК. Този седми мандат вчера цял ден се разхождаше между ГЕРБ и ВМРО и в един момент се спря до актьора Андрей Слабаков. Тази сутрин обаче мандатът си отиде на мястото и вкарва седмата в листата на управляващите - бившата евроминистърка Лиляна Павлова, твърди \"Епицентър\". Но ЦИК към момента все още не е обявил окончателните резултати от евроизборите при 100% обработени протоколи в цялата страна. ГЕРБ печелят изборите с 6,7% преднина пред БСП. Останалите три партии, които изпращат свои хора в Брюксел са ДПС, ВМРО и „Демократична България\". Данните са на база 95% от избирателните протоколи. Листата на ГЕРБ, начело с Мария Габриел, получава 30,9% от гласовете на българите. Елена Йончева получава 24,2%. Разликата между двете партии е малко над 120 000 гласа. ДПС заема третото място на изборите. За партията на Мустафа Карадайъ са гласували 12,3% от избирателите. Следват ВМРО и „Демократична България\". С резултат от 7.8% ВМРО отново си осигурява представителство в Брюксел. Свой евродепутат ще изпрати и „Демократична България\". За Брюксел заминава Радан Кънев. Последната официална информация, която Централната избирателна комисия дава е – малко над 26% избирателна активност при обработени 95% от протоколите.", "date": "2019.05.28", "title": "Изместила ли е нощес Лиляна Павлова Андрей Слабаков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396027-%D0%B7%D0%BD%D0%B0%D1%8F%D1%82-%D1%81%D0%B5-343-%D1%80%D0%BE%D0%B4%D0%BD%D0%B8-%D0%BE%D1%84%D1%88%D0%BE%D1%80%D0%BD%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8", "text": "В НАП имат данните на 343 родни офшорни милионери.  По разни острови и зони всеки от тях държи в тамошните банки своя сметка със салдо над 1 млн. евро равностойност към 31 декември 2017 г. Тази информация няма нищо общо с .       Информацията е събрана от международния обмен. През октомври 2015 г., както ви съобщих, България подписа две международни спогодби – Многостранната конвенция за административно сътрудничество по данъчни въпроси и Многостранното споразумение за автоматичен обмен на информация към чл. 6 от конвенцията. В тях участват 114 държави и близо 40 офшорни зони (ратифицирали са, иначе са я подписали 128 държави досега).  Документите влязоха в сила за нас през 2016 г. и през есента на 2017 бяха получени първите данни. Списъците се обменят всяка година НАП може да изиска данни за сметки и доходи на българи зад граница чрез : 1. две евродирективи за сътрудничеството и автоматичен обмен на данъчна информация в ЕС;  2. международната конвенция, за която стана дума  3. по линия на спогодбите за избягване на двойно данъчно облагане (СИДДО) Проблемите обаче са няколко: 1. декларирането на една банкова сметка в офшор от дадено лице не означава, че са декларирани и др. такива сметки в същия или различен офшор;  2. държавата не проверява съотношението между декларирани доходи у нас и финансови и материални наличности в чужбина и офшорите – т.е. дали няма укрити приходи и активи;  3. държавата се разсея за скандалите с офшорните световни разкрития (например  ), отказа да вземе копие от предложените ни немски дискове със сметки в швейцарски банки и т.н.§", "date": "2019.05.28", "title": "Знаят се 343 родни офшорни милионери"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396025-%D1%81%D0%B2%D0%B0%D1%82%D0%B1%D0%B0-%D0%B2-%D1%80%D0%B0%D1%8F-%D0%BA%D1%80%D0%B0%D1%81%D0%B8%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%B5-%D0%BE%D0%B6%D0%B5%D0%BD%D0%B8-%D0%B7%D0%B0-%D1%81%D0%B8%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0", "text": "Най-добрият баскетболист за всички времена Майкъл Джордън вече официално има българска снаха. Най-големият син на Въздушния Джефри се ожени за Радина Анева.   Церемонията се е състояла на 25 май на Бахамските острови. Това става ясно от публикации на българката в „Инстаграм“, където тя сподели три снимки от тържеството. Новата г-жа Джордан обаче не разкрива повече подробности за сватбата.   Джефри Джордан, който е бивш баскетболист, и Радина Анева се сгодиха още през 2017 година. Тогава тя дори беше довела сина на Джордан в България. Очакваше се сватбата да бъде през миналата есен, когато българката сподели снимка от плановете за церемонията.              ", "date": "2019.05.28", "title": "Сватба в рая! Красива българка се ожени за сина на световна легенда!"}
{"url": "http://www.classa.bg/%D1%81%D0%B2%D1%8F%D1%82/item/396021-%D1%85%D0%B0%D0%BA%D0%B5%D1%80%D0%B8%D1%82%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8-%D0%BA%D0%BE%D0%BC%D0%BF%D1%8E%D1%82%D1%80%D0%B8-%D0%B2-%D1%81%D0%B0%D1%89-%D1%81-%E2%80%9E%D0%BA%D0%B8%D0%B1%D0%B5%D1%80%D0%BE%D1%80%D1%8A%D0%B6%D0%B8%D0%B5%E2%80%9C,-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%BE-%D0%BE%D1%82-%D0%BD%D1%81%D0%B0", "text": "Около 10 000 компютърни уреди, принадлежащи на местните власти на няколко щата в САЩ, са „отвлечени\" от няколко седмици от хакери с искане за около 13 биткоина -100 000 долара, за да ги освободят. Атаката е стартирана на 7 май с помощта на вирус, наречен \"RobbinHood\", който от тогава се разпространява главно в правителствените мрежи в град Балтимор, Мериленд, както и в други малки и средни градове на Пенсилвания и Тексас. \"Ние ви наблюдавахме от дни и работихме по вашите системи, за да получим пълен достъп\", се казва в съобщение на хакерите, цитирано от Балтимор Сън. \"Няма да говорим повече, единственото, което познаваме, са парите! Тик-так, тик-так, тик-так!\", добавя съобщението. Местното Балтиморско правителство досега отказва да плати откупа, като са възстановени само част от засегнатите обществени услуги. Междувременно хиляди компютри с остарели Windows системи остават заразени и потенциални разходи от атаката се оценяват на милиони долари. Сега New York Times посочва, позовавайки се на експертни оценки за компютърната сигурност, че въпросният „рансъмуер\" използва инструмент за шпионаж, разработен тайно от Американската агенция за национална сигурност (NSA), който е бил откраднато от там през 2017 г. Това е EternalBlue, \"кибер-оръжие\", което ви позволява да поемете контрола на компютъра чрез използване на известни нарушения на сигурността на операционната система Windows, което оттогава е било използвано в световните кибератаки WannaCry и Petya. Ръководителите на NSA потвърдиха, че агенцията е имала в ръцете си инструмента за шпионаж повече от пет години, преди все още неидентифицирана група да го открадне, за да го продаде в мрежата.", "date": "2019.05.28", "title": "Хакерите контролират хиляди правителствени компютри в САЩ с „кибероръжие“, откраднато от НСА"}
{"url": "http://www.classa.bg/%D1%81%D0%B2%D1%8F%D1%82/item/396022-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D1%8F%D0%B2%D1%8F%D0%B2%D0%B0,-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D1%81%D0%B0%D0%BC%D0%BE%D0%B7%D0%B0%D1%89%D0%B8%D1%82%D0%B0", "text": "Северна Корея осъди изявленията на американския съветник по националната сигурност Джон Болтън, който наскоро заяви, че последните изстрелвания на ракети от Пхенян са нарушение на резолюциите на Съвета за сигурност на ООН, предаде Ройтерс. Министерството на външните работи на Северна Корея посочи, че Болтън е \"фанатик на войната\", който е сгрешил в оценките си. То посочи също, че отказът от тестовете на ракети ще означава отказ от правото на самозащита, според изявление, публикувано в понеделник от държавната информационна агенция KCNA. Тази събота от Япония, Болтън заяви, че Северна Корея \"без съмнение нарушава няколко резолюции, сред които и забраната за пускането на балистични ракети\". Вчера президентът на САЩ Доналд Тръмп отхвърли опасенията относно неотдавнашните изстрелвания на \"малки\" ракети от Северна Корея и потвърди доверието си в севернокорейския лидер Ким Чен Ун. На 10 май Пхенян проведе серия от военни учения, които включваха изстрелването на няколко оръжия за далечни разстояния. Маневрите, чиято цел беше „да оценят и проверят капацитета за бързо реагиране на отбранителните части на напредналия и западния фронт, комбинирайки прехвърляне и нападение с огън\", бяха извършени успешно. Ученията се проведоха след серия изстрелвания на ракети с малък обсег, които Пхенян извърши на 4 май, като част от \"редовните учения, насочени към осигуряване на отбраната на страната.\"", "date": "2019.05.28", "title": "Северна Корея отново заявява, че няма да се откаже от самозащита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396023-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B7%D0%B0%D0%BF%D0%BE%D1%87%D0%B2%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%D0%BA%D0%BC%D0%B5%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Слави Трифонов готви инвазия за кметските избори на есен, научи БЛИЦ от два независими източника. Гологлавият водещ вече е провел предварителни сондажи със социолози и в близките седмици смята да предприеме обиколка в страната. Трифонов има намерение да издигне 18 кандидата в големите областни градове и по този начин да направи генерална репетиция за следващия парламентарен вот. За целта Дългия внимателно опипва почвата преди да застане с името си зад определени личности, които според него имат шанс да станат градоначалници. След напускането си от bTV, Трифонов все още не беше заявил твърдото си намерение да влезе в политиката, но сега то вече е факт, независимо, че на този етап е неофициално. Нещо повече - Дългия е активирал сценаристите си да търсят не само подходящи кандидати за местните избори, но и такива, които да оглавят негови политически офиси в централната част на България. До този момент Трифонов проведе два кастинга за млади политици. Последният бе преди близо година, когато заедно с доктор Иван Нинов, професор Атанас Раденски и доктор Йордан Бъчваров направиха събеседване с избрани от тях българи, които заявиха желание да участват в промяната на политическата система.     Ивайло КРАЧУНОВ", "date": "2019.05.28", "title": "Слави Трифонов започва атака на кметските избори!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396024-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%BF%D0%BE%D1%81%D0%BE%D1%87%D0%B8%D1%85%D0%B0-%D0%BD%D0%B0%D0%B9-%D0%B2%D0%B0%D0%B6%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%B1%D1%81%D0%BF", "text": "\"ГЕРБ отбеляза чист нокдаун. Всички партии, които победиха на тези избори, получиха втори шанс\". Това заяви политологът Румяна Коларова в ефира на bTV. „Ясно е, че в ГЕРБ победата е резултат от добро лидерство, загубата в БСП е резултат от сбъркано лидерство. Лидерите в партиите играха ключова роля. Следващите стъпки трябва да се решават с мъдър и разумен баланс\", подчерта Коларова. Персоналните промени няма да решат проблемите, нужна е промяна в начина по който се прави политика, смята тя. „Борисов обеща да има чистка в ГЕРБ. Проблемът с вътрешните противоречия в БСП ще продължат\", коментира от своя страна политологът Георги Киряков. Коларова прогнозира, че напрежението между президента и премиера ще продължи и след изборите. Киряков добави, че президентът не е успял да повлияе на изборния резултат. Победата е за единия отбор. „Факт е, че Нинова съживи партията, но след това я нокаутира. Да тръгнеш на избори за ЕП с искане за предсрочни избори, е сбъркано от самото начало. Това беше една принципно сбъркана стратегия, която тества българския избирател. Той доказа, че е нормален\", каза Румяна Коларова. „По-големият проблем на Нинова е, че започна да говори за загуба и това кой ще понесе отговорност преди три дни. Това показва, че тя предварително е очаквала БСП да загуби изборите. Пред избирателите показваше, че ще води битка за България до смърт, а всъщност е знаела, че няма да спечели. Освен това социологическите изследвания, показващи преднина на БСП преди евровота, са излъгали в прогнозите си\", каза още Киряков.  ", "date": "2019.05.28", "title": "Социолози посочиха най-важната причина за победата на ГЕРБ и загубата на БСП"}
{"url": "http://www.classa.bg/%D1%81%D0%B2%D1%8F%D1%82/item/396017-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%8F%D0%B2%D0%BB%D0%B5%D0%BD%D0%B8%D0%B5-%D0%BE%D1%81%D1%82%D0%B0%D0%B2%D0%B8-%D0%BC%D0%B5%D0%BA%D1%81%D0%B8%D0%BA%D0%BE-%D0%B1%D0%B5%D0%B7-%D1%81%D0%B5%D0%BD%D0%BA%D0%B8", "text": "Между 23 и 25 май се случи астрономическото явление Преминаването на слънцето, което остави щата Юкатан без сенки. Това явление се случва, когато нашата звезда се намира в точката на най-голяма вертикалност над Земята, което води до изчезване на страничните сенки. Друго последствие от него е увеличаването на слънчевата радиация. Преминаването на звездата през зенита се случва два пъти годишно, когато слънцето върви на север през пролетта и след завръщането му след лятното слънцестоене, като се наблюдава в местата, включени в Тропика на Рака и Тропика на Козирога. Археологическите зони на Уксмал, Чичен Итца и Маяпан, наред с други, също станаха свидетели на това явление. За цивилизацията на маите зенитното слънце е означавало начало на сезона на засяване. В Мексико Сити феноменът бе наблюдаван на 17 май. Следващото Преминаване на слънцето ще се появи през юли.", "date": "2019.05.28", "title": "Астрономическо явление остави Мексико без сенки"}
{"url": "http://www.classa.bg/%D1%81%D0%B2%D1%8F%D1%82/item/396018-%D0%BA%D0%B8%D1%82%D0%B0%D0%B9-%D0%B5-%D1%81%D1%8A%D0%B7%D0%B4%D0%B0%D0%BB-%D0%BF%D1%80%D0%BE%D1%82%D0%BE%D1%82%D0%B8%D0%BF-%D0%BD%D0%B0-%D0%BF%D1%80%D0%B5%D0%B2%D0%BE%D0%B7%D0%BD%D0%BE-%D1%81%D1%80%D0%B5%D0%B4%D1%81%D1%82%D0%B2%D0%BE,-%D0%B8%D0%B7%D0%BC%D0%B8%D0%BD%D0%B0%D0%B2%D0%B0%D1%89%D0%BE-500-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D1%81%D0%B0%D0%BC%D0%BE-%D1%81-%D0%B2%D0%BE%D0%B4%D0%B0", "text": "Китайската автомобилна компания Qingnian Cars съобщи, че е създала прототип на превозно средство, задвижвано с водород, което би могло да измине до 500 километра само с 300 до 400 литра вода, съобщава в неделя китайският вестник Morning Post. Според вестника, първото пътуване на тази кола, създадена в град Нанянг, е проведено в сряда, докато местните лидери на Китайската комунистическа партия са били на посещение в завода. От своя страна изпълнителният директор на компанията, Панг Кинян, обясни, че двигателят работи с водород, произведен чрез химична реакция, като се прилага катализатор към смес от алуминиев прах и вода. Той отбеляза също, че разходите за производство на двигатели, задвижвани с водород, не са високи. \"Водата, която използваме, е наша, ние не трябва да ходим до Близкия изток, за да купуваме бензин, а освен това водата не замърсява\". Изпълнителният директор добави, че компанията ще рециклира също използваните в процеса реагенти. Въпреки това, няма представено доказателство за съществуването на гореспоменатия прототип, освен статията в Nanyang Daily.", "date": "2019.05.28", "title": "Китай  е създал прототип на превозно средство, изминаващо 500 километра само с вода"}
{"url": "http://www.classa.bg/%D1%81%D0%B2%D1%8F%D1%82/item/396019-facebook-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B5-%D1%84%D0%B0%D0%BB%D1%88%D0%B8%D0%B2-%D0%B2%D0%B8%D0%B4%D0%B5%D0%BE%D0%BA%D0%BB%D0%B8%D0%BF-%D0%BD%D0%B0-%E2%80%9E%D0%BF%D0%B8%D1%8F%D0%BD%D0%B0%D1%82%D0%B0%E2%80%9C-%D0%BD%D0%B0%D0%BD%D1%81%D0%B8-%D0%BF%D0%B5%D0%BB%D0%BE%D1%81%D0%B8", "text": "Редактираното видео на президента на Камарата на представителите на Конгреса на САЩ, Нанси Пелоси, бе пуснато през последните няколко дни в интернет, но Facebook не възнамерява да го премахне, въпреки че изображенията са били манипулирани, съобщава The New. York Post Манипулацията се състояла в изкривяване на речта на политичката, за да изглежда, че тя е била пияна по време на публично събитие. Пелоси, която тази седмица проведе публични дискусии с американския президент Доналд Тръмп, след неуспешна инфраструктурна среща в Белия дом, говори на събитие, организирано от либералната група Център за американски прогрес. Скоро след като се появи онлайн, бързо вирусно стана видео на речта й, но забавено със 75%. Версия на видеото, публикувана от групата Facebook Politics WatchDog, е натрупало повече от 2,7 милиона посещения по време на публикуването на тази статия. Манипулираното видео дори бе коментирано от личния адвокат на Доналд Тръмп, Рудолф Джулиани, съобщава The New York Times. \"Какво става с Нанси Пелоси? Показва странни думи в речта\", пише Джулиани в своя Twitter. Въпреки това, адвокатът изтри това по-късно. В контекста на инцидента Доналд Тръмп публикува видеозапис на политичката в профила си в социалната мрежа, но не този, в който тя изглежда „пияна\", а една компилация от изказванията на Пелоси. \"Пелоси се препъва на пресконференция\", коментира президентът. След като записът беше разпознат като фалшив, YouTube премахна всички версии на видеото на своята платформа. Въпреки това Facebook го остави на разположение, но посочи, че е понижил приоритета му като новина. Освен това, когато се опитват да качат видеоклипа в профила си, потребителите получават предупреждение, че записът е подвеждащ, според The Verge.", "date": "2019.05.28", "title": "Facebook отказва да премахне фалшив видеоклип на „пияната“ Нанси Пелоси"}
{"url": "http://www.classa.bg/%D1%81%D0%B2%D1%8F%D1%82/item/396020-%D0%BF%D1%8A%D1%80%D0%B2%D0%B8%D1%8F%D1%82-%D0%BF%D0%BE%D0%BB%D0%B5%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-f-16,-%D0%BC%D0%B0%D1%81%D0%BA%D0%B8%D1%80%D0%B0%D0%BD-%D0%BA%D0%B0%D1%82%D0%BE-%D1%80%D1%83%D1%81%D0%BA%D0%B8-%D1%81%D1%83-57", "text": "Американският самолет F-16C Fighting Falcon е направил първия си полет, откакто бе боядисан, за да придобие вида на руски изтребител пето поколение Су-57. ВВС на САЩ публикуваха снимки на излитането на самолета от авиобазата Нелис в Лас Вегас, Невада, представяйки своя фюзелаж със сини и сиви пикселизирани тонове и знаци на руския изтребител. F-16C принадлежи към 64-та Ескадрила на агресорите от тази база и ще бъде използван за обучение на американски пилоти, за да симулира действията на потенциалните врагове. Новата му външна окраска бе избрана чрез проучване, публикувано във Facebook от военните, така че потребителите да могат да изберат цветовия модел, който според тях най-много прилича на Су-57. В резултат на това беше одобрен проектът, наречен „цифрова акула\". В продължение на десетилетия военновъздушните сили на САЩ разполагат с единици бойни самолети, които симулират в различни упражнения действията на потенциалните противници, за да осигурят по този начин на американските пилоти реалистичен опит във въздушната битка..", "date": "2019.05.28", "title": "Първият полет на американския F-16, маскиран като руски Су-57"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396016-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D1%88%D0%B0%D1%80%D0%B5%D0%BD%D0%BA%D0%BE%D0%B2%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8-%D0%B8-%D0%BF%D0%BE%D0%B1%D0%B5%D0%B4%D0%B5%D0%BD%D0%B8", "text": "Социалистите не можаха да надградят антикорупционната реторика и да дадат убедителна алтернатива, че промяната е възможна сега. Какво се случи на проведените евроизбори? Версията на управляващата партия и обслужващите ги мeдии е: „голяма  победа на Бойко Борисов и бетониране на правителството до края на мандата”. Но един по-обективен прочит на събитията очертава друга картина – станахме свидетели на протестен вот във всичките му възможни форми и проявления. Протестен вот е самият факт, че до урните отидоха 26% при 35% преди  пет години. В много европейски държави активността е над два пъти по-висока. Обществената погнуса от корупционните скандали във властта засега премина в масова апатия, което може би успокоява управляващите, но те трябва да са наясно, че изборната победа не слага точка на скандалите, по тях тепърва трябва да се дават отговори. И тогава на помощ няма да могат да дойдат нито пиарски кампании, нито послушни медии, нито ефектът „Цветанов плюс” за мобилизиране на  контролиран и чиновнически вот. Резултатите са ясни и за БСП. Социалистите не можаха да  надградят антикорупционната реторика и да дадат убедителна  алтернатива, че промяната е възможна сега. Протестният вот се прояви във факта, че отлив има у всички основни партии с изключение на БСП. От ГЕРБ спрямо предишните евроизбори са се оттеглили над 100 хиляди  избиратели! Спад бележат също патриотите и ВМРО, ДПС, „Воля” и старата десница. Някои от тях спечелиха мандат, но и това не може да скрие, че легитимността им отънява.  Факт е, че протеста си гражданите тематично изразиха във вот за малки партии и независими кандидати с лична кауза – радикално лява политика, екологична защита, срещу своеволията в съдебната власт. Този протест по всичко личи също ще се разраства в бъдеще, защото ощетените „малки” безправни хора у нас са милиони. На управляващите обществото даде отсрочка, но не и мандат да продължите постарому. Ако политическата класа на прехода не разчете шамара, който избирателите й удариха, и не предприеме радикални действия за очистване от корупцията, ако не върне морала и идеите в политиката, на  следващите избори наказанието на избирателя ще е много по-тежко – така както се случва вече в някои европейски държави, където традиционните партии и политици бяха безславно „пенсионирани”.    ", "date": "2019.05.28", "title": "Светлана Шаренкова: Победители и победени!?"}
{"url": "http://www.classa.bg/%D1%81%D0%B2%D1%8F%D1%82/item/396009-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5-%D1%81%D0%B5-%D0%BD%D0%B0%D0%B4%D0%B8%D0%B3%D0%B0%D1%82", "text": "Консервативната Европейска народна партия (ЕНП) успя отново да спечели най-много места в Европейския парламент в неделя, но ще се сблъска с трудности при изграждането на контролиращо мнозинство, тъй като Зелените, либералите и популистите постигнаха сериозен успех, отразявайки продължаващото разделение в Европейския съюз (ЕС), пише Euractiv. Зелените се оказаха  , увеличавайки своите места в ЕП от 50 на 67, с особено силно представяне в Германия и Франция, след което медийното пространство заговори за „зелена вълна“. Евроскептиците и крайнодесните популисти също отбелязаха успех макар да не достигнат една трета от всички места в парламента, както първоначално целяха на фона на победата на Марин Льо Пен във Франция и на Матео Салвини в Италия.     Според резултатите, публикувани по-рано днес, ЕНП се сдобива със 180 места от общо 751 в ЕП, което е по-малко в сравнение с постижението от 2014 г., когато консервативната партия регистрира по-голям успех с 37 места. В същото време социалдемократите се пребориха за 146 места, или с 41 по-малко в сравнение с предходните европейски избори. Двете най-стари политически групи в ЕС за първи път загубиха своето общо мнозинство в асамблеята на блока. Кандидатът на ЕНП за председателския пост на Европейската комисия (ЕК) Манфред Вебер побърза да напомни за претенциите си към ръководната лидерска позиция в изпълнителния орган на ЕС. „Ако ние сме най-силната група, то всеки един гражданин ще каже, че най-силната група има правото да излъчи председател на Комисията“, посочи баварецът по време на своя реч в Берлин.  „Не е възможно мнозинство срещу ЕНП“, добави още Вебер няколко часа по-късно в Брюксел, но намекна за широка проевропейска коалиция: „Когато погледна цифрите, не виждам мнозинство срещу либералите, социалистите, ЕНП. Това, което искам да направим, е да обединим сили и да работим заедно“. Въпреки това, неформалното обединение, включващо Прогресивния алианс на социалистите и демократите, Зелените и Алиансa на либералите и демократите за Европа (АЛДЕ), изглежда вече се дооформя, тъй като лидерите на някои от тези партии намекнаха за подобна възможност. Водещият кандидат на социалистите Франс Тимерманс предложи да бъде създадена платформа на прогресивните партии. „Моята оферта е на масата“, заяви холандецът след обявяването на първите официални резултати. „Ще търся прогресивно мнозинство, за да направя това, което хората очакват от нас“ по въпроси като изменението на климата и социалната справедливост, добави още другият основен кандидат за председателския пост на ЕК. Водещият кандидат на либералите, датчанката Маргрете Вестагер, е близо до приемане на предложението на Тимерманс. Тя спомена водещия кандидат на Партията на европейските социалисти (ПЕС) и Зелените като елементи от прогресивния фронт. „Има място за преговори“, посочи Вестагер. „Най-важното нещо е промяната, за да сме способни да предприемем действия“ по въпроси като борбата срещу глобалното затопляне и данъчната справедливост, добави още тя. ЕНП загуби подкрепа в Западна Европа, особено във Франция, Испания, както и в Скандинавия, но остана силна в Австрия, Германия, Унгария, Румъния, България и Словения. Вебер заяви още, че ЕНП е на първо място, но въпреки това настроението вътре в партията не била като на победители. Фокус върху Макрон Сега всички погледи ще бъдат насочени към новата центристка група, създадена от сливането на „Република, напред!“ на френския президент Еманюел Макрон и АЛДЕ, която сега е третата по сила партия в ЕП със 105 места. Макрон официално не е заявил подкрепа нито към ЕНП, нито към ПЕС, но дипломатически източници твърдят, че вече е бил установен контакт със социалдемократите. Но позицията на Макрон е донякъде отслабена, въпреки неговата проевропейска и прореформаторска позиция, тъй като той загуби изборите у дома от Марин Льо Пен. Добра новина е, че избирателната активност беше най-висока от 1999 г. насам, или 50,5% спрямо 42% от 2014 г. Високата активност особено във Франция, Испания и Полша помогна да се обърне тенденцията на спад, откакто стартира вота за ЕП през 1979 г. Най-големият победител на национално ниво е унгарското „лошо момче“ Виктор Орбан, който успя да спечели 50% от гласовете в страната, затвърждавайки своето политическо присъствие там. Партия „Лига“ на вицепремиера на Италия Матео Салвини получи приблизително 30% от гласовете, превръщайки се в най-голямата формация в парламента в Рим. Друг голям победител от изборите е Зелената партия, която събра 20,7% от гласовете в Германия, завършвайки втора след Християндемократическия съюз (ХДС) на Ангела Меркел, който е първи с 28,7%.  ", "date": "2019.05.28", "title": "Популистите се надигат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396010-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B8%D0%BA%D0%B8%D1%82%D0%B0,-%D1%85%D0%B0%D0%BB%D0%BA%D0%B8%D0%B4%D0%BE%D0%BD%D1%81%D0%BA%D0%B8-%D0%B5%D0%BF%D0%B8%D1%81%D0%BA%D0%BE%D0%BF", "text": "  Преподобният наш отец Никита от младини възлюбил Христа. Като се отрекъл от света и от всички световни привързаности, той угаждал на Бога с добродетелния си живот и бил възведен на светителския престол в Халкидон, на който предстоейки, бил като светилник за света и украсявал Христовата Църква. Свети Никита бил много милостив към бедните. Той раздавал храна на гладните, обличал голите, приемал в своя дом странниците и по всякакъв начин се грижел за тях. Никита бил баща за сираците, закрилник на вдовиците и спасител на всички обидени и нещастни.   Когато настъпили тежките времена на иконоборството, при царуването на Лъв Арменец, свети Никита се показал като мъжествен изповедник на Христовото име. Той твърде много се подвизавал в борбата с нечестивото учение, изобличавал неговите неправославни основи и увещавал всички с благоговение да се покланят на иконата на Христа Господа и на Неговата Пречиста Майка, както и на иконите на всички останали светии. За това доблестният Христов изповедник понесъл много страдания от нечестивия цар и неговите единомишленици. За своето правоверие той бил заточен и претърпял много унижения и беди. Накрая, след като прекарал дълги години в изповеднически трудове и подвиг, свети Никита се преселил от земята в небесните обители. Бог го прославил на небесата пред Своите ангели, а на земята - пред човеците, тъй като чрез неговите мощи се извършили множество чудеса и мнозина получили изцеление от всякакви болести за слава на Бога, Който се прославя в Своите светии.", "date": "2019.05.28", "title": "Св. преподобни Никита, Халкидонски епископ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396011-28-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1358 г. - Във Франция започва Жакерията - най-голямото селско въстание през Средновековието.   1754 г. - Френско-индианската война: Битката при Грейт Мидоуз, в която отряд от 40 души, командван от 22-годишния Джордж Вашингтон, напада френски лагер в местността Грейт Мидоуз, Северна Америка.   1812 г. - Русия и Турция подписват Букурещкия договор.   1871 г. - Разгромена е Парижката комуна след „Кървавата седмица\", в която загиват повече от 25 хиляди комунари, други 40 хиляди са изпратени в затвора или на заточение.   1890 г. - Открито е първото училище за медицински сестри в София.   1920 г. - В Царство България е приет Закон за трудовата повинност, с който младежите над 20 години и девойките над 16 години се задължават да упражняват общественополезен труд.   1930 г. - Открита е една от най-високите сгради в света - Крайслер Билдинг в Ню Йорк.   1940 г. - Втората световна война: Белгия капитулира пред Германия.   1952 г. - Жените в Гърция получават избирателно право.   1955 г. - Народното събрание ратифицира Варшавския договор.   1961 г. - Създадена е международната неправителствена организация за защита на човешките права „Амнести Интернешънъл\".   1964 г. - Образувана е Организацията за освобождение на Палестина (ООП).   1966 г. - Възстановено копие на парахода Радецки е пуснато на вода в Русе.   1969 г. - В бившия СССР е създадена Инициативна група за защита правата на човека - първата в страната обществена организация в защита на жертвите от политически репресии.   1971 г. - В орбита е изведена космическата лаборатория Марс 3, която достига Марс през декември 1971 г.   1974 г. - САЩ и Египет възстановяват дипломатическите си отношения.   1987 г. - 19-годишният пилот от Западна Германия Матиас Руст безпрепятствено навлиза с малък самолет в съветското въздушно пространство и каца на Червения площад в Москва. Той е незабавно задържан и не е пуснат до 3 август 1988.   1998 г. - Ядрен опит: В отговор на серията ядрени опити, извършени от Индия, Пакистан провежда пет свои, с което подтиква САЩ, Япония и други нации да му наложат икономически санкции.   1999 г. - В Милано, след 21-годишна реставрация, е експониран шедьовърът на Леонардо да Винчи Тайната вечеря.   2008 г. - Непал официално е обявена за република.   2009 г. - вследствие инцидент с повреден автобус, край Ямбол загиват 17 души.  ", "date": "2019.05.28", "title": "28 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396012-%D1%88%D0%B5%D1%81%D1%82%D1%82%D0%B5-%D1%83%D1%80%D0%BE%D0%BA%D0%B0,-%D0%BA%D0%BE%D0%B8%D1%82%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BD%D0%B0%D1%83%D1%87%D0%B8%D0%BB-%D0%BE%D1%82-%D0%B6%D0%B8%D0%B2%D0%BA%D0%BE%D0%B2", "text": "Не очаквах, че ГЕРБ ще спечелят евроизборите толкова убедително. Сбърках, защото не се бях замислял за шестте ценни урока, които Бойко Борисов е научил от Тодор Живков, пише  Александър Андреев в коментара си.        Да не допуска никаква вътрешна конкуренция за лидерството в своята партия. Просто и ясно, като индиански роман.  Да изгради стабилни местни партийни структури, които се опират най-вече върху средния управленски кадър и върху мнозинството от (и без това) опортюнистично настроените българи, особено в провинцията.  Винаги да си има по едно БЗНС за коалиционен партньор. Това върши отлична работа. Пък самото „БЗНС” нека да си мисли, че участва в управлението - няма лошо.  Винаги безусловно и безпрекословно да слуша Големия брат, „шефовете”. Защото те дават парите и те въртят геополитиката, в която България само скрибуца като обикновена бурмичка. А когато се върне в страната след поредната среща с „шефовете”, може и да понамигне на българите: „Абе ние там си ги говориме разни, ама тука нещата са си по нашенски”.  Да ходи сред народа с карамфил зад ухото, да реже ленти, да тропа хорце и от време на време да ръси общонационални приказки. Това е фундаментът на народната любов. Шестия си урок Бойко Борисов интелигентно научи не от успехите на Живков, а от най-голямата му грешка: никога не закачай турците! Навремето Живков си отглеждаше публичен образ като „човек от народа”. В неговите дълбоки стъпки Борисов каза легендарното „Вие сте прости и аз съм прост - затова се разбираме”. Поради интелектуално високомерие мнозина непростимо подценихме и двамата. И по-точно - умението им да остават на власт. Борисов отдавна вече се научи да управлява. И навярно ще спечели и следващите избори.    ", "date": "2019.05.28", "title": "Шестте урока, които Борисов е научил от Живков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396013-%D0%B1%D0%B0%D0%BB%D0%BE%D0%BD%D1%8A%D1%82-%D0%BD%D0%B8%D0%BD%D0%BE%D0%B2%D0%B0-%D1%81%D0%B5-%D1%81%D0%BF%D1%83%D0%BA%D0%B0-%D0%B3%D0%BE%D1%80%D1%87%D0%B8%D0%B2%D0%B8-%D1%80%D0%B0%D0%B7%D0%BC%D0%B8%D1%88%D0%BB%D0%B5%D0%BD%D0%B8%D1%8F", "text": "За съжаление предупрежденията, че работите в БСП след оглавяването й от Корнелия Нинова вървят зле и че партията не само не разширява своето влияние, но и го губи, се оказаха оправдани. Очевидно е: партията все повече се разпада организационно, не се ръководи правилно нито от върха, нито от по-нисшите си органи; членската й маса катастрофално нямалява, а идеологически и пропагандно е в окаяно положение. Нека си го кажем очите: политическият проект, замислен и осъществен (от висши активисти на партията) по конспиративен начин и наложен на последния конгрес, чрез който неочаквано начело застана Корнелия Нинова, трябва да бъде оценен като неморален, вреден, безнравствен, пагубен. А след тези избори и като напълно пропаднал! Нямаше и какво друго да се случи с него, защото въпросните политически геоинженери, водени от лични интереси, избраха човек, който не само няма опит и организационни качества да оглави най-многочислената и най-стара българска политическа партия, но не й принадлежи органично. Да не говорим, че съвсем не познава партията. Нима е случайно, че Нинова избягва да нарича съпартийците си „другари“. Този акт ще остане в историята на партията като едно от най-позорните дела във вътрешнопартийния й живот! Ако геоинженерите са целели задълбочаване на кризата в партията и пълното й обезличаване и загиване, а с нея и на цялата левица, почти са успели. Те имат основания да бъдат доволни и горди от себе си. Намериха човек, който добре изпълни замисъла им. Е, Нинова после реши да покаже характер и се опита да ги отстрани от първите им места. Което също показва какви са нейните възможности и умения на автентичен лидер. Нинова прогони „старите“, за да обнови партията и й придаде повече енергия. Но всъщност я обезсили още повече, настрои хората едни срещу други. Тя не си мръдна пръста, за да стегне структурите, да ги ободри и въодушеви. И те сега й „се отблагодариха“ за този неин жест. През цялото време Нинова се опитваше чрез удари във въздуха да покаже, че върши нещо и изчиства „поизцапаното“ от предишните ръководства лице на БСП. Голямата й гордост бе „Визия за България“ – един документ, показващ колко е закърняло политическото мислене в партията, колко е слаба подготовката на нейните идеолози, анализатори и пропагандатори; колко слабо познават те политическата, икономическата и културната реалност в страната и колко далеч са от същността, традициите и настройките на БСП. Но тази „Визия“ се прие с акламации от конгреса. На Нинова не бе трудно да убеди делегатите, че предлага нещо радикално, грандиозно и спасително за държавата и нацията. Което също трябва да се анализира. Защото е знак за състоянието на БСП. Удар във въздуха се оказа и напускането на народните представители от „БСП за България“ на Народното събрание. Аз намирам решението да го сторят за правилно. Но когато народни представители демонстративно напускат параламента в знак на протест и несъгласие, активността им се премества на улиците и площадите. Вместо да изведе хората на протести и да подкрепи открито синдикалните искания на толкова много браншови организации; вместо да обедини недоволните от корумпираната и безнравствена власт, БСП и Нинова предпочетоха да говорят на пресконференции, където охотно разязняваха на журналистите какво велико дело вършат. И колко са принципни и отговорни. И че са единствената опозиция на властта. Сякаш някой им оспорва това „първенство“. И какво излезе: политическата обстановка насила навираше властта в ръцете на БСП, а тя се дърпаше и не знаеше какво да стори с нея. Че това политика ли е? Това служение на народа ли е? Никаква политика не е! Не е и служение, а най-жалко нехайсто, политическа неграмотност и организационна немощ. И нека сега никой да не се оправдава с листата. Не е бедата в листата, нито в участието на кандидатите в предизборната кампания. Бедата е в партията, която не успя да убеди своите членове и симпатизанти да гласуват за нея. Казано просто и ясно: партията наказа Нинова. Наказа я справедливо. За нехайството и безхаберието трябва да се отговаря! За провала също трябва да се отговаря! За илюзиите и политическата немощ още повече. Трябва да се отговаря за организационната разруха! Трябва, трябва, трябва... И не с поредни декларации и хвърляне вината върху другиго, а лично! И не само Нинова трябва да отговаря, но и най-близките й сподвижници като Добрев, Свиленски, Кутев, Стойнев и другите, които подтичваха след нея и й ръкопляскаха. Провалът на тези избори е тежък и показателен, за да се проявяват сантименталности и компромиси. Сега трябва да се осъществи резкият обрат и се измени партията. Трябва да се спрат „реформите“ и БСП да се върне към традициите си, завещани й от историята. За да поведе народа към общество на справедливост и солидарност.  ", "date": "2019.05.28", "title": "Балонът \"Нинова\" се спука! Горчиви размишления"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396014-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B1%D1%81%D0%BF-%D1%83%D1%81%D0%BF%D1%8F-%D0%B4%D0%B0-%D0%B7%D0%B0%D0%B3%D1%83%D0%B1%D0%B8-%E2%80%9E%D0%BD%D0%B0%D1%80%D0%B8%D1%81%D1%83%D0%B2%D0%B0%D0%BD%D0%B8%E2%80%9C-%D0%B8%D0%B7%D0%B1%D0%BE%D1%80%D0%B8", "text": "Имах възможност буквално часове преди изборите да коментирам ексклузивно за ФАКТИ какви бяха очакванията ми за резултата от евровота. Очакваното и постигнатото се покри почти едно към едно. Няма да се впускам в прекалени детайли по отношение на малките политически сили, тъй като за да сме съвсем точни в анализа във връзка с тях трябва да изчакаме окончателните данни от ЦИК. Но относно големите политически сили, там дори и да има някакви леки флуктуации в процентите, съотношенията са ясни и безспорни. Нека започнем с големия победител. ГЕРБ и персонално Бойко Борисов са безапелационните победители. Разликата между управляващите и вторите на вота е значителна и очевидна. Въпреки почивните дни и обстоятелството, че не малко от избирателите на ГЕРБ бяха на път, управляващите регистрираха сериозна победа. Този безапелационен резултат се дължи на два фактора – таймингът на скандала „Апартаментгейт“ и най-вече – личният ангажимент на Бойко Борисов. ГЕРБ влезе в кампанията в условията на най-тежката политическа криза от създаването си. Вторият човек в партията – Цветан Цветанов - бе разжалван и изваден от институционален и организационен оборот. Ежедневно валяха оставки и падаха управленски глави. Въпреки това обаче тази криза бе преодоляна успешно и това се дължи на поне две съществени причини. От една страна на ГЕРБ им помогна времевият график на скандала „Апартаментгейт“. Ако имотният резил се беше разиграл десет дни по-късно, ГЕРБ нямаше да успее да регистрира толкова лесна победа. От друга страна обаче е по-големият фактор за победа – Бойко Борисов. Той, типично в свой стил, обиколи страната три пъти, стисна повече ръце от половината си листа взети заедно и участва изключително активно в медийното пространство. И това даде резултат. Днес вече и на най-злонамерения критик на управляващата партия е ясно, че ГЕРБ – това е Борисов и Борисов – това е ГЕРБ. Никакво значение нямаше, че Цветанов бе изваден от традиционната си функция на шеф на щаба на ГЕРБ. Неговото отсъствие не се забелязва по електоралния резултат. Единственият силен човек в ГЕРБ, на когото се дължат както успехите, така и провалите на партията е Бойко Борисов. Той не се поколеба да използва остатъчната си харизма и енергия, за да постигне резултат. И дали това ни се харесва или не – няма значение, защото такива са фактите. От другата страна на медала обаче се намира БСП и Корнелия Нинова. „Позитано“ катастрофира на тези избори и това трябва да се каже ясно. Разликата между тях и първите е значителна и осезаема. Особено на фона на посочените по-горе скандали и проблеми вътре в ГЕРБ. За втори път (след последните парламентарни избори) БСП успя да загуби „нарисувани“ избори. Няма опозиция, която да е мечтала някога за по-благоприятна ситуация. Но БСП допусна една традиционна за „Позитано“ грешка – изолира се до твърдото си електорално ядро. Да, безспорно Корнелия Нинова успя да мобилизира и нажежи електората на БСП до червено. Но простата електорална математика е безапелационна – този електорат, колкото и да е нажежен и активен в социалните мрежи и форуми, не е достатъчен, за да донесе победа на червените. БСП е печелила тогава и само тогава в последните години, когато се е отваряла за политическия център и когато е търсила да разшири електоралното си влияние към свободните и непартийни избиратели. Това на тези избори не се случи. Дори обратното – „Позитано“ сякаш направи и невъзможното да изолира и алиенира всички свои потенциални съюзници и приятели. Нещо повече – ръководството на левицата направи всичко по силите си да се скара не просто с външните на партията, но и със собствените си партийни „другари“. Позорният водевил около неуспешният опит за изваждане на Сергей Станишев от листата изпрати горчив сигнал до обществото. Хората видяха нагледно, че БСП не е готова да намери добро управленско решение за смиряване на различията вътре в собствената си къща, а какво остава да има капацитет да играе сложната игра на управление на цялата държава. Тепърва ще видим какъв е преференциалният резултат на Станишев, но ако той е силен и размести листата на столетницата, тогава шамарът за Нинова е още по-звучен. Допълнително лош знак бе изпратен с използването на т.нар. „гражданска квота“. БСП упорито се опитва да използва „гражданската квота“ не по нейното предназначение. Вместо да сложи в нея външни на „Позитано“ лица, които имат своите различия с левицата и могат да привличат външни гласове, тя традиционно започна да залага на хора, които са пряко или косвено свързани с ръководството. Като цяло БСП успя да се постави в условията на блестяща изолация и това бе разчетено ясно от избирателя, който наказа Корнелия Нинова и приближените ѝ. Избори не се печелят с високомерие и прекалено самочувствие, а с предлагането на реална управленска алтернатива, която да звучи солидно и да може да привлече политическия център към себе си. Неуспехът на БСП да убеди избирателите да я подкрепят създава два водещи сценария за нейното развитие занапред - или партията ще направи задълбочена реформа на начина си на управление, или това ще отвори широко пространство за нови политически проекти. Ще видим. Относно другите участници в надпреварата, следва да се отбележи очаквано стабилния резултат на ДПС. Движението просто успя да се върне на терен и в кондиция след краха на групичката около Местан и регистрира един очаквано добър резултат. ВМРО също заслужават поздравления за доброто представяне, но относно тях и „Демократична България“ следва да се изчакат окончателните резултати, за да може да коментира по-подробно тяхното позициониране. Като цяло е важно да се отбележи, че европейските избори са една моментна снимка на настроенията на избирателите по отношение на точно този тип вот. Те не са индикатор непременно за резултати на местните или парламентарни избори, но са един добър ориентир за кондицията на политическите сили. Коя партия анализира правилно и точно своето представяне, тепърва ще видим от поведението на партийните водачи. Но едно трябва да е ясно – избирателите дават доверие само там, където успеят да видят себе си и интересите си защитени. Който е разбрал тази истина е регистрирал победа. Който не е разбрал е загубил. Толкова е просто.  ", "date": "2019.05.28", "title": "За втори път БСП успя да загуби „нарисувани“ избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396015-%D0%BD%D0%B8%D0%BD%D0%BE%D0%B2%D0%B0-%D1%85%D0%B2%D1%8A%D1%80%D0%BB%D1%8F-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BD%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D1%8F%D0%BA%D0%BE%D0%B9-%D1%83%D1%81%D0%BB%D1%83%D0%B6%D0%BB%D0%B8%D0%B2%D0%BE-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%BF%D0%BE%D1%80%D1%8A%D1%87%D0%BA%D0%B0%D1%82%D0%B0", "text": "На \"Позитано-20\" намериха изкупителна жертва за загубата на евроизборите. Хвърлят Елена Йончева на лъвовете, за да удовлетворят желанието за мъст. И ако това е неморално, подло, гадно, гнусно и отвратително, то Елена Йончева сама си е виновна, че от самото начало не разбра, че я употребяват по най-мръснишкия начин! Ето какво казва гл. редактор на сайта Епицентър Валерия Велева пред камерите на Канал-3: Не виждам защо Корнелия Нинова да подава оставка, това ще означава разпад на БСП, каза гл. редактор на Епицентър. Смятам, че госпожа Йончева трябва да се откаже от мястото си европарламента. Тя трябва да поеме отговорност за тази изборна загуба. Тя се оказа неподготвен политик, нейна е една огромна част от загубата на тези избори. Тя не е и разследващ журналист - нито едно нейно разследване не завърши докрай. Може би самата тя се е надценила - трябва да си знаеш пределите, значи самата ти си се надценила. Такава оценка за участието на Елена Йончева в кампанията за евроизборите направи гл. редактор на \"Епицентър\" Валерия Велева в изборното студио на Канал 3. \"Азбучна истина е, че 3-4 дена преди избори не се вадят компромати, негативни кампании - за зайчарник, за къщата в Барселона. Елена Йончева повтори грешката на Петър Стоянов, когато той извади компромат и загуби изборите (срещу Първанов). И това бе казано на Елена, защото изборите са емоция. В момента, в който Борисов влезе на терена и разчисти всички останали, и жените започнаха да му се хвърлят, не можеш да вадиш нещо негативно, с агресия\", сравни Валерия Велева. Според нея, обаче, лидерът на БСП Корнелия Нинова не трябва да подава оставка. \"Не смятам защо Корнелия Нинова трябва да си подава оставка, защото това означава разпад на БСП. Вътрешната опозиция срещу нея е много креслива и яростна, но тя си няма лидер. Ако Нинова излезе от играта, ще се случи това, което стана с десницата след Иван Костов\", категорична бе Валерия Велева. Изводите си правете сами!!!!", "date": "2019.05.28", "title": "Нинова хвърля Елена Йончева на лъвовете заради загубата! Някой услужливо изпълнява поръчката!"}
{"url": "http://www.classa.bg/%D1%81%D0%B2%D1%8F%D1%82/item/396006-%D0%BF%D0%B0%D1%80%D1%82%D0%B8%D1%8F%D1%82%D0%B0-brexit-%D1%81%D0%BF%D0%B5%D1%87%D0%B5%D0%BB%D0%B8", "text": "Партията Brexit, водена от бившия лидер на Партията за независимост на Обединеното кралство Найджъл Фараж, води изборите за Европейски парламент, проведени в Обединеното кралство на 23 май. За това свидетелстват резултатите от преброяването на гласовете в 353 от 373 избирателни района, които BBC Broadcasting Corporation публикува на своя уебсайт в понеделник. Въз основа на предварителните резултати, партията Brexit, основана през януари 2019 г., е получила подкрепата на 31,6% от британците, участвали в изборите за първите избори за Европейски парламент. Следва да се отбележи, че на последните избори, проведени през 2014 г., UKIP получи най-много гласове (26,6%), а сега достигна едва 3,3%. Успехът на новата партия Фараж, който отново успешно се възползва от протестните настроения в обществото, вече се опитва да го използва като коз, за да се върне към голямата британска политика и да получи възможност да повлияе на хода на преговорите с ЕС. Управляващата Консервативна партия спечели само 9,1% от избирателите, участвали в Евроселекцията, и се класира на пето място. На предишните избори за Европейски парламент консерваторите показаха трети резултат с малка разлика от основните си съперници, получавайки подкрепа от 23.1% от избирателите. Ако окончателните данни са като предварителните, това ще бъде най-лошият резултат за Торите за целия период на участие на Обединеното кралство в европейските избори. Основната опозиционна сила в британския парламент, Лейбъристката партия, която се нарежда на трето място, получи 14,1% от гласоподавателите, в сравнение с 24,4% преди пет години. Либералдемократите са на второ място с 20,3% от гласовете, които са увеличили подкрепата си почти три пъти. На четвърто място е Зелената партия с 12.1%. В изборите са участвали 36,7% от британските избиратели, което е с 1,1 процентни пункта повече в сравнение с 2014 г.  ", "date": "2019.05.28", "title": "Партията Brexit спечели"}
{"url": "http://www.classa.bg/%D1%81%D0%B2%D1%8F%D1%82/item/396007-%D0%B5%D1%81-%D0%B5-%D0%B0%D0%BD%D1%82%D0%B8%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D0%BD", "text": "Изборите за Европейски парламент започват днес. Самият орган обаче е обида срещу демокрацията, тъй като съществува единствено, за да подпечатва неолибералното управление.     Ако има мнение, което всички в целия политически спектър, изглежда, споделят за предстоящите европейски избори, е, че те ще бъдат “най-важните избори в историята на Европейския съюз.” От “Евроскептичните популисти” до проевропейските елити, включително и Лейбъристката партия на Обединеното кралство, твърдят, че структурата на следващия парламент ще бъде решаваща за бъдещето на Европа. Както бившият гръцки финансов министър Янис Варуфакис наскоро заяви: “Състезанието за местата в следващия Европейски парламент … фундаментално ще оформи бъдещето на Европа за години напред”.     Но наистина ли е така? Такива големи претенции биха имали смисъл, ако ЕС беше пълноправна федерална държава с истински суверенен парламент – с други думи, ако наистина беше парламентарна демокрация. И все пак ЕС е всичко друго, но не и това. Всъщност Европейският парламент има много ограничени правомощия: за начало, за разлика от националните парламенти, той дори няма правомощия да инициира законодателство. Това е власт, уникално запазена за „изпълнителната“ ръка на ЕС, Европейската комисия – най-близкото до европейското „правителство“ – която се самоопределя като „напълно независима“, обещаваща „нито да търси, нито да приема инструкции от което и да е правителство или от която и да е друга институция, орган, служба или организация.” Това, разбира се, включва и Европейския парламент, който може само да одобрява или отхвърля (или да предлага изменения на) собствените законодателни предложения на Комисията. Това само поставя ЕС встрани от всякакви смислени демократични традиции и поставя сериозни съмнения относно предполагаемата важност на изборите за този уикенд. Самата Комисия по никакъв начин не е избрана демократично. Нейният председател и неговите членове (неофициално известни като комисари) са предложени и назначени от Европейския съвет, който се състои от лидерите на държавите-членки на ЕС. Дори и в този случай Парламентът може само да одобри или отхвърли предложенията на Съвета. През 2014 г. беше въведена нова система – така нареченият процес „Spitzenkandidat“ или „водещ кандидат“, при която преди европейските избори всяка голяма политическа група в Европейския парламент номинира своя кандидат за ролята на председател на Комисията. Целта е изборът на Комисията да стане по-демократичен. Въпреки това, както отбелязва Костас Лапавицас, това „представлява до голяма степен козметична промяна“. Всъщност от Съвета се изисква само „да вземе предвид“ резултатите от европейските избори. В крайна сметка, последната дума все още е на Съвета, т.е. на държавите-членки. Всъщност, както се съобщава от Би Би Си, по това време, лидерите на ЕС заявиха, че европейските договори им дават изключителната власт да номинират някого за ролята, и че те трябва само да кимнат към резултатите на Европейския парламент, когато направят избора си. Така че, както винаги е бил случаят, назначаването на Комисията „е по-вероятно да бъде продукт на игра на власт между държавите“, отколкото на истинско упражняване на демокрацията. Дори още по-тревожно е, че за Парламента е практически невъзможно да пренебрегне Комисията, тъй като това изисква две трети от подадените гласове и мнозинство от всички членове на ЕП. В крайна сметка Комисията и Съветът – и доминиращите в тях държави – налагат практически всички решения. Важното в ЕС не е демокрацията или още по-малко изборите за Европейски парламент, а властовите отношения между държавите-членки. Обединен суверенитет? Про-европейски апологети често ни напомнят, че има основания да се счита, че назначаването на Европейската комисия е „демократично“: в крайна сметка, аргументът е, че Съветът се състои от държавни и правителствени ръководители на различните държави-членки, които на свой ред са демократично избрани от народите на Европа или назначени от националните парламенти. От това следва, че дори самата Комисия може да се счита за непряко избрана от гражданите на Европа. Твърди се, че този аргумент е подкрепен от факта, че Съветът, заедно с Европейския парламент, има правомощието да одобри или отхвърли предложеното от Комисията законодателство. Но такива разсъждения изкривяват самото понятие за демокрация. Действително, докато националните лидери като цяло, но не и задължително, се избират като орган, Съветът не е нито избран, нито отговорен. Въпреки че правителствата на Европа са теоретично отговорни пред своите национални парламенти и избиратели, точно това, което Съветът им позволява да направят, е да избегнат тази отчетност, като одобряват закони „без да трябва да се притесняват и унижават от парламентарните въпроси, да не говорим за одобрение“, като Джон Лафланд е написал. Освен това, „когато гласовете [в Съвета] се вземат с мнозинство, връзката между националните парламенти и министри е безвъзвратно прекъсната. Един министър може да твърди, че е бил надгласуван, ако бъде приет закон, на който неговият национален парламент е бил против. Така цялата архитектура на Европейския съюз благоприятства изпълнителната и технократичната власт над законодателната власт. Това представлява огромна крачка назад дори от “буржоазното” разбиране за либералната демокрация. Всъщност самите европейски договори гласят, че “функционирането на Съюза ще се основава на представителната демокрация” – повече стремеж отколкото реалност – но в действителност те не твърдят, че самият ЕС е демокрация. Това ни напомня защо националните елити и олигархиите се стремят през последните десетилетия да прехвърлят властта на ЕС. Тяхната цел не беше просто да изолират икономическите политики от предизвикателствата на народно-демократичните, но и да намалят политическите разходи на неолибералния преход, който очевидно включваше непопулярни политики, като измести отговорността върху външните институции и фактори. Може да се каже, че олицетворява това, което Едгар Гранде нарича „парадокс на слабостта“, при който националните елити прехвърлят някаква власт на наднационален политик (като по този начин се оказват по-слаби), за да могат да издържат по-добре на обществения натиск, като заявяват, че „това е волята на Европа ” (като по този начин стават по-силни). Както каза Кевин Федърстоун: „Обвързването на ангажиментите с ЕС дава възможност на правителствата да провеждат непопулярни реформи у дома, измивайки ръцете си с ЕС,  (курсивът е добавен). И това дори не взема под внимание йерархията на властта на „действително съществуващата Европа“, при която – особено в еврозоната – Комисията, Европейската централна банка (ЕЦБ) и доминиращите държави чрез Съвета и Еврогрупата (чисто неофициалният орган, който няма правно основание, съставен от финансовите министри на страните от еврозоната), са в състояние да наложат много вредни политики на по-слабите държави от съюза, да не говорим пък на едно ляво правителство, което е било достатъчно щастливо да влезе във властта, както показва случаят с Гърция. Узаконени интереси Недемократичният характер на ЕС става очевиден, когато разгледаме неговия законодателен процес. Както бе споменато, в повечето случаи, след като Комисията – ефективно неизбиран и неконтролиран орган – предложи нов закон, той трябва да бъде одобрен както от Европейския съвет, така и от Европейския парламент. Това означава, че Парламентът действително има право на вето, но същото важи и за Съвета. На равнището на Съвета реалната работа се осъществява от Комитета на постоянните представители (COREPER), съставен от посланиците на държавите-членки и от над 150 работни групи на Съвета. Тези подготвителни органи могат да окажат решаващо влияние върху текста, одобрен от Съвета. Целият процес е най-малкото непрозрачен. Както пише германският разследващ журналист Харалд Шуман: Интересното е, че същата гледна точка се повтаря и от не някой друг, а от Емили О’Райли, официалният европейски омбудсман. В подробен доклад, публикуван през 2017 г., тя отбеляза, че огромната тайна на законодателния процес прави практически невъзможно не само за гражданите, но дори и за националните парламенти,  Това е много опасно, защото прави законодателния процес силно податлив на натиска на лобистите и добре организираните интереси на всички нива, включително и на Европейския парламент. Вместо бъг в системата, това трябва да се разглежда като присъщо следствие от наднационализацията на политиката. Както пишат италианските изследователи Лоренцо Дел Савио и Матео Мамели, проблемите на олигархичното улавяне: Това е особено тревожно, ако считаме, че днес голяма част от законите, приети от националните парламенти – по въпроси, които засягат ежедневния живот на потребителите и работниците в Европа, от продоволствената сигурност до пестицидите или от условията на работа на шофьорите на камиони – са решени на равнище ЕС и след това просто транспонирани в националното законодателство от националните парламенти. Освен това следва да се припомни, че освен новите закони, които се изготвят всяка година, договорите на ЕС по същество вкарват неолиберализма в самата структура на Европейския съюз, като кодифицират четирите капиталистически свободи par excellence – свободното движение на стоки, услуги, капитали, и хора – и поставяне на огромни бариери по пътя на държавната намеса в икономиката. Това постави основата за реинженеринг на едро на европейските икономики и общества. Като допълнителна бариера пред всеки опит за прокарване на лява политика на национално ниво, икономическата конституция на ЕС дава огромни правомощия на Европейския съд, който има последната дума относно правните спорове между националните правителства и институциите на ЕС. Не е изненадващо, че специалистът по международно право Алек Стоун Смит го нарече   Ограниченията на ЕС по отношение на лявата политика не се отнасят само за страните от еврозоната – въпреки че те очевидно са много по-ограничени от липсата на паричен суверенитет   – но за всички държави-членки. Например, ако Brexit в крайна сметка бъде дерайлиран, правилата на ЕС ще поставят строги ограничения за бъдещо британско правителство, водено от Джереми Корбин. Правните последици от тези договори, които често са засенчени от социални и икономически съображения, не могат да бъдат надценени. Въпреки че Франция и Холандия гласуваха против общата европейска конституция през 2005 г.,  Това е много странен конституционен ред, който не може да бъде променян от гражданите по демократичен път, нито пък резултатите от изборите за Европарламент могат да имат някакъв ефект: той може да бъде изменен само единодушно в контекста на ново международно споразумение между самите държави-членки, което на практика означава, че е непроменяем. Единственото нещо, което отделните държави могат да направят, е да отхвърлят цялата структура. Както председателят на Европейската комисия Жан-Клод Юнкер заяви в началото на мандата на Сириза,  Има и друг проблем: дори и ако приемем, че Европейският парламент действително има решителен глас в оформянето на политиките на ЕС (което не е така), той все още би разполагал с много малко икономически инструменти. Бюджетът на ЕС е изключително слаб – всъщност той дори не е действителен федерален бюджет, тъй като се състои от вноските на държавите-членки. Казано по-просто, няма европейска „хазна“, която да може да въведе икономическа политика в цяла Европа, да не говорим за централна банка, желаеща да я подкрепи. Ето защо призивите за  , по подобие на Зеления Нов курс, предложен в САЩ от надигащите се демократични социалисти като Александрия Окасио-Кортез, са откровено смешни. Зеленият Нов курс на Окасио-Кортез се основава на факта, че САЩ са монетарно суверенна държава, в която избраното правителство може да финансира инвестиционния си план, като ефективно инструктира централната банка да създаде необходимите пари „от въздуха“, в съответствие с учението на Модерната монетарна теория (MMT). Нищо от това не се отнася за ЕС или еврозоната. Както неотдавна отбеляза Eurointelligence,   Факт е, че монетарно суверенни държави като Великобритания са много по-добре екипирани за изпълнение на Зелен Нов курс, отколкото ЕС като цяло. Споделена съдба В светлината на гореизложеното, изненадващо ли е изобщо, че различните бунтове против статуквото, които погълнаха Европа през последните години – от Brexit до Жълтите жилетки във Франция и издигането на движението Пет звезди в Италия: феномени, които най-общо са третирани със скептицизъм, ако не и с ужас от страна на левицата, но които съдържат и легитимна молба за народно овластяване – насочиха своите тревоги към ЕС, въплъщение на технократското управление и елитарното отчуждение от масите? Или че изборите за ЕС като цяло регистрират рекордно високи нива на въздържание в сравнение с националните избори? Или че огромното мнозинство от европейските граждани не знаят – и не се интересуват – кои са различните кандидати за председателство на Комисията? На основно ниво, повечето хора инстинктивно осъзнават факта, че техният вот ще има малко влияние върху цялостната посока на ЕС, независимо от това, което твърдят различните политически партии. И те са прави. В действителност, доколкото хората ще участват в предстоящите избори, те ще гласуват главно въз основа на национални, а не „европейски“ опасения, като например накланяне на баланса на силите към една или друга страна в съответните им страни, както винаги така е било. На по-фундаментално равнище обаче деполитизираният характер на европейските избори не е само следствие от недемократичната архитектура на ЕС; по-скоро тя е свързана със самата природа на демокрацията. Както подсказва терминът, както и историята илюстрира, демокрацията предполага съществуването на “демос” – политическа общност, обикновено (макар и не изключително), дефинирана от споделен и относително хомогенен език, култура, история, нормативна система и т.н.  и следователно да приемат легитимността на управлението и правителството на мнозинството. Освен това в съвременните държави и федерации, с високо развити социални държави, подобна идентификация е от решаващо значение за генериране на емоционални връзки и солидарност, които са необходими за легитимиране и поддържане на преразпределителни политики между класи и/или региони. Важното е, както Костас Лапавицас отбелязва, че съществуването на демос е и предпоставка за демократична класова борба: Казано по-просто, ако няма демос, не може да има ефективна демокрация, да не говорим за социална демокрация. Не е случайно, че демокрацията се развива в границите на националната държава, тъй като исторически това е единствената политическа единица, способна да създаде достатъчно големи, в демографски и териториален мащаб, общности, за да гарантира тяхното възпроизвеждане. Но това, което ЕС има по размер, му липсва в хомогенност, без признаци за поява на общ европейски демос, дори 40 години след първите избори за парламент в Брюксел. Всъщност липсата на значителни класови борби в целия ЕС или социални движения свидетелства за трудността да се постигне координирано предизвикателство срещу икономическите олигархии в почти тридесет държави с двадесет и четири официални езика. В този смисъл идеята, че решението на демократичния дефицит на ЕС се състои в неговата парламентарност – тоест при предоставянето на пълни законодателни правомощия на Европейския парламент, както във всяка парламентарна демокрация – не успява да признае основната пречка пред създаването на европейска наднационална демокрация: липсата на европейски демос. Както Lapavitsas пише: Това едва ли скоро ще се промени. Следователно за сега единственото възможно място за класова борба и демократични конфликти остава националната държава и именно там социалистите и прогресивните трябва да съсредоточат вниманието си. Това не означава непременно, че европейските избори трябва просто да бъдат игнорирани или бойкотирани: както отбелязахме, те наистина могат да бъдат важни за изместване на политическото равновесие в държавите-членки. Но критиците на ЕС също трябва да са наясно, че като участват в европейските избори, те легитимират своите институции, като добавят демократична облицовка към структурно постдемократичната система. Те също така подхранват опасната илюзия, че ЕС е реформируем и податлив на демократичен натиск, което не е така. Както Джордже Кузманович, който наскоро се откъсна от партията на Жан-Люк Меланшон във Франция поради разногласия относно позицията на лидера по отношение на ЕС, наред с други неща, твърди:   Неотдавнашно събрание на Жълтите жилетки зае същата позиция, като прикани гражданите да „се подиграват с тази избирателна шарада”. В крайна сметка, онези, които вярват в демокрацията и народния суверенитет, трябва да се стремят да разрушат ЕС – не да го реформират.   Автор, Томас Фаци Източник: JACOBIN  ", "date": "2019.05.28", "title": "ЕС е антидемократичен"}
{"url": "http://www.classa.bg/%D1%81%D0%B2%D1%8F%D1%82/item/396008-%D0%BA%D0%B8%D1%82%D0%B0%D0%B9-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B7%D0%B0-%C2%AB%D0%BA%D0%BE%D0%BB%D0%BE%D0%BD%D0%B8%D0%B7%D0%B0%D1%86%D0%B8%D1%8F%C2%BB", "text": "Държавният китайски вестник твърди, че като налагат санкции срещу Huawei и други големи компании, САЩ се опитват да премахнат силен претендент в борбата за световно господство на пазара пише The Telegraph. Вашингтон обвинява китайските производители в съучастие в престъпните действия на правителството и заплахата за националната сигурност, използвайки това извинение за оказване на икономически натиск върху Пекин. Финансираният от държавата вестник \"China Daily\" обвини САЩ, че се опитват да   с помощта на санкции срещу телекомуникационния гигант Huawei и други китайски компании, съобщава The Telegraph.     Изданието твърди, че нападките на САЩ срещу производителя на устройства за видеонаблюдение Hikvision имат за цел да обявят   на страната, за да прокарат политическия курс на Вашингтон. От своя страна, официалният представител на МВнР на Китай Лу Кан изобличи лицемерието на американските политици, които  . Според The Telegraph, активистите поискаха от САЩ да наложат санкции в отговор на притесненията на членове на мюсюлмански малцинства, предимно живеещи в северозападната част на Китай. В този регион широко се използва технологията за видеонаблюдение и повече от един милион души се държат в поправителни лагери. Според информация на The New York Times, Hikvision може да бъде включен в черния списък, което сериозно ще ограничи сътрудничеството на организацията с американските компании. Преди седмица забраните за продажбата на компютърни чипове и други компоненти засегнаха Huawei, който също беше в същия списък поради близостта му до китайското правителство. Вашингтон издаде предупреждение, че компанията може да бъде принудена да шпионира потребителите. Говорител на Huawei многократно отричаше тези твърдения. Освен това, съобщава британският вестник, Microsoft забрани на Huawei да използва софтуера му и махна компютрите на компанията от подборката в своя онлайн магазин, лишавайки купувачите от възможността да ги закупят. Едновременно с това, миналата седмица китайският производител получи 90-дневна отсрочка на налагането на санкции, което ще позволи на Google, доставчиците на интернет услуги и другите компании да работят с Huawei, за да осигурят достъп на устройствата до мрежата. Изданието напомня, че администрацията на Тръмп повиши митата за стоки от Китай на стойност $200 млрд. до 25% и планира да разшири митата върху останалия внос на стойност $300 млрд. годишно. От своя страна Пекин въведе по-високи мита за американските продукти за $110 млрд. годишно и е готов да предприеме допълнителни мерки за защита на националните си интереси.   Превод: М.Желязкова ", "date": "2019.05.28", "title": "Китай обвинява САЩ за «колонизация»"}
{"url": "http://www.classa.bg/%D1%81%D0%B2%D1%8F%D1%82/item/396000-%D0%B7%D0%B0%D1%80%D0%B0%D0%B4%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%83%D1%81%D0%BB%D0%BE%D0%B2%D0%B8%D1%8F-%D0%B8-%D1%80%D0%B5%D0%B3%D1%83%D0%BB%D0%B0%D1%82%D0%BE%D1%80%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%8E%D0%B0%D0%BD-%D1%89%D0%B5-%D1%81%D0%B5-%D0%BE%D0%B1%D0%B5%D0%B7%D1%86%D0%B5%D0%BD%D1%8F%D0%B2%D0%B0-%D0%BE%D1%89%D0%B5", "text": "Китайската валута вероятно ще се обезцени до над 7 юана за долар (6,90 сега – бел. ред.), защото икономическите условия диктуват това, а и регулаторите го насърчават. Дори в Китай икономическият фундамент не може да бъде игнориран до безкрай, пише Дейниъл Мос за Bloomberg. На теоретичните спорове между някои пазарни участници относно желанието и способността на Китайската народна банка да задържи юана под това ниво им липсва дългосрочна перспектива – икономическият растеж на Китай се забавя и валутният курс неминуемо ще отрази това.     Със забавянето на икономиката регулаторите разхлабиха фискалната и монетарната политика. При тези обстоятелства е естествено валутата да отслабне (както стана и през миналата година) при спад от близо 8% спрямо долара. Това охлаждане отразява тенденции, които са в сила дълго преди Доналд Тръмп да дойде на власт. Ерата на двуцифрен темп на растеж в Китай отмина. Работната сила в страната намалява, а властите се опитват да ограничат прекомерното кредитиране и съпътстващия го дълг. Митата наложени от Белия дом и санкциите срещу технологични фирми упражняват допълнителен натиск върху Китай, както и ерозират икономическото доверие. \"Съмнявам се, че Китайската народна банка е заинтересована от това да похарчи прекалено много, за да се противопостави на икономическия тренд\", казва Мос. Според него ще бъде направен опит само за смекчаване на ефектите. След като Китай преустанови фиксирания си курс към долара през 2005 г., юанът плава свободно макар и с благословията на централната банка. Курсът му като цяло търпи същия икономически и финансов натиск, както и другите основни валути. Със сигурност Пекин ще синхронизира паричната политика с предотвратяването на отлива на капитали и финансовото разстройване. Вербалните атаки към валутните спекуланти, като тази от уикенда на шефа на китайския банков и застрахователен регулатор, са част от инструментариума. Става въпрос обаче за движението на курса, а не за самото му ниво. Китай играе много по-важна роля в търговията и пазарите, отколкото Европа и Япония. Свободно търгуем юан, подобно на еврото и йената, обаче засега е мечта. Да се тревожим за ответна реакция от Тръмп е безполезно – Китай ще бъде порицан каквото и да направи. Заклеймяването на страната от САЩ като валутен манипулатор едва ли може да има по-големи последствия от митата и мерките срещу Huawei. Когато Китай прекъсна привързаността си към долара през 2005 г., мнозина очакваха, че юанът ще поскъпне, пренебрегвайки възможността за обезценяване. Мантрата, възприета от САЩ и техните съюзници, както и много инвеститори, бе, че гъвкавият валутен курс е за предпочитане, тъй като Китай ще може да отговаря по-лесно на промени в икономиката си. Гъвкавостта в действителност означаваше, че юанът може да се движи само в посока поскъпване. На теория това би подкопало конкурентното предимство на китайската индустрия, макар че властите не го признаваха. Сега, близо десетилетие по-късно, гъвкавостта означава да се позволи на юана да отслабне.  ", "date": "2019.05.28", "title": "Заради икономическите условия и регулаторите китайският юан ще се обезценява още"}
{"url": "http://www.classa.bg/%D1%81%D0%B2%D1%8F%D1%82/item/396001-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%B0%D0%B4%D0%BD%D0%B0-%D0%BE%D1%82-%D0%B2%D0%BB%D0%B0%D1%81%D1%82", "text": "С вота си на недоверие в понеделник опозицията свали австрийския канцлер Себастиан Курц и целия му кабинет. Предложението за недоверие на социалистическата партия (SPÖ ) получи мнозинство от гласовете. Това беше първият успешен вот на недоверие в австрийската парламентарна история, внесен след сътресенията в кабинета заради „Ибисагейт“. Лидерът на SPÖ Памела Ренди-Вагнер официално подаде предложението за вот на недоверие следобед. „Г-н канцлер, вие и вашето правителство не се радвате на доверието на социалистическите депутати\", заяви Ренди-Вагнер. Действията на канцлера са „безсрамно, необуздано и безотговорно захващане на властта\", поясни тя. Още преди дебата дясната Партия на свободата даде ясно да се разбере, че ще подкрепи предложението на SPÖ.     Това е вторият силен политически отзвук по-малко от 24 часа, след като бяха обявени първите резултати от повечето страни в ЕС, където имаше избори за Европейския парламент. Резултатът не е изненадващ, защото крайнодясната Партия на свободата обяви, че ще подкрепи вота, а социалдемократите изложиха в серия публикации в Twitter мотивите си да не подкрепят канцлера. Курц ще остане на длъжността временно. Новият канцлер трябва да бъде избран до 11 юни с мнозинство в парламента, пише Die Presse. Австрийските медии не споменават имената на предполагаеми наследници в първите минути след вота, но преди дни се говореше за възможността Хайнц Фишер - предшественикът на президента Александер ван дер Белен - да заеме поста за няколко месеца до предсрочните избори.", "date": "2019.05.28", "title": "Австрийското правителство падна от власт"}
{"url": "http://www.classa.bg/%D1%81%D0%B2%D1%8F%D1%82/item/396002-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%BE%D1%81%D1%82%D0%B0%D0%B2%D0%B0-%D0%BE%D1%82-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8%D1%82%D0%B5-%D0%B2-%D0%B5%D1%81-%D0%B8-%D0%BE%D1%89%D0%B5-%D1%87%D0%B5%D1%82%D0%B8%D1%80%D0%B8-%D0%B8%D0%B7%D0%B2%D0%BE%D0%B4%D0%B0", "text": "Тези избори показаха, че темата на бъдещето е една. Една е и политическата сила на бъдещето. България изостава от тенденциите в ЕС, но изоставането все пак не е драматично.  Тук обобщаваме петте извода от евроизбори 2019:         Пет главни извода могат да се извлекат веднага от вчерашните избори за Европейски парламент. Първо: климатът ще бъде темата на бъдещето, а политическата сила на бъдещето отива у Зелените. Второ: редом със Зелените печелят и либералите - двете партии заедно блокират опитите на антиевропейците да съсипят общия дом. Трето: традиционно най-силните партии ЕНП и социалистите остават начело, но понасят сериозни загуби. Четвърто: ЕС се дели видимо на Северозапад и Югоизток, като едните се тревожат за климата, а другите - за миграцията. И пето: България изостава от тенденциите в ЕС, но изоставането все пак не е драматично. Да видим как тези пет извода се вписват в общата картина. Евроскептиците - обречени на безсилие „Европейският съюз ни интересува!\" - това послание излъчиха гражданите с високата си избирателна активност. Защото десетилетието на кризи в ЕС произведе и един много важен положителен ефект: хората се политизираха, вълнуват се от бъдещето на обединена Европа. И за пръв път в историята на европейските избори активността се повишава, а не спада.      Това леко отслабва европейските ляво- и дясноцентристи и сериозно подсилва възторжените привърженици и не по-малко възторжените противници на ЕС. Либералите и Зелените като трета и четвърта политическа сила в Европа очевидно ще влязат в широка коалиция с двете най-големи партии, а това обрича евроскептиците на безсилие в бъдещия парламент - те ще бъдат просто една гръмогласна, но слаба опозиция. Да, Орбан и Качински печелят в Унгария и в Полша, но от една страна победите им са по-неубедителни от техните собствени очаквания, а от друга - и двамата добре знаят, че са си набавили тази електорална подкрепа главно благодарение на европейските пари. И никога няма да отрежат този удобен клон. Във Франция и в Италия, където миграционните страхове са силни, а икономиките - слаби, печелят Марин льо Пен и Матео Салвини. Този мощен предупредителен сигнал, отправен към ЕС, означава само едно: както Брюксел, така и европейският Северозапад трябва да се отнесат сериозно към проблема с бежанците, миграцията и охраната на границите. И освен това най-после да обърнат поглед към икономиката, която през последните години все оставаше на заден план. И все пак: тема номер едно на тези евроизбори се оказа опазването на климата.   е само лицето и символът на едно очевидно могъщо младежко движение, което се надига в цяла Европа. Примерът от Германия като най-многолюдна държава в самия център на ЕС е особено показателен: младите хора масово гласуват за Зелените, като във възрастовата група под 25 години те събират повече гласове от всички големи партии, взети заедно. (Встрани от евроизборите, тези резултати очертават за Германия една вече съвсем реалистична възможност: на следващите избори за Бундестаг след по-малко от две години да възникне коалиция с канцлер от Зелените.) А в европейски мащаб тенденцията е повече от очевидна: зелените партии и движения, младите хора, които се тревожат за климата, в бъдеще ще оказват все по-решително влияние върху политиката. А България? Къде се позиционира България в цялата тази сложна и пъстра мозайка? Българските граждани гласуват „консервативно\" (тоест - за двете големи партии от двете големи евросемейства), залагат на стабилността и все още не улавят вятъра на промените в Европа. С едно изключение: успешното представяне на \"Демократична България\" (ДБ) все пак е част от общоевропейската тенденция. Защото, независимо от упоритите си (обясними) настоявания, че е „дясна\" политическа сила, ДБ всъщност представлява една либерална и просветена урбанна алтернатива на останалите партии в българското политическо пространство, които - макар и в различна степен - са обременени от греховете на властта, от обвиненията в партизанщина и шуробаджанащина, от популизъм и клиентелизъм. И накрая: успехът на партията на Фараж във Великобритания всъщност е равнозначен на вот във втори референдум за Брекзита. Дали с малко повече или с малко по-малко от 50%, британците явно масово искат да напуснат ЕС. И трябва да го направят колкото е възможно по-бързо - за да престане Брекзитът да изпива силите на обединена Европа. На нея в момента ѝ трябват енергия и решителност за сериозните въпроси, а не разрастване на Брекзит-възпалението. Така че: bye-bye, UK! Благодарим за годините заедно, но сега си имаме по-важна работа.    ", "date": "2019.05.28", "title": "България изостава от тенденциите в ЕС. И още четири извода."}
{"url": "http://www.classa.bg/%D1%81%D0%B2%D1%8F%D1%82/item/396003-%D0%BF%D0%B5%D1%82-%D1%83%D1%80%D0%BE%D0%BA%D0%B0-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Въпреки силния резултат на популистите от вчера, проевропейските партии успяха да сдържат надигането на евроскептичните сили на изборите за Европейски парламент, белязани от висока избирателна активност и засилване на позициите на Зелените в новия състав на ЕП. Разпиляването на гласовете обаче предвещава трудни взаимоотношения между групите в парламента, тъй като нито една от първите четири няма абсолютно мнозинство без другите три. Ето пет урока от тези избори: Кой печели, кой ще заеме постовете? От частичните временни резултати става ясно, че нито една от големите проевропейски формации не може да претендира, че е победила.     Двете най-силни – десноцентристкият блок на Европейската народна партия (ЕНП) със 178 прогнозни места и социалдемократите (със 152 места) – загубиха съвместното си мнозинство за първи път от 1979 г. Процесът по определяне на председател на Европейската комисия и на това кой ще заеме основните постове в ЕС ще бъде променен, твърди френският анализатор Франсоа Есбур, без да се позволява на либералите и центристите от АЛДЕ (със 108 места) да поемат юздите, нито на Зелените (с 68 места) да се превърнат в балансьор. „Всяка от тези сили може да претендира, че й принадлежи част от победата“, твърди Себастиен Меяр, директор на института „Жак Делор“. ЕНП, която е на първо място, предяви искане председател на Европейската комисия да стане нейният кандидат, баварецът Манфред Вебер. Онези, като френския президент Еманюел Макрон и холандския премиер Марк Рюте, които се противопоставят на номинацията на „водещия кандидат“ (т. е. председател на Комисията да стане лидерът на групата, спечелила най-много места в Европарламента), са със засилени позиции, което ще доведе до сложни преговори. „Няколко политически групи, смятащи се за победители, могат да претендират за упражняване на влияние при определянето на председателя и програмите на Европейската комисия. Това повече от всякога тласка ситуацията към коалиционно споразумение между тези четири политически сили (ЕНП, социалдемократите, АЛДЕ и Зелените), всяка от които може да твърди, че й принадлежи част от победата“, подчертава Себастиен Меяр. Възход на евроскептиците и популистите Популистките и евроскептичните сили са със засилени позиции след изборите. Въпреки това те не постигнаха очакваните по-високи резултати, особено в Италия и Финландия, а техните дълбоки различия създават риск да попречат на способността им да сформират хомогенна коалиция в новия Европарламент, твърдят анализаторите. Във Франция Националният сбор зае първото място с резултат, според прогнозните резултати, между 23 и 24 процента от гласовете, което е стабилен резултат в сравнение с изборите през 2014 г. (24,9 процента) и по-силен от този на листата на президентското мнозинство (около 22,5 процента); в Германия коалицията ХДС/ХСС на канцлера Ангела Меркел остава на първо място, но крайнодясната „Алтернатива за Германия“ постигна целта си, получавайки 10,5 процента (при 7,1 процента през 2014 г.). В Унгария националистическата партия ФИДЕС на премиера Виктор Орбан спечели убедителна победа с 56 процента от гласове, изпреварвайки с повече от 45 процента левоцентристката опозиция и крайната десница, сочат прогнозните резултати. В Италия прогнозните резултати показаха, че партия „Лига“ на Матео Салвини печели убедителна победа с резултат между 27 и 31 процента от гласовете, което е малко по-слаб резултат от очаквания. В страните от Северна Европа партия „Финландците“ постигна силен резултат, но не толкова силен, колкото предвещаваха социологическите проучвания. В Швеция партия „Шведски демократи“ получи тази неделя чувствително по-голяма подкрепа с резултат от 16,9 процента (за сравнение с 9,67 процента през 2014 г.). Европейски представители в Брюксел се опасяваха, че популистите може да спечелят общо до 200 от 751-те места в ЕП, но това няма да стане, казва Есбур, съветник в Международния институт за стратегически изследвания в Лондон, според когото популистите ще имат „между 78 и 110 до 115 депутати“. Още повече че „те имат доста доста различни гледни точки по въпроси от жизненоважен интерес, като например отношенията с Русия“, отбелязва експертът. Зелена вълна Германските Зелени почти удвоиха резултата си – на тези избори те спечелиха 20,5-22 процента, а през 2014 г. – 10,7 процента. Зелените се представиха силно и във Франция, където тяхната листа спечели третото място, получавайки 12-13 процента от гласовете при 8,9 процента през 2014 г. Френските Зелени са с по-добър резултат от традиционната дясна партия „Републиканците“ (около 8 процента). Мобилизацията около 16-годишната шведка Грета Тунберг, която събра стотици хиляди млади европейци по улиците през последните месеци, даде видими резултати, макар че по-голямата част от гимназистите, които масово взеха участие в демонстрациите, още нямат право на глас. Във Финландия Зелените са политическата формация, която подобри най-много своя резултат, печелейки близо 15 процента от гласовете. „Зелените, които традиционно сформират хомогенна и сплотена група в Европейския парламент, със сигурност ще запазят съюза помежду си“ със своите 67 места, казва Манюел Лафон-Рапнуй, директор на парижкото бюро на Европейския съвет за външни отношения, без да изключва възможността за евентуално прехвърляне на депутати „дезертьори“ от редиците на отслабените социалдемократи. Висока избирателна активност Опровергавайки прогнозите, европейските избиратели гласуваха масово: избирателната активност достигна 51 процента в 27 страни членки на ЕС, сочат данни на Европейския парламент. В Германия избирателната активност е била 59 процента (с 11 процента повече от 2014 г.), а във Франция, по данни на социологическите агенции – между 51 и 54 процента – с 7-10 процента по-висока от тази на изборите за ЕП през 2014 г. и най-високата от 1994 г. В няколко други страни се наблюдава същата тенденция: около 35 процента бе активността в Испания (24 процента през 2014 г.), 15 процента в Полша (около 7 през 2014 г.) и 17 процента в Унгария (11,5 процента през 2014 г.). На изборите досега активността не спираше да намалява, като през 2014 г. тя спадна до 42 процента. Партията на Брекзит е първа във Великобритания Както се очакваше, Партията на Брекзит на Найджъл Фараж, привърженик на безкомпромисния Брекзит, зае първото място в прогнозните резултати с 31,5 процента от гласовете, съобщи Би Би Си. Фараж предрича „голяма победа“ за партията си, което засилва възможността за излизане на Великобритания от ЕС без сделка. Британците, които е планирано да напуснат съюза най-късно на 31 октомври, гласуваха първи в четвъртък на изборите за Европарламент, които трябва да са последни за тях. В отговор ирландските им съседи масово подкрепиха проевропейските сили.  ", "date": "2019.05.28", "title": "Пет урока от изборите за Европейски парламент"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396004-%D0%B1%D0%BE%D1%80%D0%B8%D1%81%D0%BE%D0%B2-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B1%D1%81%D0%BF", "text": "Какво показаха тези избори? Въпросът явно не е в това как управляват ГЕРБ и Борисов, а дали избирателят смята, че има друга политическа сила, която би се справила по-добре от тях.         Анализ на Емилия Милчева.   Трима души в България могат да се обявят за индивидуални победители след изборите за европейски депутати на 26 май - Бойко Борисов, Ангел Джамбазки и Десислава Иванчева. Лидерът на ГЕРБ и премиер - че измъкна партията от тресавището, в което затъна с   и „къщите за гости“, и с активността си обърна нагласите сред избирателите за по-малко от месец. Водачът на листата на ВМРО и бъдещ евродепутат за втори мандат - че спечели победа за партията си с упорита политическа работа на терен. Осъдената на първа инстанция бивша кметица на „Младост“ - че спечели повече гласове като независим кандидат за евродепутат от тези, дадени за коалицията „Патриоти за Валери Симеонов“ и за „Атака“.     На четвъртите за страната европейски избори от 6 355 633 избиратели с право на глас, според така и непрочистените от мъртви души списъци, до урните отидоха под 2 милиона души. Това е рекордно ниска избирателна активност на фона на тази в страните-основателки на ЕС и спрямо вота през 2014 г., когато гласуваха 2,2 милиона. Вотът открои проблема за липсата на алтернатива в управлението и затвърди хроничната немощ на най-голямата опозиционна партия - БСП - да предложи такава. Въпросът е не как управляват ГЕРБ и Борисов, въпросът е дали избирателят смята, че друга политическа сила би се справила по-добре от партията, която е на власт трети мандат. Но докато Борисов се преутвърди като лидер, въпросът, който се задава в БСП след всеки изборен провал, а такива са почти всички в последните години, е дали Корнелия Нинова ще поеме отговорност и ще има ли оставки. Президентските избори не се броят, тъй като Румен Радев спечели не само с гласовете на БСП, а и поради „жокер“ от ГЕРБ, които извадиха за негов съперник Цецка Цачева. Факторът \"Борисов\"  ГЕРБ победиха, макар за партията да са гласували малко над половината от партийните членове, които наброяват 960 000 (по данни, обявени преди време от Цветан Цветанов). Но армията от чиновници в изпълнителната и местна власт стига, за да гарантира победата. Премиерът Борисов също изигра важна роля. Неговото име постоянно бе споменавано от съпартийците му по време на цялата предизборна кампания. Борисов е фактор, който не трябва да бъде подценяван, каза министърът на финансите Владислав Горанов. „Победата е това, което лекува най-добре, тя ще консолидира партията“, заяви по БНТ политологът Огнян Минчев. Така е, но все още чакаме резултати от проверките по „Апартаментгейт“. Иначе интригата при ГЕРБ е какво ще стане с Цветанов, пострадал заради този „гейт“ и явно игнориран по време на кампанията, както и дали Томислав Дончев ще е новият заместник-председател. БСП ще трябва да се върне в парламента Социолози и политолози бяха единодушни в първите си коментари - БСП не е успяла да мобилизира гласоподаватели извън твърдото си ядро. Но на фона на това, че кампанията ѝ повече плашеше, отколкото да приобщава, и че разединението, което е традиция в БСП, този път просто я парализира, резултатът си е направо успех. Освен инфарктния пленум, на който предстои да се анализират резултатите от изборите, на социалистите и техния лидер   се налага да предприемат и друга трудна стъпка - да решат как да се завърнат в парламента, който напуснаха преди около 4 месеца. Извънпарламентарното им опозиционерстване не доведе до предсрочни избори и вече дразни и избирателите им. В коментар вчера лидерът на ПЕС, поставен под номер 5 в листата, Сергей Станишев, също заяви, че в началото този ход е изглеждал удачен, но „битката се води на тепих“. Станишев призова да се направи трезв анализ на резултатите от вота, като посочи няколко фактора за второто място - изгубено време във вътрешни разправии и липса на единна кампания на листата на „БСП за България“. Освен това припомни, че на изборите през 2017 г. БСП също е имала шанс да спечели, а после е загубила, но заради увеличаването на депутатите тогава сериозен анализ така и не бил направен. Интригата за БСП е дали вътрешната опозиция ще спечели и как ще се отрази това на подготовката за местните избори, след като социалистите нямат кмет в нито един областен град. Доган поиска 400 000 гласа. Двойно по-малко са. Почетният председател на ДПС Ахмед Доган постави като цел за тези избори постигането на 400 000 гласа, макар досега партията да не е печелила толкова на евровот. Резултатът е близо два пъти по-малко. От ДПС обясниха резултата с изискванията за уседналост, както и с факта, че много хора от традиционния електорат на Движението са на работа в чужбина. Изглежда че раната, отворена от Лютви Местан и партията му ДОСТ, също не е затворена. Резултатите показват, че ДПС, което през лятото на 2009 г. успя да изкара малко над 600 000 души, този път не сполучи. Но значителна част от избирателите просто не са гласували, а не че са избрали друга политическа сила. Неслучайно бе писмото на Доган с поисканата „прошка“ от „разсърдените и разочарованите“. ДПС ще дадат отговор тази седмица дали вторият в листата -   - ще е евродепутат или отново ще се откаже. Бизнесменът и собственик на медии си направил своя отделна кампания и не е участвал в предизборната обиколка, обясниха от ДПС. За физическото му присъствие в България се разбра наскоро от прессъобщение, което показваше Пеевски на благотворителна вечеря „ифтар“ в село Пашови. А в изборния ден бе увековечен как гласува във велинградското село Света Петка с кортеж от четири автомобила, два от които на НСО, и пазен от куп охранители. \"Демократична България\" ще има депутат  Отначало не беше сигурно дали   ще има свой депутат в новия Европарламент, но сега това вече е факт. Обединението на ДСБ, „Да, България“ и Зелените е трета политическа сила в София, което е добра предпоставка за предстоящите наесен местни избори. А българите от чужбина бяха тези, които дадоха решаващ тласък на “Демократична България“, така че то да вземе мандат за Европарламента. В първия си коментар за вота водачът на листата Радан Кънев препоръча при по-нататъшните политически действия „да задълбочаваме вътрешната си интеграция“. Този резултат е доказателство за консолидация на значителна част от т.нар. градска десница. Социолози отбелязаха и друг интересен факт: дясното обединение е участникът в евроизборите с най-голям процент гласували, които са решили да пренаредят листата. Общо 42% от всички гласували за него са се възползвали от преференцията, докато в ГЕРБ например тя почти не е употребена. Изборите приключиха. Сега остава да видим последствията.    ", "date": "2019.05.28", "title": "Борисов триумфира. С помощта на БСП."}
{"url": "http://www.classa.bg/%D1%81%D0%B2%D1%8F%D1%82/item/396005-%D1%81%D0%BB%D0%B5%D0%B4-14-%D0%B3%D0%BE%D0%B4%D0%B8%D0%BD%D0%B8-%D0%BC%D0%B5%D1%80%D0%BA%D0%B5%D0%BB", "text": "Най-важният въпрос след изборите в Германия навярно е: докога управляващата коалиция на Меркел ще мъчи себе си, а и цялата страна, с отчаяните си усилия да остане на власт?  Коментар на главната редакторка на ДВ Инес Пол.       Опасенията за сериозен пробив на антиевропейски настроените десни популисти в Германия, Австрия, Испания и Холандия така и не се оправдаха. Това е положителният резултат от изборите за Европарламент. Поляризацията между двата лагера на националистите и приятелите на Европа очевидно мотивира хората да гласуват - в много страни избирателната активност беше по-висока, отколкото предни години. По-висок бе и броят на избирателите под 30 години, които този път упражниха правото си на глас. И това също доказва, че хората се интересуват от Европа и искат да знаят как ще изглежда нашето бъдещо съжителство. Вотът на младите избиратели бе категорично спечелен от Зелените, които по най-убедителен начин показаха своя ангажимент в защита на климата – тема, която мнозина смятат за ключова. Катастрофата на германските социалдемократи За германските социалдемократи обаче изборите се превърнаха в истинска катастрофа. На европейско ниво   се свлече под 16%. И това не е всичко. В неделя в Бремен се проведе и паралелен избор за Ландтаг, парламент на провинцията, която от 73 години насам бе неизменно управлявана от социалдемократите. Властта им там обаче бе прекършена. За първи път от седем десетилетия насам победата извоюва кандидатът на ХДС. Това двойно поражение няма как да остане без последствия. То сочи дълбоката криза на германските социалдемократи, които биха имали шанс да оцелеят в бъдеще, само ако действително преориентират своята политика. Възможни са предсрочни избори През следващите дни в Брюксел ще се спори по това коя партия кои ръководни постове на ЕС да заеме. В Германия дискусиите ще се водят по-скоро по същество. Най-важният въпрос в тази връзка навярно е: докога  управляващата коалиция ще мъчи себе си, а и цялата страна, с отчаяните си усилия да остане на власт. Напълно възможно е ерата на Меркел, която продължава вече 14 години,   и още през тази година да се стигне до предсрочни избори. Това биха били избори, криещи безкрайно много неизвестности. Само едно ще е сигурно: Ангела Меркел няма да се кандидатира отново.    ", "date": "2019.05.28", "title": "След 14 години Меркел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395996-%D0%BF%D0%BB%D0%B5%D0%BC%D0%B5%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA", "text": "33-годишният супер модел поздрави по особено трогателен начин своята млада племеничка Ирина Петенкова. Манекенката публикува снимка на профила си в Инстаграм, на която позира с момиченцетов магазин. Фотографията е направена навръх рождения ден на детето, което навършва 13 години. Двете държат плюшени играчки на Мики Маус. \"Честит рожден ден, Иришка\", пише Шейк, съпровождайки думите си с емотикони - сърца.      Потребителите в интернет също поздравяват момиченцето и отбелязват красотата му, предричайки блестящо бъдеще на племеничката. Някои дори коментират, че детето е надминало в красотата си прочутата си леля. 13-годишната Ирина е дъщеря на Татяна Петенкова - по-голямата сестра ва Шейк, която се омъжва млада и не става модел, защото смята, че е прекалено ниска. Моделката пък обожава племеничката си и често публикува в мрежата техни съвместни снимки. Това е дотолкова често, че се намесват и хейтъри.      \"Не ми харесва, че показваш повече снимки на Ирина, отколкото на дъщеря си Лея. Това явно означава, че те вълнува по-малко нейния живот. Или, означава ли, че обичаш повече племеничката си\", пита един от последователите на Шейк в мрежата. Ирина Шейк оставя този въпрос без отговор. Дъщеричката й се роди през март 2017 година.", "date": "2019.05.28", "title": "Племеничката на Ирина Шейк"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395997-%D1%82%D0%B5%D0%B7%D0%B8-%D1%85%D0%BE%D1%80%D0%B0-%D1%81%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B8,-%D0%BD%D0%BE", "text": "Известните личности употребяват алкохол, за да се отпуснат или, обратното, да получат стимул за творчество, като неизменно избират алкохола, който им е по душа.  ЕРИХ МАРИЯ РЕМАРК       В своя роман „Триумфална арка\" Ремарк буквално пее ода на калвадоса. Тъй като главният герой има много общи черти със самия автор, калвадосът започва да се смята и за любима напитка на писателя. Но самият Ремарк по време на работата над екранизацията на роман си отбелязва, че съществената разлика между него и Равик е именно в това, че писателят не може да понася калвадоса. По-късно той го потвърждава в интервю, признавайки, че за романтичното описание на калвадоса е вдъхновен от самото название на на напитката. Съществува реална история как в берлинския ресторант, често посещаван от Ремарк, самият Гьоринг решава да си поръча любимото вино на писателя. Но му отказват с обяснението, че цялото вино от този сорт е изпито от Ремарк преди бягството му от Германия.    ГРИГОРИЙ РАЗПУТИН      За разлика от представите за стареца, като любител на водката, Григорий Разпутин е поклонник на виното „Мадейра\" („Мадейра\" е португалско ликьорно, подсилено вино с тъмнозлатист цвят, което се прави на гористия остров Мадейра. Вината „Мадейра\" могат да бъдат както десертни, така и сухи). И въпреки славата му на разпътник той никога не се напива до безпаметство, запазвайки пълен контрол.  КАРДИНАЛ РИШЕЛЬО      Именно с леката ръка на Ришельо във Франция започва да се развива културата на храненето и пиенето. Самият монсеньор следи как готвачите му приготвят храната и лично създава първата сложна гарнитура. Кардиналът е голям ценител на френските вина, отдавайки предпочитание на всичко, което се доставя на трапезата му от провинция Бордо.    ПЕТЪР ПЪРВИ       Великият руски цар е известен не само с военните си победи и множеството си реформи. Той дава пример на болярите да употребяват не само кафе, картофи и патладжани, но и силни напитки. Самият цар много обича да „удари\" някоя и друга водка, като особено уважава „Гданската\", чиято оригинална рецепта, уви, не е запазена до наши дни.    ВЛАДИМИР ЛЕНИН      Вождът на световния пролетариат е голям любител на бирата. Обича да съчетава пенливата напитка с леко осолена пъстърва или картофки. При това любовта му се ограничава с доста скромни порции, затова не може да бъде упрекнат в прекомерно увлечение по алкохола.", "date": "2019.05.28", "title": "Тези хора са известни, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395998-%D0%B0%D0%BD%D0%B4%D1%80%D0%B5%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Певицата Андреа отново провокира социалните мрежи с публикация. Любимата на Кубрат Пулев пусна своя снимка, на която не оставя почти нищо на въображението. Едрогърдата блондинка позира под водна струя край басейн в Барселона, облечена в рокля с дълбоко деколте и огромна цепка. Така феновете на певицата могат да се насладят на бюста й, десния й крак и дори немалка част от дупето. Само преди дни Андреа зарадва феновете си с нова песен и друга провокативна снимка в „Инстаграм“.          ", "date": "2019.05.28", "title": "Андреа на Кобрата се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395999-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%BC%D0%B0%D0%B9", "text": "ОВЕН ( 21 март - 20 април ) Ще получите награда и отличие за работата, която сте извършили по-рано. Най-накрая, ще ви забележат и оценят. Активните действия в сферата на любовта, ще ви помогнат да намерите изход от трудна ситуация. Връзката с любимия, може да бъде укрепена чрез романтика и сюрпризи, стига да не започнат да ви \"притискат\" финансите. ТЕЛЕЦ ( 21 април - 21 май )  Очаква ви радостен и топъл ден. Приятните събития ще бъдат толкова много, че ще искате да запеете от щастие. Основното нещо е да не е прекалено силно, в противен случай шефовете ще изпаднат в шок. На преден план нека да е работата, а след това личните дела. В семейния живот, ще трябва да се заемете с решаването на проблемите. Само не се ядосвайте. БЛИЗНАЦИ ( 22 май - 21 Юни ) Предстои ви да преживеете, един сложен психологически ден. Дори и прекрасното време, няма да помогне да се отклоните от нахлуващите чувства и проблеми. Възможна е интересна следобедна среща. Човекът, с когото ще общувате, ще се окаже единомишленик и приятел. Оптимистично настроение, се очаква в личната сфера.   РАК ( 22 юни - 23 юли ) Очакват ви истински страсти, в личния живот. Основното нещо е да не ги ескалирате, в противен случай ще избухне скандал. Дръжте се в ръце и следете за думите си. Дългогодишен приятел, ще ви помогне да се справите с финансовите проблеми. Той ще ви обясни с примера си, как да съхраните натрупаните средства. ЛЪВ ( 24 юли - 23 август ) Трябва да бъдете максимално великодушни, за да съхраните връзката с любимия човек. Ако това е любов, тогава отстъпете пред капризите на избраника си. В трудни ситуации, винаги има изход, само ако сами не се откажете. Вечерта ще се зарадвате от срещата с човек, който някога ви е предлагал сътрудничество. Всичко което направите, ще е за добро. ДЕВА ( 24-ти август - 23 септември ) Днес сериозно преразгледайте личния си живот. Ако е време да обърнете страница във взаимоотношенията си, направете го. Не се придържайте към чувствата, те могат да бъдат измамни. На работа, трябва да избягвате конфликтите с началници. Особено, ако въпросите се отнасят до документи. Във финансовата област, има още какво да се желае. ВЕЗНИ( 24 септември - 23 октомври) Трябва да се движите уверено към вашата цел. Ако внимателно слушате сърцето си, може да направите правилен избор. Особено ако се става дума, за финанси или нова работа. Ако връзката ви с децата, се основава повече на обещания, опитайте се да бъдете по-честни и откровени с тях, за да не ви обвиняват в безотговорно поведение. СКОРПИОН ( 24 октомври - 22 Ноември ) Препоръчително е да говорите открито с човека, когото обичате. Или пътищата ви, се разделят или сте заедно в радост и скръб, трето не е дадено. На работното място е време да разпределите приоритетите си, за да не се изгубите в подробности. С по-възрастните колеги, трябва да се държите с уважение. Деловите въпроси решавайте заедно, не бъдете безотговорни.   СТРЕЛЕЦ ( 23 Ноември - 21 Декември ) Има голяма вероятност, за големи разходи и загуби. Дръжте всичко под контрол, не пръскайте пари на ляво и дясно. В личния си живот, се дръжте предпазливо. В противен случай, ще се сблъскате с проблеми. Не се опитвайте да правите всичко наведнъж, в домашните задължения. Не трябва да тръгвате на път, ако здравословното ви състояние не е добро. КОЗИРОГ (22 Декември - 20 януари ) Очаква ви, отлична ситуация във финансите. Вярно е, че парите ще трябва да изразходвате за битови нужди, но сумите ще са незначителни. Не претоварвайте сърцето и бъбреците и бъдете внимателни с храната. Има възможност за натравяне и влизане в болница. Планираните козметични процедури, е по-добре да отложите за края на месеца.  ВОДОЛЕЙ ( 21 януари -  19  февруари ) Препоръчително е да укрепите организма си, като започнете да пиете витамини. Имунната ви система доста е отслабнала, погрижете се за нея. Ефективно ще се развиват събития, насочени към намиране на нова работа. Ще получите точно такова предложение, за което сте мечтали. Само не бързайте, веднага да подписвате договор.   РИБИ ( 20 февруари - 20 март ) Днес не планирайте нещо важно и дългосрочно. Има вероятност да се объркате. В работата идва период на разнообразие, креативни решения и нови проекти. Ако направите всичко правилно, ще получите заслужена награда. Пътуване по лични въпроси, ще премине перфектно. Само бъдете внимателни при шофиране.", "date": "2019.05.28", "title": "Дневен хороскоп 28 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395995-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D1%83%D0%BC%D1%80%D1%8F", "text": "По време на модно ревю в Сао Паулу в Бразилия се стигна до невероятна трагедия. Един от най-обещаващите модели в страната, който е сочен и като секссимвол - Тейлс Соарез умря по време на ревю. На помощ са се притекли лекари, но вече е било късно и те са могли да констатират само смъртта му.      Трагедията се случва в края на май, когато в Сао Паулу започва седмицата на модата и световни марки представят своите колекции, а Соарез е един от мъжките водещи модели, избран да води ревюто.      То се оказва съдбовно за него. Камерите запечатват как той излиза на подиума, след което изведнъж припада и веднага там се качват лекари, опитвайки се да го спасят, но напразно. Моделът умира пред шокираните погледи на зрителите.      След като смъртта му става дотояние на всички в Бразилия, в медиите започват да се появяват спекулации, че тя е дело на предозиране с наркотици, но аутопсията установява нещо съвсем различно.      \"Искам да опровергая лъжите за дроги и алкохол, които се носят за него\", твърди пред Daily Mail Александра Соарез. Тя разкрива, че според аутопсията той е имал вроден сърдечен проблем, за който дори не е и предполагал.      Съдебните лекари са установили, че е починал в резултат на масивна белодробна емболия. \"Всичко се случи толкова бързо. Целуна моя приятелка зад сцената преди ревюто, излезе със самочувствие, както винаги, падна на подиума и умря\", разкрива приятелка на Соарез.", "date": "2019.05.28", "title": "Секссимвол умря"}
