{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392586-%D0%BC%D0%B0%D0%B3%D0%B8%D1%8F-%D0%BE%D1%82-%D0%B2%D0%B0%D0%BB%D1%81%D0%BE%D0%B2%D0%B5-%D0%B8-%D0%BF%D0%B5%D1%81%D0%BD%D0%B8-%D0%BD%D0%B0-%D0%B1%D1%80%D0%B0%D0%BC%D1%81-%D0%B8-%D0%BB%D0%B8%D1%81%D1%82-%D0%B2-%D0%BA%D0%B0%D0%BC%D0%B5%D1%80%D0%BD%D0%B0-%D0%B7%D0%B0%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-13-%D1%82%D0%B8-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "  Виртуозните валсове на Лист, съчетани с \"Валсове - любовни песни\" на Брамс ще звучат в камерна зала \"България на 13 февруари от 19:00 часа.   Концертът - импресия по замисъл е пътешествие в романтично-диаболичната музика и ще звучи в навечерието на празника на влюбените, а на сцената ще бъдат Янко Маринов (пиано), вокална формация \"Импресия\" и актьорите Елена Шерицел и Момчил Маринов.   Любов и грехопадение, разрушителната сила на танца на Мефистофел с ангелите, смъртта и спасението чрез силата на любовта. Всичко това е само част от емоционалната вихрушка, инспирирала музикалните образи и послания в творбите, които ще чуе публиката в камерна зала \"България\" на 13-ти февруари.     Брамс пише своите валсове-песни първо за пиано на четири ръце, след това ги разписва за оркестър. Янко Маринов решава да ги изпълни в специална адаптация за соло пиано, като запазва в тоналната пъстрота, богатство на фактурата и звуковата плътност.   Текстовете на песните са изтъкани от терзанията и духовните мъки на лирическия герой, който е обречен да премине през разтърсващата, помитаща и разрушителна сила на изпепеляващата любов, която обсебва, разяжда и поглъща със страстта и степента на въздействие. И ако музикалните познавачи намекват, че става дума за невъзможната връзка между Брамс и съпругата на композитора Роберт Шуман - Клара, все пак специалrстите откриват влиянието на философа Георги Фридрих Даумер, примесени с щрихи от народната поезия на народи от различни краища на света. На финала всичко ще завърши с полет, изпълнен с баланс и смирение, издигащ се до пулсиращата хармония на Музите.   Пълната палитра от човешки емоции, та дори и екзалтиращата или разяждаща неистова болка след угасването и носталгията по голямата любов, носталгията, паралелно със светлината и яркия пламък на надеждата - всичко това е втъкано в музикалното преживяване, наречено \"Магията на валса\".     Дали ще бъде феерия или ще събуди изпепеляващи спомени е въпрос на асоциациите, които ще изпита публиката на 13-ти февруари в камерна зала \"България\".   Ето какво каза след края на генералната репетиция Янко Маринов във видеоинтервю:  ", "date": "2019.02.12", "title": "Магия от валсове и песни на Брамс и Лист в камерна зала \"България на 13-ти февруари"}
{"url": "http://www.classa.bg/%D1%81%D0%B2%D1%8F%D1%82/item/392580-%D0%BC%D0%B0%D0%B4%D1%83%D1%80%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0%E2%80%9C", "text": "Тази неделя президентът на Венецуела Николас Мадуро стартира военните граждански учения Bicentenario de Angostura 2019 в окръг Миранда. Маневрите, които президентът счита за \"най-важните в историята на страната\", са част от честването на 200-годишнината от Конгреса на Ангостура, родил първата конституция на страната, се провеждат между 10 и 15 февруари. \"Ще продължим да инвестираме достатъчно, за да може Венецуела да разполага с цялата си система за противовъздушна и противоракетна отбрана. От ракетите Игла до милицията и войниците, до най-модерните ракети в света, Венецуела ще я има, защото Венецуела иска мир. Ние имаме право на мир, за да развиваме нашата страна, \"каза Мадуро. \"Това са най-важните военни учения в историята, защото ние раздвижваме хиляди мъже и жени и проверяваме цялата отбранителна система на страната ни\", добави той. Когато положи клетва като президент на републиката на 10 януари, Мадуро подчерта, че по време на новия си президентски мандат (2019-2025 г.) ще обърне особено внимание на консолидирането на венецуелските военни възможности. Ученията съвпадат с острата политическа криза, която страната преживява от самопровъзгласяването на Хуан Гуайдо като временен президент, което раздели света на тези, които защитават легитимността на правителството на Мадуро и онези, които признават лидера на опозицията.", "date": "2019.02.12", "title": "Мадуро започна \"най-важните военни учения в историята на Венецуела“"}
{"url": "http://www.classa.bg/%D1%81%D0%B2%D1%8F%D1%82/item/392581-%D0%BC%D0%BE%D1%81%D0%B0%D0%B4,-%D0%BC%D0%B86-%D0%B8-%D1%86%D1%80%D1%83-%D0%B8%D0%B7%D0%B2%D0%B5%D0%B4%D0%BE%D1%85%D0%B0-%D1%8F%D0%B4%D1%80%D0%B5%D0%BD-%D1%83%D1%87%D0%B5%D0%BD-%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D0%BE%D1%82-%D0%B8%D1%80%D0%B0%D0%BD-%D0%B8-%D0%B3%D0%BE-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE", "text": "Израелската разузнавателна агенция Мосад, британската тайна разузнавателна служба МИ6 и американското ЦРУ, изведоха тайно ядрен учен и информатор от Иран в края на миналата година и го преместиха в Обединеното кралство, според източник на Sunday Express. Съобщава се, че ученият шпионира за Израел от години и дори е помогнал за планирането на убийството през 2012 г. на Мостафа Ахмади Рошан, ядрен учен и директор на атомната електроцентрала в Натанз в Иран, който е бил убит от експлозия на бомба, прикрепена към колата му на север от Техеран. Но най-важното бе, че агентът е имал достъп до тайна информация за иранската ядрена програма, която интересува разузнавателните служби. Бягството на шпионина започнало да се планира през октомври миналата година, след опасения, че той може да бъде разкрит. Мисията \"не минала без предизвикателства\", казва източникът, \"неговото отсъствие беше бързо забелязано и бяхме информирани, че специално отделение на корпуса на ислямската революционна гвардия е било изпратено за неговото издирване.\" Първият етап е разработен с помощта на Мосад, който успява да го изведе от Иран и да го отведе в Турция. Оттам той тръгва през Европа, за да стигне до Франция. \"Веднъж във Франция, въпросът как да го отведем във Великобритания остана, не можехме просто да го транспортираме със самолет\", цитира вестникът. Ситуацията бе сложна, защото САЩ се изтеглиха от Съвместния план за действие (JCPOA), международния договор за ядрената енергия с Ислямската република. Тъй като Обединеното кралство все още е част от него, неговата разузнавателна служба не искаше да се разбере, че помага на учения да влезе в страната. „Въпреки че беше необичайно, беше решено да бъде инфилтриран в група от мигранти, които се канеха да прекосят Ламанша с лодка\", добави той. Според вестника, британските агенти се възползвали от миграционната криза в Европа, за да изведат информатора с надуваема лодка с дванадесет незаконни ирански имигранти, в които прекосили Ламанша, а по-късно били прехвърлени в гражданската енория на Лийд, в британското графство Кент. Там го поели разузнавателни агенти, информирани за пристигането му в резултат на няколко доклада, получени от местната полиция за „група имигранти на плажа\". Те го завели на безопасно място, където британски и американски агенти го разпитвали, преди да го преместят със самолет в САЩ. \"По време на нашите интервюта бяхме успокоени да узнаем, че Иран, изглежда, спазва условията на JCPOA, това е добра новина\", заяви британски източник.   Международната агенция по ядрена енергия винаги е знаела за съоръженията на завода за обогатяване на уран в Натанз, но съществуването на втори завод на негова територия, разположен в Кум, на юг от Техеран, не бе разкрито до 2009 г., когато ЦРУ го открива. Медийни източници твърдят, че другите две централи, разположени на 150 мили от Кум, са \"застрахователни полици\" в случай, че JCPOA се разпадне.", "date": "2019.02.12", "title": "МОСАД, МИ6 и ЦРУ изведоха ядрен учен и информатор от Иран и го прехвърлиха в Обединеното кралство"}
{"url": "http://www.classa.bg/%D1%81%D0%B2%D1%8F%D1%82/item/392583-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D1%80%D1%83%D1%81%D0%B8%D1%8F", "text": " на отбраната на Обединеното кралство Гавин Уилямсън в своя реч отправи заплахи срещу Русия. В речта си Уилямсън обвини Русия в провокативни действия срещу членове на НАТО. „Такива действия на Русия трябва да ѝ струват скъпо“, заяви министърът в речта си.     Не се уточнява какви провокативни действия, според министъра на отбраната на Обединеното кралство, Русия предприема, но в същата реч Уилямсънказва, че възнамерява да призове НАТО да увеличи готовността си в светлината на ситуацията с Договора за елиминиране на ракетите със среден и малък обхват. Освен това в речта си ръководителят на британското министерство на отбраната призовава Обединеното кралство и неговите съюзници да бъдат готови да „използват твърда сила, за да защитят интересите си“ срещу държави, които „се подиграват с международното право“. \"Ако просто говориш и не действаш, има риск страната ти да бъде възприемана като не по-опасна от хартиен тигър“, заяви Уилямсън. По-рано беше съобщено, че Великобритания ще „покаже силата“ на Китай в Тихия океан.   Превод: В.Сергеев", "date": "2019.02.12", "title": "Британският министър на отбраната заплаши Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392584-%D0%BF%D0%B5%D0%B5%D0%B2%D1%81%D0%BA%D0%B8-%D0%BD%D1%8F%D0%BC%D0%B0%D0%BC-%D0%BD%D0%B8%D1%89%D0%BE-%D0%BE%D0%B1%D1%89%D0%BE-%D1%81-%D0%B4%D1%80%D1%83%D0%B6%D0%B5%D1%81%D1%82%D0%B2%D0%B0-%D0%BE%D1%82-%D0%BE%D1%80%D1%8A%D0%B6%D0%B5%D0%B9%D0%BD%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F,-%D0%BD%D0%B5-%D1%81%D1%8A%D0%BC-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BB-%D0%B0%D0%B2%D1%82%D0%BE%D0%BC%D0%B0%D1%82%D0%B8-%D0%B8%D0%BB%D0%B8-%D1%81%D0%BD%D0%B0%D1%80%D1%8F%D0%B4%D0%B8", "text": "Опитите за създаване на фалшиви „новини“, свързани с името ми, са обречени на пълен провал,  казва депутатът         Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция. Делян Пеевски никога не е участвал в сделки за овладяването на „Дунарит“, а дори напротив – никога не е имал желае да влиза в оръжейния бизнес.  Последното е заявявано от него достатъчно ясно и пред медиите. Още през 2017 г. в своя официална позиция Делян Пеевски категорично заяви:  .  Многократно Делян Пеевски е заявявал, че\"   Напротив биографията му, както и редакционната политика на изданията от „Телеграф медиа“ доказват точно обратното – сериозно проатлантическо и ориентирано към Европа поведение. Същевременно банкерът-беглец Цветан Василев е буквално изтъкан от руски зависимости. Групичката около него – не бива да се забравя, се състои от солидно руско присъствие\".  Припомняме, че днес след среща при премиера главният прокурор  Сотир Цацаров съобщи, че   Изследванията са независимо едно от друго - на частна финландска лаборатория и на нашите медици, изготвили българската съдебно-медицинска експертиза. ,  допълни фактите главният прокурор. Въпреки това в последния брой на изданието \"Нюзуик\" е поместен материал за предполагаемото натравяне на оръжейния бос Емилиян Гебрев.  От десетина дни изданията около кръга „Капитал“ лансират у нас версията, че приближеният до Цветан Василев оръжеен бизнесмен бил тровен с химически елемент, подобен на „Новичок“,  а заподозряния за отравянето на Сергей Скрипал агент на ГРУ с псевдонима „Федотов“ бил у нас по време на инцидента с Гебрев. \"  подчерта Сотир Цацаров. Първоначалното разследване е установило, че след вечеря с полски партньори в ресторанта на \"Кемпински-Зографски\" Гебрев на 28 април 2015 Гебрев е бил откаран във ВМА. На сутринта и изпълнителният директор на неговото предприятие \"Емко\" е бил приет в Токуда, после в Пирогов, а три дни по-късно и синът на бизнесмена е бил закаран в Медицинска академия. Тримата са били със симптоми на отравяне, разказа Цацаров.  Разследването тогава е прекратено, след като не е била открита отровата.  Било е подновено след писмото на самия Гебрев до Цацаров от 11 октомври миналата година. В него бизнесменът моли за подновяване на разследването, защото смята, че е бил отровен като Скрипал, с отрова от семейството на \"новичок\". В свой коментар за „Нюзуик“ Атанас Чобанов обаче твърди, че „неговите репортажи  \"Нюзуик“ цитира и самия Гебрев, който няма обяснение защо би могъл да се е превърне в мишена за ГРУ, но допуска, че инцидентът с него може да е свързан с факта, че неговата компания \"Дунарит“ е изнесла специализирано отбранително оборудване за Украйна, където, както отбелязва американското издание, Русия подкрепя въоръжени сепаратисти. Ето и хронологията на събитията около \"Дунарит\" , описана накратко от в. \"В началото на 2015 г. в управлението на групата „Дунарит“ изведнъж се появи мистериозният белгиец с руски паспорт Пиер Луврие, оказал се подставено лице на руския православен олигарх Константин Малофеев и изключително близък с ръководителя на руските сепаратисти в Украйна Игор Гиркин-Стрелков. Така тихомълком Цветан Василев на практика подари военния завод „Дунарит“ на подставените лица на Константин Малофеев, опитвайки се прикрият този факт под маската на „западни инвеститори“. Впоследствие в края на 2015 г. се появи втори руснак – Дмитрий Косарев, също служител на Малофеев, твърдейки, че е „независим“ бизнесмен и бил получил от Василев същите фирми, включително и „Дунарит“. След като и този номер не мина пред българското общество и пред измамените вложители в КТБ, в началото на 2016 г. Цветан Василев започна реализирането на план, този път с участието на Емилиян Гебрев, за окончателно скъсване на връзката на „Дунарит“ с получените кредити от банката. Така Гебрев реално се явява продължение на неуспялата сага с „руснака“ Луврие. Втора серия на един и същ филм с режисьор Цветан Василев. Гебрев е удобното продължение на кражбата, а не „руска“ жертва.  Тази времева подробност е изключително важна, защото само 3 години по-късно и Василев, и Гебрев удобно ще са я забравили и ще започнат да бълват инсинуации, пропускайки факта, че през цялата 2015 г. „Дунарит“ на практика беше собственост на руснаци. Просто защото липсва всякаква логика Гебрев да бъде тровен през април 2015 г. заради „Дунарит“ и евентуални „руски интереси“ към това предприятие, след като дуото Луврие - Малофеев вече официално са обявили през март същата година собствеността си в „Дунарит“. По това време Гебрев още не участва в схемите на Цветан Василев, свързани с военния завод. Той се появява година по-късно като продължение на неуспялата „руска“ сага със собствеността на „Дунарит“. Все пак и продавачът на завода, купен с пари на КТБ, е един и същ – Цветан Василев, само изпълнителите на кражбата са различни.  Друг факт - през 2017 г. става ясно, че от поне две години ЕМКО фигурира в списък на Държавния департамент на САЩ, в който са включени компании със забрана да търгуват с US дружества. В списъка има множество фирми от половин дузина държави, но компанията на Гебрев е единствената от България. Не звучи като Гебрев да е ориентиран към западните ценности, нали?  А ето и още един въпрос, по който е добре да се помисли. Според разследването на Bellingcat, вторият път, когато \"Федотов\" е бил нашата страна, той е трябвало да се върне в Москва с полет през България. вместо това, той се прибрал в Русия със самолет, излетял от Сърбия. Сещате ли се кой се намира там и до ден днешен? Точно така. От 2014 г. Цветан Василев използва сръбската столица като убежище от българското провосъдие, а всичките му авери ходят там на крака, за да му носят документи, пари или да плетат нови схеми.  Кой говори? За да е ясно кой има интерес от това подобни лъжи да се проектират в публичното пространство, винаги е важно да се проследи и кой говори. В случая това е псевдоглавният редактор на рекетьорския сайт „Бивол“ Атанас Чобанов. Самият Чобанов, макар да живее в Париж, има сериозно руско присъствие в биографията му.  Преди да стане „независим журналист“, Атанас Чобанов се опитвал да си докара хонорар и от българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях.  Твърденията на нашенците всъщност далеч не са единствените, които хвърлят сянката на службите над битието на самозвания разследващ журналист. Съпругата му Мария Онучко, която в момента работи за Russia Beyond the Headlines („Русия отвъд заглавията”) – задграничен проект, зад който се твърди, че стои кремълската пропагандна машина, е дъщеря на дългогодишния кореспондент на РИА Новости в Париж и Брюксел Виктор Онучко. Не е тайна, че на подобни позиции изобщо не се пращат случайни хора\".    ", "date": "2019.02.12", "title": "Пеевски: Нямам нищо общо с дружества от оръжейната индустрия, не съм предлагал автомати или снаряди"}
{"url": "http://www.classa.bg/%D1%81%D0%B2%D1%8F%D1%82/item/392585-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D0%B2%D0%B5%D1%82-%D0%B7%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81%D1%8A%D1%81-%D1%81%D1%82%D1%80%D1%8F%D1%81%D0%BA%D0%B0%D1%89-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D1%81", "text": "Антиевропейски партии ще спечелят една трета от следващия Европейски парламент, сочи анализ В документа се подчертава, че партиите ще създадат хаос, който дори може да доведе до разпадането на Общността Европейският съвет за външна политика разпространи стряскащ доклад за бъдещето на Евросъюза. Според анализа антиевропейски партии вероятно ще спечелят около една трета от местата в следващия Европейски парламент. По този начин въпросните формации ще могат да парализират дейността на европейските институции, предаде БТВ.     В доклада се подчертава, че партиите ще създадат хаос, който дори може да доведе до разпадането на Общността. Документът представлява най-подробното досега проучване на влиянието на антиевропейските партии преди изборите през месец май.  ", "date": "2019.02.12", "title": "Европейският съвет за външна политика със стряскащ доклад за бъдещето на ЕС"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/392576-%D1%83%D1%87%D0%B5%D0%BD%D0%B8%D1%82%D0%B5-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D1%89%D0%B5-%D1%81%D0%B5-%D1%84%D0%BE%D1%80%D0%BC%D0%B8%D1%80%D0%B0%D1%82-%D1%81%D1%83%D0%BF%D0%B5%D1%80-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82-%D0%B8-%D1%81%D1%83%D0%BF%D0%B5%D1%80-%D0%BE%D0%BA%D0%B5%D0%B0%D0%BD", "text": "Ако древните суперконтиненти са се образували и разделяли в променливи цикли в продължение на стотици милиони години, в бъдеще, вероятно, Тихият океан ще се разшири, за да се превърне в единствения супер-океан на нов супер-континент, предполагат учени от университета Къртин ( Австралия). Суперконтинентите са се концентрирали и разделяли чрез два алтернативни процеса, наречени \"интроверсия\" и \"екстроверсия\", обяснява изследването, публикувано в списание Precambrian Research. По време на първия от тези процеси, континентът започва да се дели на земни маси, разделени от нов вътрешен океан, където се активират процесите на субдукция, така че океанската кора се потопя в горещата мантия на Земята и вътрешният океан се връща във вътрешността на планетата. Континентите се срещат и образуват нов суперконтинент, заобиколен от същия супер океан, който е бил там преди. Що се отнася до процеса на екстроверсия, процесите на субдукция се случват в супер-океана около суперконтинента. Старите крайбрежни линии се сблъскват, за да образуват нов център, докато вътрешният океан се превръща в нов супер-океан, обграждащ този нов супер-континент. Според версията, предложена от австралийските специалисти, свръхконтинентът Пангея (който е съществувал преди 335 милиона години), групирал повечето от земните масиви на планетата, се е образувал, когато суперконтинентът Родениа (който е съществувал преди 1100 милиона години) под въздействие на тектонските сили, е изял супер-океана, който го заобикаля чрез процеса на екстровертност. От своя страна Родениа се формирал чрез процес на интроверсия след фрагментацията на предишния суперконтинент Нуна (известен още като Колумбия), който е съществувал приблизително между 1800 и 1300 милиона години. Събирането и отделянето на древните суперконтиненти настъпва чрез редуващи се цикли, продължили около 600 милиона години, казва главният изследовател Джънг-Сян Ли, цитиран от официалния сайт на университета Къртин. Ако този алтернативен модел се запази, според Ли, следващият суперконтинент ще се формира чрез процеса на интроверсия. Вътрешните океани, създадени от отделянето на Пангея - Атлантическия, Индийския и Антарктическия - ще бъдат затворени и Тихият океан ще се разшири, за да стане единственият супер-океан на новия суперконтинент. Ли вярва, че \"такива алтернативни форми на свръхконтиненти, заедно с оцеляването или възстановяването на суперокеана и Огнения пръстен, носят със себе си наличието на цикъл на Земята, два пъти по-дълъг от свръхконтиненталния цикъл преди 600 милиона години и са повлияли на формирането на част от ресурсите на планетата. \"", "date": "2019.02.12", "title": "Учените вярват, че на Земята ще се формират супер-континент и супер-океан"}
{"url": "http://www.classa.bg/%D1%81%D0%B2%D1%8F%D1%82/item/392577-%D0%BD%D0%B0%D0%B4%D0%B0%D1%80%D0%B5%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%BA%D0%B0-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD-%D0%BE%D1%82-100-%D0%B3%D0%BE%D0%B4%D0%B8%D0%BD%D0%B8,-%D0%BA%D0%BE%D0%B9%D1%82%D0%BE-%D0%B2%D0%BB%D0%B8%D0%B7%D0%B0-%D0%B2-%D1%81%D0%BB%D0%B5%D0%B4%D0%B4%D0%B8%D0%BF%D0%BB%D0%BE%D0%BC%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B2-%D1%85%D0%B0%D1%80%D0%B2%D0%B0%D1%80%D0%B4", "text": "Дафне Алмасан, момиче от Мексико, което е започнало университетското си следване на 10-годишна възраст, регистрира ново и впечатляващо постижение. Както съобщава агенция EFE, 17-годишната ще бъде първата под 18-години, която ще получи магистърска степен в престижния Харвардски университет от 100 години насам. Алмасан планира да учи математика в тази образователна институция. \"Винаги си мислиш, че математиката е трудна, но това е нещо, което е в живота ни и ти трябват стратегии, за да я преподаваш така, че на децата да е интересно\", каза тя. Подобно на брат си Андрю и сестра си Делани, Дафне е супер - надарена и вече е известна като най-младият психолог в света, след като завърши университетското си образование на 13-годишна възраст. Младата девойка смята, че „надарените деца в Мексико са третирани стереотипно, диагностицирани лошо и слабо разбрани\", съобщава EFE. Освен това, тя уверява, че не само е учила, но и е играла, разхождала е кучетата си и се е научила да свири на инструменти.", "date": "2019.02.12", "title": "Надарена мексиканка е първият непълнолетен от 100 години, който влиза в следдипломната програма в Харвард"}
{"url": "http://www.classa.bg/%D1%81%D0%B2%D1%8F%D1%82/item/392578-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D0%B4%D0%B5%D0%BB%D0%B8-%D0%BD%D0%B0-%D0%B4%D0%B2%D0%B5-%D1%81%D1%82%D0%B0%D1%80%D1%82%D0%BE%D0%B2%D0%B8%D1%8F-%D0%BF%D0%BE%D0%BB%D0%B8%D0%B3%D0%BE%D0%BD-%D0%BD%D0%B0-spacex", "text": "Платформата за стартиране на SpaceX ще бъде изложена на риск от изграждането на стената, предложена от Доналд Тръмп, тъй като се намира на границата между САЩ и Мексико. Понастоящем конгресмените ще преговарят за изключване на обекта от трасето на стената и да постигнат споразумение, съобщава Bloomberg. Корпорацията Space Exploration Technologies, по-известна като SpaceX, чийто основател е Илън Мъск, планира да използва полигона, разположен в Бока Чика (Тексас), за да изпрати пилотирани ракети в космоса. Наскоро Мъск обяви окончателното сглобяване на Звездния кораб, ракетата, с която неговата компания се стреми да достигне Луната през 2023 г. и който по-късно ще лети и до Марс. Демократите депутати изразиха загриженост, след като видяха картата на 50-хектарната зона на SpaceX, която ще трябва да бъде разделена и ще се опитат да осуетят усилията на Администрацията на Тръмп за изграждане на гранична ограде, която може да раздели съоръженията на компанията. Люсил Ройбал-Алард, конгресменка от Калифорния, която оглавява бюджетната комисия по националната сигурност, посочи, че се борят за изваждане на района от окончателното споразумение, защото \"оградата пресича собствеността и това е проблем\". Споразумението, по което работят конгресмените, вероятно ще включва финансиране за специални бариери на границата с Мексико. Въпреки това, все още е необходимо да се определи точно неговата цена, местоположение и други подробности. Според представител на компанията пред Блумбърг, SpaceX не е оказала натиск върху Конгреса по отношение на граничните бариери върху неговата собственост и не е молила никой да прави това от нейно име. Демократът депутат Филемон Вела обаче твърди, че компанията на Илон Мъск не е доволна от плановете, въпреки че не е възразила публично. \"Това е истински проблем\", каза той. Официално компанията е отказала да предостави подробности за проблема и само е съобщила, че е получила искане от няколко правителствени институции за достъп и провеждане на проучвания в полигона. „Понастоящем SpaceX оценява искането и общува с Министерството на вътрешната сигурност, за да разбере по-добре техните планове\", се казва в изявлението.", "date": "2019.02.12", "title": "Стената на Тръмп може да раздели на две стартовия полигон на SpaceX"}
{"url": "http://www.classa.bg/%D1%81%D0%B2%D1%8F%D1%82/item/392579-%D0%BD%D0%B0%D0%B9-%D0%BC%D0%BB%D0%B0%D0%B4%D0%B0%D1%82%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%BA%D0%B0-%D1%81%D1%80%D0%B5%D1%89%D1%83-%D0%B3%D0%B0%D0%B7%D0%BE%D0%B2%D0%B5%D1%82%D0%B5-%D0%BE%D1%82-%D0%BA%D1%80%D0%B0%D0%B2%D0%B8%D1%82%D0%B5,-%D1%82%D1%80%D1%8A%D0%BC%D0%BF-%D0%B8%D0%B7%D1%80%D0%B8%D0%B3%D0%B2%D0%B0,-%D1%84%D0%BE%D0%BA%D1%81-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0", "text": "Зеленият Нов курс, амбициозен екологичен план, представен от най-младата конгресменка в САЩ, демократката Александрия Окасио-Кортез, получи много внимание с целта си да постигне 100% възобновяема енергия, въпреки че инициативата също плахо се позовава на интересен източник на емисии: „газовете от кравите\".   Проектът, подготвен от конгресменката Окасио-Кортез и сенатор Едуард Марки, има за цел да преосмисли основите на американската икономика, с акцент върху екологичния проблем. За тази цел инициаторите призовават „за пълното изоставяне на изкопаемите горива, за подобряване или за замяна на всички сгради в страната и за пълно преразглеждане на транспорта до степен на спиране на въздушният транспорт, ако е необходимо. \" Те също така се стремят да намалят парниковите газове до почти нулево ниво за 10 години - да достигнат „нулеви нетни емисии - въпреки че не ще са напълно нулеви, защото не са сигурни, че толкова бързо ще могат да се отърват от газовете от кравите, или от самолетите\", казва първоначалната версия на информационния лист за резолюция. Въпреки, че позоваването на \"газовете\" след това е било елиминирано от документа, то не е минало незабелязано от медиите. Водещата на Fox News Жанин Пирро каза, че нейната любима част от документа е там, където законодателите търсят почти нулеви парникови газове и обясняват, че \"те не са сигурни, че ще могат да се отърват от газовете от кравите - не мога да повярвам, че трябва да изрека това – но това е, от пръдните на кравите\". В края на видеото се появява сюрреалистичен образ на крава, която взривява планетата с огнен вятър. От своя страна, американският президент Доналд Тръмп се подигра с \"брилянтната\" инициатива на демократите в един туит, твърдейки саркастично, че \"би било фантастично за така наречения въглероден отпечатък, ако премахнем всички самолети, автомобили, крави, петрол, газ и армията, дори ако никоя друга страна не направи същото\".", "date": "2019.02.12", "title": "Най-младата конгресменка срещу газовете от кравите, Тръмп изригва, Фокс се забавлява"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392582-%D0%BA%D0%B0%D0%BA-%D0%BD%D0%BE%D0%B2%D0%B8%D1%87%D0%BE%D0%BA-%D1%81%D1%82%D0%B0%D0%BD%D0%B0-%D1%81%D0%B0%D0%BB%D0%B0%D1%82%D0%B0,-%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BC%D0%B0%D0%B9%D0%BC%D1%83%D0%BD%D0%B8", "text": "  Какъв Новичок, бе, хора, какви пет лева! Някаква рукола, сиреч зеленаж похапвал онзи Гебрев и толкова. От това му станало лошо. Новичока не расте по българско. Може Гебрев и сам да е предозирал я салатата,  я кафето…   Тъй реди главният прокурор, а българинът го гледа в очилцата и му вярва. Защото българинът има пълно доверие на прокуратурата. Вярва и на руснаците, защото знае, че ако идват у нас, то е за да ни освободят от нещо, а не да ни турят калъчката. Руснакът за българския интерес дава мило и драго. Жената си дава, ако я поискаш подобаващо или тя поиска. Толкова е добър.     Но по същество. Пореден международен скандал с участието на България. Някой се опитва да отрови бизнесмен от оръжейния сектор. И като закоментираха всите българи. Половината се хвърлят да бранят проскубаната българо-съветска дружба: сакън, Кремъл не може да прати тук ребята с Новичок.  Другата половина българи се съмнява, че руското ГРУ наистина е замесено в „мократа поръчка“. Тази половина е чела за спецотделите на НКВД и „мокрите поръчки“, които са изпълнявали от времето на „червения терор“ насам. Чели са, разбира се и за големия героизъм на съветските хора в годините на нечовешки изпитания. Но не вярват, че чичко Сталин е вождът на световния пролетариат и   на всички народи. Даже смятат, че героизмът на един народ няма нищо общо с перверзиите на шайка престъпници, завзели властта с ботуши и болшевишки лозунги. Над половината от тази половина българи живее извън България и е над два милиона. Аз, без извинение, вярвам на тях. Както често се случва, на малцина им минава през ума нещо различно от спуснатите отгоре версии. Например, че този, който е поръчал \" \" на бизнесмена Гебрев, е поръчал и цялата шумотевица, лукави лъжи и манипулации около случая. И че руската връзка съвсем умишлено се коментира сякаш се прераказва комедия с Никулин, Вицин и Маргунов. Ето на, Главният на прокурорите говори за какво ли не, само дето не обяснява, защо е мълчал като риба повече от три години. Мълчал като риба. Цаца ама риба, риба ама цаца… Помните, нали? Не казва и дали са обсъждали с руския му колега Юрий Чайка проблема по време на братските срещи. Защото няма начин да не е станало дума. Мълчали са и службите. Дори са предупреждавали всеки, който нещо знае, да си го държи зад зъбите. Докато има зъби, нали. Стоматологичните услуги са скъпички, аз ли да ви казвам.   В понеделник ни съобщават благата вест, че нашите и британските служби ще работят рамо до рамо по разкриване на случая със салатата, маскирала се като Новичок. Британската посланичка на срещата в МС – на 20 метра от Ларгото на Рашидов и Банов – се усмихва мило. Петимата мастити домакини вярват, че са я омаяли със своя чар. Само дето тя знае за Новичока и руските  , идвали у нас да поднесат пресни  , пардон –  , на съответните места  . Знае също, че скандалът нямаше да излезе наяве в София, ако Лондон не знаеше за него отпреди това. Фактите са ясни и сочат към последователни и брутални опити да се ударят звена от българската оръжейна промишленост, а други да се превземат. Newsweek  дори прави пряка връзка между българския депутат от ДПС и медиен бос Делян Пеевски и отравянето на собственика на военния завод „Дунарит“ Емилиан Гебрев. Изданието обяснява това с настървеното желание на офшорна компания, регистрирана на името на адвоката на Пеевски, да придобие завода. Но какво е Newsweek? Някакъв си седмичник на янките, разпространяван в цял свят. Пропаганда, естествено. Добре е, че си имаме медиите на Д.П., че да научаваме истината. Само дето и в Русия все повече издания припяват на Newsweek. Което вероятно е причина президентът Путин за месец и половина да уволни маса прокурори и висши офицери от службите. Щото нали, какво им пречи да напишат, че българския бизнесмен Гебрев се е   по отношение на Новичока и дори може би се е самоотровил. Че дал от отровата и на сина си, и на свой важен служител, за да изглежда сюжетчето по-автентично… През есента на 2016 г. прокуратурата на Черна гора съобщи, че руски националисти са подготвяли убийството на премиера Мило Джуканович в деня на парламентарните избори на 16 октомври. Участвали са и в заговор за сваляне на властта. По същото време Белград също изгони няколко руснаци от Сърбия, защото са замесени в скандалните събития. Москва изпрати специален емисар в сръбската столица да потуши разгарящия се пожар. Неотдавна по една телевизия Елена Поптодорова, бивш наш посланик в САЩ, съобщи, че центърът на логистичната подкрепа на готвения преврат в Подгорица е бил в София. Всички, от журналисти до ченгета и прокурори, се направиха вкупом на разсеяни. Защото Поптодорова обслужва чужди интереси и топи Русия по натовска заръка – по чия друга. Само че хора от службите потвърдиха информацията в неофициални разговори. Споменавам случая в Черна гора, защото там прокуратурата, без да споменава детайли от разследването, отчита пред обществото какво е свършила в негова защита. Разбираемо е действия на службите в деликатни ситуации да не се огласяват. Но е непонятно защо винаги, когато стане дума за скандали, свързани с Русия, Делян Пеевски, руската банка ВТБ, договорки с Вашингтон, Анкара, пак Пеевски, банкови сметки в Дубай, Ню Йорк и други подобни, все се опитват да ни правят на маймуни. В сайтовете на ЦРУ, ФБР, МИ-6, че дори и в този на Руското външно разузнаване всеки може да прочете огромен обем информация, включително и за изразходените средства на данъкоплатците. Тук - не. Наистина поне половината от нас са като маймуни в зоопарка на някой олигарх: дават им банан - целуват ръка и се премятат. Като зоокъта на Пабло Ескобар, където на животните, ако слушкат, им увеличавали пенсиите, пардон – дажбата. Съветофилите, сталинофилите и путинофилите – не ги бъркайте с русофилите – не могат да преглътнат, че  ГРУ, се е издънило. „ “ са действали като Щирлиц в Берлин, когато се разхождал по улиците, парашутът му се влачел зад него, а той се чудел защо всички го гледат… За тях такива като Гебрев и Скрипал са си за бой, щом в ГРУ не ги харесват. Както се казва, ако някой шеф в ГРУ пръдне, тук започва масово о…не. Нещо като пеперудата, която размахва крила в единия край на света, а в другия край се развихрят тайфуни… Знаете я тази простотия.     «Това с руските отровители, българските пестициди, Гебрев, Скрипал и Новичок минава всякакви международни граници на разума. Дори не си правят труда да лъжат като хората. Безогледна пропаганда и фантасмагории. Комикс. Не мога да повярвам, че го дават по новините. » Явор Дачков          ", "date": "2019.02.12", "title": "Как Новичок стана салата, а половината българи - маймуни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392570-%D0%BA%D0%B0%D0%BA-%D0%B7%D0%B0%D1%82%D1%8F%D0%B3%D0%B0%D1%82-%D0%BF%D1%80%D0%B8%D0%BC%D0%BA%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%BC%D0%B0%D0%BB%D0%BA%D0%B8%D1%8F-%D0%B8-%D1%81%D1%80%D0%B5%D0%B4%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Преди около година изглеждаше, че от малкия и среден бизнес няма вече какво да се изцеди и затова правителството ще го остави намира. Явно обаче управляващите не мислят така.    Забелязва се нов подход на тотално заличаване на дребния и среден бизнес, което изисква да се даде обяснение – какво трябва да правят при това въвеждане на нови неблагоприятни за бизнеса условия. Кризата чука на портата и е въпрос на време. Не много дълго време.   Новата акция на НАП През декември 2018 г. НАП разпратиха писма до всички фирми с високи материално-стокови запаси. Подканиха ги ако имат нещо да декларират или да променят по отчетите си, да го направят сега, за да не им идват на проверка и да установяват липси или да пишат актове.  Това много прилича на подхода в края на 2017, когато на рекет бяха подложени всички фирми с касова наличност над 80 000 лева (ориентировъчно). Собствениците бяха принудени да си раздадат дивидент и така внесоха 5% от тези суми в бюджета. Това бяха страшно много пари. НАП се поздравиха с изключително добри резултати в събираемостта. Тази година по същия начин се надяват да съберат пари от фирмите с високи стокови наличности. По същество високите стокови наличности се формират, когато си отчел разходи за покупка, а си ги продал без да ги отбележиш на касовия апарат. Така не плащаш ДДС и данък печала, но тези наличности оставят да „висят в баланса” и така стават достояние на НАП.  Вероятно догодина акцията на НАП ще бъде свързана с писма до фирмите, които в балансите си отчетат големи задължения към небанкови институции. По принцип има изход от тази ситуация, но трябва да се действа бързо и умно. Все неща с които бизнесът в България не е свикнал. За съжаление ще му се наложи, ако иска да продължи да съществува.     Аптеките са от най-засегнатите от наредба 18 за касовите апарати и ползването на софтуер. Те най-много ползват софтуер. В техния бранш има сериозно окрупняване и ако сте забелязали все повече влизате в аптека част от верига. Например, софтуерни фирми се оплакват от наредба 18 и най-вече, че ще трябва да оставят кода си отворен (бел. ред. – става дума за авторите на програми за складове и счетоводства, за които данъчните искат да имат отворен код и да имат постоянен достъп). Къде тогава отива търговската тайна и конкурентните предимства? Твърдят, че с новите промени ще загубят 80% от клиентите си, което значи сигурен фалит. Подобен проблем започват да имат и малките бензиностанции. Те ще трябва да отпечатват на всяка касова бележка името на доставчика, надценката и покупната цена. С две думи никаква търговска тайна. Какво го интересува клиента кой е доставчика и на каква цена купува бензиностанцията? Но е ясно кой реално иска да има тази информация – големите вериги много искат. А щом и могат, дните на малките са преброени. Конкуренцията минава на ниво дистрибуция. Казано по друг начин, ако си голям и имаш дистрибуция, регулациите няма да те засегнат. Тогава ще имаш достатъчно ресурс за администрация, за разлика от малките си конкуренти. Всеки нормален човек разбира, че тези мерки нямат нищо общо с подпомагане на конкуренцията, а точно обратното. В много кратък срок тя ще бъде унищожена. Но кой печели и кой губи от това?     Печелят големите, зависими бизнеси     Реално всички са такива. С тези регулации няма как да бъде по друг начин.  Новият модел на успешен бизнес в България явно включва няколко компонента:  – Политическа зависимост  – Голям мащаб  – Работа за чуждестранни клиенти  – Евтина работна ръка В последната предпоставка се крие ефекта от съсипването на малкия и среден бизнес. Вземете една аптека. Ако сте фармацевт и това ви е бизнеса, какво бихте правили, щом не можете да работите и печелите?  А ако сте малка бензиностанция?  Реално погледнато ще се хванете на трудов договор към по-голям конкурент, защото сте на 45 или 50 години и нямате много време за преквалификация в компютърен програмист или лекар. Така може би ви изглежда нереално, но си го представете на макро ниво. Съсипването на малкия и среден бизнес ще доведе до освобождаването на голяма маса служители. Именно служители, защото да си предприемач вече няма да има смисъл. Големият въпрос е за да работят за своите конкуренти?  Миналата седмица ООН излезе със статистика, че населението на България вече е под 7 млн. души. Откъде ООН има тази статистика, като в нашите институции има разминаване в бройката на населението, но може да се предположи, че населението ни е по-скоро под 6 млн. Не знам как се брои човек с паспорт и адрес в България, но живеещ примерно в Австрия 10 месеца в годината? Със сигурност влиза в статистиката на българското население в България. Липсата на евтина работна ръка подтиква към съсипването на малкия и среден бизнес. Лесно е да се предположи, че ако имате служители, след затварянето на вашия бизнес, те ще отидат при конкурентите. Нали? И този път ще търсят по-голяма фирма, за да им е „сигурно”. Не че вие сте виновни с нещо. Просто ЕС иска стоки. Преди години изнасяхме компютри, харддискове и машини, сега изнасяме колелета, сглобени в България с части от Китай. Даже вече сме най-големите „производители” на велосипеди в ЕС. Естествено мантрите за иновации и гъвкавост на малкия и среден бизнес остават, но не е ясно как това ще става без пари. Всяка иновация вече струва маса пари, а се забелязва, че банките влизат в кризисен режим по отношение на малките и средни предприятия. Не искат да ги кредитират много, нито пък да предоговарят кредитите им. Където има предоговаряне то е в насока обръщане на оборотен кредит в кредит с равни месечни вноски. Също като 2008 г. Затова преструктурирайте се докато е време. Има начин!   От ", "date": "2019.02.12", "title": "Как затягат примката около малкия и среден бизнес в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392571-%D1%81-%D0%BA%D0%B0%D0%BA%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D1%81%D1%82%D0%B0%D1%80%D0%B8%D0%BD%D0%B8", "text": "Германците, които прекарват старините си в чужбина, предпочитат Швейцария, САЩ и Австрия. Но още по-добри условия предлагат страни като Грузия и България – заради по-ниските разходи за живот там, сочи актуално проучване.         В Германия обикновено е студено, а животът е относително скъп. Затова   – в страни, където климатът е по-добър, а разходите за живот – по-ниски. Тази тенденция се засилва, отбелязва вестник „Велт ам Зонтаг\" и цитира официални данни: Само през 2017 г. броят на германските пенсионери, живеещи в чужбина, се е увеличил с 3000 – на близо 237 хиляди души.     Повечето от тях живеят в съседни на Германия държави или в Северна Америка, но все по-често те се насочват към Източна Европа или Турция, посочва изданието и обяснява: „Причината за това обикновено е в по-ниските разходи за живот там\". Другите фактори, които играят решаваща роля за избора на ново място за живот, са наличието на добро здравеопазване, функциониращ обществен живот и лична сигурност. Най-много - в Швейцария „Велт ам Зонтаг\" за втори път от 2017 година насам прави подробни сравнителни анализи на общо 110 държави в света, за да селектира онези от тях, които предлагат най-привлекателни и изгодни условия за живот на германските пенсионери. Вниманието е било фокусирано най-вече над онези 20 държави, в които живеят най-голям брой пенсионери с германско гражданство. На първо място това е Швейцария – с 26 000 германски пенсионери, следвана от САЩ и Австрия с по около 24 000 души.     Но най-големия приток на пенсионери от Германия в последно време преживяват обаче съвсем други страни. Между 2016 и 2017 година само в Унгария увеличението е било от 7,5%, а в Полша, Чехия, Тайланд и Турция – с над 5 на сто. За подобна тенденция има  напълно разбираеми причини, отбелязва германското издание: „Според анализите на „Велт ам Зонтаг\", тези държави са сред водещите в класацията по привлекателност.   – в Полша, например, е достатъчна само една трета от средствата, които биха били необходими, за да се поддържа жизнен стандарт, сходен с този в Швейцария. Колкото пò на изток, толкова по-евтино Още по-евтин е животът, ако се отиде още по на изток – например в Беларус или Босна и Херцеговина. Тъкмо последните две страни обаче показват колко важни са и останалите критерии – като качеството на здравните грижи, наличието на ефективна държавна администрация, функционираща без подкупи, и личната сигурност. За да се обхванат всички тези фактори, „Велт ам Зонтаг\" е използвал данни на Световната банка, ООН и на антикорупционната организация „Трансперънси интернешънъл\".     От групата на 20-те държави, в които живеят най-много германски пенсионери, най-привлекателни за живот се оказали Полша, Чехия и Унгария – поради сравнително ниските разходи, доброто ниво на здравеопазване и високото ниво на сигурност за гражданите. На четвърто място е Турция, която поради обезценяването на лирата е дори по-евтина от трите източноевропейски държави, но изостава от тях по някои други критерии. В класацията впрочем не е отчетен факторът политическа свобода, понеже пенсионерите обикновено не проявяват активен политически ангажимент в новата си родина. Друга страна, която напоследък привлича все повече пенсионирани германци, е Бразилия, която се изкачва от 19-то на 11-то място. По-добри класирания отбелязват също Австралия и Швейцария. В Швейцария това се дължи най-вече на изключително доброто здравеопазване и високото ниво на сигурност, благодарение на които страната компенсира невероятно високите разходи за живот, пише „Велт ам Зонтаг\". България предлага по-ниски разходи за живот и това я дърпа напред в класацията В дъното на класацията сред най-предпочитаните 20 чужди държави за живот остават САЩ, където има съчетание от няколко неблагоприятни фактора – високи разходи за живот и недостатъчна лична сигурност, дължаща се на високото ниво на престъпността. Второ място за България А къде е България? В класацията на изследваните общо 110 държави, тя заема сензационното второ място. Изданието обяснява, че  , здравеопазването – поне в големите градове и туристическите центрове – е добро, а и личната сигурност – гарантирана. „А който избере да живее край „Слънчев бряг\" или „Златни пясъци\", може да се наслаждава и на твърде приятен климат. Особено по-възрастни хора от бившата ГДР навярно с добро чувство си спомнят за приятните си летни престои в България\", коментира изданието. Като предимство е отбелязано и това, че страната е част от ЕС, което дава на германските пенсионери необходимото чувство за сигурност. Поради незначителния досега брой на пенсионери с германско гражданство, преселили се в България, страната досега не успява да влезе в класацията на най-предпочитаните дестинации, уточняват авторите. Същото важи и за страната, предлагаща най-изгодните условия за живот сред изследваните 110 държави – Грузия. Там животът е значително по-евтин, отколкото в България, климатът също е мек, а и по отношение на останалите критерии резултатът е сходен. Засега обаче в Грузия има незначителен брой германски пенсионери, но никой не знае дали в бъдеще няма да се появят повече хора, които да са готови за подобна авантюра,  коментира \"Велт ам Зонтаг\".      ", "date": "2019.02.12", "title": "С какво България е атрактивна за живот на старини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392572-%D0%B0%D0%BC%D0%B0-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%BE", "text": "\"Искайте, и ще ви се даде; търсете, и ще намерите; хлопайте, и ще ви се отвори\", пише в Евангелието на Матей и този цитат безкрайно много отговаря на ситуацията с позицията на Българската православна църква относно Националната стратегия за детето. Ден-два преди края на отвореното обществено обсъждане по темата някакви хора изведнъж се сетиха, че подобно нещо има и че то е тайно прокарвано зло, целящо да внесе Истанбулската конвенция в българските училища, ама ей така, по терлички и без никой да разбере. \"Искайте, и ще ви се даде; търсете и ще намерите\"... Иначе казано, ако в главата ти обитават само злостни и манипулативни джендъри, будещи праведен страх у теб, напълно нормално е да виждаш заплаха във всичко, което поне бегло се доближава до темата за семейство, род и народ.     От цялата позиция на Православната църква по въпроса с националната стратегия стана ясно, че за Светия синод абортите са убийство, възпитателните шамари спрямо децата са необходимост и право на родителите, сексуалното образование в училище е съмнително и води до \"разкрепостеност\". И като цяло благосъстоянието на децата неминуемо преминава през духовното им обогатяване (което, разбира се, може да стане само през църквата).     Който е очаквал нещо по-различно от българския висш църковен клир, просто не е внимавал особено в картинката. Досега всяка от тезите в позицията на БПЦ е била излагана повече от веднъж и е предизвиквала обществени спорове. Защото Църквата вярва в традициите, ако ще и те да са свързани с употребата на физическо насилие. Традицията (в един по-широк смисъл отвъд обикновените празници и обичаи) като цяло се свързва с Църквата като основен съдник за доброто и злото, за правилното и грешното в живота на хората. И всяка промяна в традицията, би изисквала от Църквата да се променя заедно с нея. А тя по принцип, и особено у нас, не обича да се променя... Или въобще да прави нещо, което да я изведе от обичайното й състояние на върховен и далечен морален съдник на променящия се около нея свят. Кога за последно сме били свидетели на някаква наистина голяма социална кампания, организирана от БПЦ, която да не се върти около заклеймяване, осъждане или директно анатемосване?  Ако целта на Църквата е да служи на обществото като мерило за морала, как изпълнява тази си задача Православната църква у нас? Със скандали около имотите на БПЦ, със скандали със скъпи часовници и автомобили, с досиетата на владиците в Държавна сигурност, с мутренско поведение от страна на антуража на един-двама от владиците, с разкола си от 90-те, с цялата помия около \"баба Гуси\" и Троянския манастир... А, да, да не забравяме и с онова щедро раздаване на архонтски титли на едри бизнесмени като Слави Бинев (който дълго време беше известен с бизнеса си с нощни заведения) и Петър Манджуков (посредничил при сделки за търговия с оръжие). Ако някога Църквата у нас е имала моралната висина на институция, допринесла за спасяването на българските евреи, давала е стипендии на сираци и се е грижила за нуждаещите се, то в сегашния си вид БПЦ не напомня особено за това славно минало. Няма някаква ясна и видима благотворителна кауза, няма развиване на паството, освен ако някой свещеник на своя глава не реши да положи усилия. Напротив, у нас тази институция дълбоко е решила да остане с идеята, че Църквата не ходи при миряните, а те отиват при нея и това е закон. А после раздава гневни позиции, когато забележи, че \"миряните\" са решили да потърсят духовното някъде другаде. Така че когато БПЦ реши да говори за въпроси като развитието на децата, младежите, младите майки или когото и да е въобще, първо е най-добре да отговори на себе си на няколко важни въпроса.  Щом толкова много иска въвеждане на религията като учебен предмет, защо не въведе неделни училища в църквите за децата на вярващите? Щом вярва, че абортът е грях, защо не организира образователни кампании (или ако щеш религиозни) сред онези млади жени и момичета, които са в най-голям риск от забременяване и нежелана бременност? Щом смятат, че родителите трябва да имат повече права във възпитанието на децата си, така че не \"всички права да отиват при детето\", защо не започнат да работят със самите родители като помощ и подкрепа за отглеждането на децата. \"Искайте, и ще ви се даде; Търсете, и ще намерите...\" Само дето у нас Православната църква нито иска, нито търси. Само раздава поучения и порицания.", "date": "2019.02.12", "title": "\"Ама това не е православно...\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392573-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D1%82%D1%8E%D1%82%D1%8E%D0%BD-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B7%D0%BB%D0%BE%D0%BF%D0%BE%D0%BB%D1%83%D1%87%D0%BD%D0%B8-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%82%D0%BE%D1%80%D0%B8", "text": " литературоведи, групирани около Нов български университет, и постмодернистки ориентираните издания и електронни сайтове, изчерпали темите от проекта им за заклеймяване литературата на социалистическото време, охотно финансиран и рекламиран от чужди фондации, започнаха в статии и предавания по телевизиите да позатоплят и предъвчат т. нар. „случай „Тютюн”. Става дума за бурното обсъждане на романа в Съюза на българските писатели, проведено на 8,11 и 13 февруари 1952 г., след което писателят преработва и допълва романа. Този „случай” подсеща либералните изследователи на периода предимно учени-недоучени доценти от Нов български университет, като в агитката се включва и дъщеря му Теодора Димова и дори бивши съпруги на писателя, че с „ужасяващи факти” за състоянието му тогава могат да заклеймят още веднъж тоталитарното минало и покажат как комунистическата партия се е намесвала грубо и жестоко в работата на писателите. Тя решила да „унизи” дори такъв голям автор като Димитър Димов, защото е талантлив, но с буржоазен произход и съзнание писател.      Позагубили влияние и тираж ежедневници и сайтове за култура и литература охотно дават място на подобни пропагандни кампания. Както във всичките си псевднонаучни изяви тези „специалисти“ дори не са си направили усилието да проучат фактите, като поне прочетат стенограмата на дискусия (а тя отдавна е публикувана цялата), камо ли да изучат литературата и литературния живот от онова далечно време, да вникнат в него, за да не пишат и говорят празни приказки и грубо да фалшифицират един „случай“. Защото този „случай“ най-малкото е целял да „ликвидира“ или „унизи“ и „смаже“ големия ни писател. Времето може да е било трудно и в някаква степен грубо и жестоко, но то най-малкото е имало намерение да върши нещата, които злополучните днешни негови критици и хулители му приписват. Ако бяха добросъвестни и с морал на учени, за каквито се представят, тези доценти и уж познавачи на историята на литературата от онова време, щяха да проумеят защо се е стигнало до тази дискусия и какво е целяла тя. Тогава щяха да знаят, че „случаят „Тютюн”” е точно обратното на това, за което тези неолиберални литератори настояват. Така обаче действат всички агенти на влияние – стипендианти на чужди фондации. Излизането през 1951 г. на романа “Тютюн” от Димитър Димов е все още един от най-често и противоречиво коментирани факти в историята на българския литературен живот след Втората световна война. А може би изобщо в цялата ни литературна действителност. Никое друго произведение не се е посрещало и коментирало (както от писателската общност, така и от читателите) с толкова енергия и страст. “Тютюн” е ярка творба, публикувана в преломен момент от историята ни. Такава, каквато очакват всички в новоустроената политически държава. И не е вярно, че романът сварва българската критика и литературната общественост неподготвени да го оценят адекватно. Той идва точно навреме, за да представи един възможен образец на тип литература, каквато настоява да се създава тогавашната естетика, но и да разреши някои неразрешени вътрешни противоречия в литературната ни действителност. Романът катализира процесите на промяна в устройството на литературния живот, а и в живота на т.нар. “духовна сфера”, в начина на говорене за литературата. След 9 септември 1944 г. и по-точно – след окончателното установяване на еднопартийната власт в България след 1946 г., започва радикално преустройство на обществено-политическата система. Новото време изисква нови форми и нов език. Писателите също участват в този процес, като на литературната критика се отрежда водеща роля. На литературата са необходими нови идеи за самата нея. Смята се, че новата литература не бива да има нищо общо със старата. В този стремеж, разбира се, се проявява и крайност, която поощрява субективизма, бездарието и схематизма. Тръпката, че сега ще се случи нещо изключително и че вече зрее истинската нова литература, изпълва същността на литературата и я прави нетърпелива. Никой не знае какво ще бъде това ново явление, което ще затъмни всичко предишно. Всички обаче с нетърпение го очакват. Теоретичните схеми, родени от повърхностното познание на марксическата философия и естетика, дават някаква абстрактна представа, но живата плът още не се е родила. Властта създава по примера на СССР върху базата на Съюза на българските писатели една монолитна писателска общност, в която се събират творците на словото. Съюзът трябва да ги държи единни и дисциплинирани, като ги насочва към важните за решаване творчески задачи. Общността, а не както е било преди отделните кръгове, литературните издания и групировки, трябва да оценява естетическите факти. Това вече е “нов ред” в литературния живот - ред, който изисква нова нагласа на писателската гилдия и я поставя в състояние, което тя не са изпитвала до сега. И докато се налага само да се правят събрания и да се декларира вярност и последователна твърдост, няма изненади и грешни ходове. Но ето че се появява една книга, която не отговаря на приетите нови стандарти. Въпреки това интересът на читателите е огромен. Праволинейните идеолози на СБП (между тях има и талантливи, и честни хора – без съмнение) са изправени пред тежко изпитание. Ако признаят, че тази книга им харесва, ще проявят идейна слабост и ще изменят на принципите си. Ако я заклеймят, ще влязат в противоречие с естетическите норми и с вкуса на публиката, а и със своя собствен. Ще излезе, че мнозинството харесва “Тютюн”, а “специалистите” го отричат. Тогава именно се задействат механизмите на “масовата общност”, на която е възложено да ръководи и контролира процесите и да се намесва в подобни сложни и противоречиви ситуации. “Случаят “Тютюн” се отнася в Съюза на българските писатели, за да бъде анализиран и оценен (но в никакъв случай отречен) “професионално”. Тук няма никакъв политически умисъл за последващо “литературно убийство”, за разправа с талантливия писател или нещо от този род. Т.е. никакви указания от ЦК за разгром на една или друга група, на едни или други творци не съществуват и не биха могли да съществуват. Става дума обаче за самозадействане на един утвърждаващ се изкривен механизъм за политическо ръководство на литературния живот. Как действа този механизъм? Няма да е пресилено да кажем, че романът просто стъписва литературната общност с мащабното разрешаване на проблема за “отразяване героичното минало” и “борбата срещу фашизма и капитализма”. Най-неочаквано един писател, който доскоро е смятан за “буржоазен”, макар и вече убеден привърженик и изразител на комунистическата идеология и член на БКП, се впуска в актуалната тема и я пресъздава реалистично, задълбочено и майсторски. Излезлите до тогава произведения на тази тема страдат от тезисност и шаблонност; героите за бледи, риторично произнасящи лозунги и заклинания. Липсва живият човек. Без да е участник в антифашисткото движение, Димитър Димов вярно улавя сложността и противоречията, характера и духа както на буржоазията, така и на комунистите. Произведението е необичайно със своята художествена плътност и пълнокръвност. На мнозина им се струва, че е станало чудо. И точно това “чудо” създава объркването. Вече свикнали да “получават указание”, литературните критици с нетърпение очакват да им кажат какво да говорят. Такова указание обаче не идва. А читателският интерес и шумът около романа нарастват. Хората го четат и се възхищават. Процесът заплашва да излезе изпод контрола на “компетентните”. Тогава именно се ражда идеята романът “Тютюн” да се подложи на публично обсъждане в СБП, за да си кажат писателите и литературните критици “тежката дума”. Изходът най-сетне е намерен. Намерена е и формулата на дискусията: романът е интересен и с право привлича интереса на читателите, но недостатъчно пълно е показана борбата срещу фашизма, образите на комунистите са слаб контрапункт на силните образи на Борис и Ирина; писателят трябва да работи още, за да отговори на високите изисквания на “социалистическия реализъм”. Така се води и дискусията. И тези, които харесват романа, и тези, които не го харесват, говорят по същество едно и също. Нито хвалбите са крайни, нито отрицанията. В този дух е и най-пространната статия на Пантелей Зарев “За пълна победа над антиреалистичните явления”, публикувана във в. “Литературен фронт”, бр. 10/ 6 март 1952 г. Статията е типична за стила на времето и най-пълно съдържа в себе си духа на дискусията върху романа “Тютюн”. П. Зарев е “вътрешен” рецензент на ръкописа в издателството. Той препоръчва издаването на книгата, като прави уговорки относно цялостното звучене на творбата, препоръчвайки на автора и издателството отстраняването на някои съществени според него слабости. Статията на Пантелей Зарев съдържа всичките белези на епохата: теоретизиране върху метода на социалистическия реализъм и оценка съобразно този метод. Тезите се налагат като обективни критерии. И всичко, което не се покрива с теоретичните постановки, подлежи на отричане. Критикът иска да бъде обективен, безпристрастен, изцяло подчинен и на естетиката, и на политиката. Това, разбира се, го подвежда и го прави краен там, където би трябвало да е предпазлив. Но пък му дава инерцията да изрази схващания, които не са неверни. Претенцията към романа е, че не е достатъчно всеобхватен, че не е творба, която да обхваща “всичко” – и най-вече мащаба на антифашистката борба. П. Зарев не приема най-добре изградените образи да бъдат на хора, които “принадлежат на миналото”. Трябва да се признае, че бележките на критика в по-голямата си част са справедливи и затова Д. Димов се съобразява по-късно с тях. Съобразява се доброволно, без някой да му ги налага или, не дай Боже, да го заплашва с репресии. Тези именно бележки дават основание на днешните „познавачи“ да твърдят, че дискусията е организирана нарочно и с една-единествена цел да дискредитира романа, да обвини писателя, че романът му не е в духа на идеологията, че изопачава антифашистката съпротива и че не бива да бъде възприеман като сериозен писател. Така поне пишат днес: искали да отстранят Димитър Димов, за да наложат посредствени автори. Но те пропущат дори да споменат, че всички бележки са с уговорката, че признават романа, намират го за значим и че е успех за литературата. Но имал слабости. А защо да няма? И защо трябва да всички писатели и критици да го харесват и му се възхищават? Ако целта е била да се унищожи Димитър Димов, то при тогавашната централизирана система и върховенството на държавната идеология над естетиката, начините за това са прости. И не е било необходимо да се организира дискусия – тя би била напразно губене на време и енергия. Но забележете: лично Вълко Червенков -първият човек в партията и държавата тогава, публично защитава романа и предупреждава отрицателите му (именно отрицателите, а не екзекуторите му), че подходът им е погрешен и няма да бъде толериран от властта. Чрез Вълко Червенков комунистическата партия утвърждава романа и го налага като образец за новата литература. Нима това е издевателство над Димитър Димов или заповед да преработи романа? Днес може да ни изглежда смешно преображението на участниците в дискусията след рязката намеса на В.Червенков и публикуването на статията “За романа “Тютюн” и неговите злополучни критици”, но тогава такава реакция “от горе” е била тежък удар за потърпевшите. Тези факти са били знак за това, че дадената свобода на писателите е само да дискутират, но тя не е безгранична и в определен момент винаги ще се появява върховен арбитър, който ще охлажда страстите и ще вразумява увлеклите се. Крайната оценка винаги ще принадлежи на оня, който ръководи и в чиито ръце е цялата власт. След този случай дискусии от подобен род върху една само произведение се правят вече в печата. Публични масови дискусии се организират по общи въпроси, на които се спори върху теоретични постановки. Защото за културата главни стават не толкова отделните естетически факти, а общите тенденции, целият естетико-художествен процес. Този процес не може да се олицетворява от един-единствен писател, а още по-малко – от едно- единствено произведение. Спонтанните изяви – било с цел утвърждаване на автор или творба, било за отричане на факт или явление – се свеждат до минимум и се ограничават до по-маловажни случаи. Изобщо, “случаят “Тютюн” трябва да се разглежда именно като начало на нов етап в организацията на литературния живот в България, поставен окончателно под партийно ръководство. Литературните историци и критици, все едно дали са неолиберали, постмодернисти, доценти или определящи се като писатели и пр. са длъжна най-малкото да познават фактите и да не ги преобръщат, за да налагат партизанските си оценки. Все ще се намерят хора, които познават тези факти и ще ги разобличат. Аз сега ги разобличавам и обвинявам в лъжа!", "date": "2019.02.12", "title": "За случая \"Тютюн\" и неговите злополучни фалшификатори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392574-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%8F-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BD%D1%8F%D0%BC%D0%B0-%D1%81%D0%BF%D0%B0%D1%81%D0%B5%D0%BD%D0%B8%D0%B5,-%D0%B4%D0%B0-%D0%B7%D0%BD%D0%B0%D0%B5%D1%82%D0%B5", "text": "да споделя в обобщен вид резултатите от моя социално-психологически експеримент-протест: \"Подкрепа за Елена Йончева\": Преди около две седмици моята статия \"Аз подкрепям Елена Йончева\" имаше около 50 000 прочитания и близо 5 000 харесвания - прекрасна почва за полеви естествен експеримент, за да видя колко от тези хора реално ще изразят подкрепата си за Елена Йончева срещу сградата на Народното събрание.      Протестът беше обявен за дните 06.02 (сряда), 07.02. (четвъртък), 08.02. (петък), 09.02. (събота) и 10.02. (неделя) от 11.00 часа пред паметника на \"Цар Освободител\". Умишлено вкарах три работни и два почивни дни, за да проверя има ли разлика в евентуалната активност на иначе онези 5 000 \"лайквания\" - повтарям, мен не ме интересуваше масовостта, а само това какъв процент от активните, които са харесали виртуално моята позиция, ще имат куража да я заявят и публично като присъствие.      Статистически би трябвало на този протест-подкрепа да дойдат поне между 30 и 300 души в работните дни, и между хиляда и три хиляди в почивните дни, но фактите са такива: в сряда 16 човека, в четвъртък 9, в петък 16 човека, в събота по едно време се събраха 18, но останаха 15 човека, а днес в неделя бяхме 13 човека, тъй като един прекрасен баща беше довел и детето си (използвам случая да кажа, че семейство Венчеви от Пловдив, които не познавах до този момент, бяха дошли специално, за да изразят позицията си, за което им благодаря!). С други думи, първият извод е, че ако в миналото редовият българин е \"революционер\" в кръчмата, то днес си въобразява, че е такъв, в социалните мрежи - иначе все същото отчуждение от общностни цели, от колективни намерения, тъй като страхът за личното и семейното оцеляване парализира всяко социално действие!...   Впоследствие да кажа, че през тези пет дни намериха емпирично потвърждение моите теоретични изводи, особено в последната ми книга \"Критическата психология на българската история\", които излагат на показ и безпощадно възпроизвеждащата се през вековете българска шизофрения! Едни идиоти ми говорят, че неправилно съм избрал часа, други оспорват мястото, трети кретени ме ругаят, че съм организирал протест в подкрепа на Елена Йончева, а не срещу днешния геноцид спрямо българския народ, четвърти...?! Да продължавам ли?! А бе, кретени, 5 000 души харесват една конкретна акция, а на място не могат да се съберат и 20 човека, бе, драги?!... Вие наистина ли не можете да си представите какви идиоти (не дебили), откровени идиоти сме това ние, българите?!... Може би най интересното от всичко през тези пет дни бяха моите разговори с полицаите, които охраняваха \"протеста\", а най-вече откровението на един от тях: \"Ех, професоре, нима не знаете, че всички протести в България са платени и ако няма пари, българите не протестират!\"... А когато попитах един от началниците им дали знае последните думи на Васил Левски преди да го обесят, а той ми отговори, че не се сеща, му ги припомних: \"Българите жадуват свободата, но искат някой да им я занесе в къщи на тепсия!\"... Отговорът на полицейския началник беше поразителен: \"Велик човек е бил Левски, ние не сме като него!\"...     \"Народе????\" - Левски;   \"А вий, вий сте идиоти!\" - Ботев;   \"Не народ, а мърша!\" - Славейков;   \"И с девет чифта биволи да ви впрегна пак не мога да ви изкарам от блатото, в което сте затънали!\" - Учителят Дънов...   Мисля, че няма нужда да продължавам с цитати от най-великите българи, които макар и отвратени от народа си, все пак се надяват някога той да се събуди от вечния си унес да разчита някой друг да свърши неговата собствена работа по бъдещето на собствената му държава, която никога не е усещал като собствена отговорност!...   Иначе си пишете в мрежите, пенявете се колкото си искате, но истината е, че си заслужавате всичко, което ви се случва - заслужавате си и Мутрагеньо, и Шайката Му!...   Това е положението, уважаеми дами и господа, драги ми другарки и другари!...  П.П. Обмислям през м.март протест под надслов: \"България вън от НАТО\"!... Ще ви уведомя допълнително! Хай много ви здраве!...", "date": "2019.02.12", "title": "Българската шизофрения наистина е уникална! Няма спасение, да знаете..."}
{"url": "http://www.classa.bg/%D1%81%D0%B2%D1%8F%D1%82/item/392575-%D0%B8%D1%81%D1%82%D0%B8%D0%BD%D0%B0-%D0%B8%D0%BB%D0%B8-%D0%BB%D1%8A%D0%B6%D0%B0", "text": "  Престъпление, толкова огромно, толкова жестоко и толкова отвратително, че нищо не може да се срвани с него в протежение на цялата човешка история. Бяха отворени вратите на ада. Това е ужасната истина за организираните от евреите грабежи, масови изнасилвания, масови убийства и поробване на германския народ в последните дни и след края на ВСВ, които продължават и до ден днешен. По оценки повече от 15 милиона етнически германци са избити след войната. Между 5 и 10 милиона германски жени са масово изнасилени. \r\n   \r\n   \r\n   \r\n \r\n   \r\n \r\n   \r\n   \r\n   Най-голямото етническо прочистване в европейската история и почти никой не говори и не знае за него? Как е възможно това? \r\n   В резултат на ВСВ приблизително на 15 милиона етнически германци им е отнето гражданството, земите и собствеността и са прогонени от наследствените си земи в Източна Европа, най-вече от земите, които преди това са били част от Германия, но са откраднати от нея чрез Версайския договор последващ Първата световна война. Между седем и осем милиона германци са изгонени от онези части на Полша, които всъщност са германски земи, отпуснати на Полша след ПСВ. Три милиона са изгонени от различни части на Чехословакия, най-вече от Судетите. Още два милиона етнически германци живеещи в СССР са прогонени, много от тях в сибирските лагери. Приблизително половин милион от Унгария, 300 000 от Румъния и по-малки количества от Югославия и други страни също са изгонени. По някои преценки поне два милиона от тези германци са убити или са починали по други начини вследствие на депортациите, а по други, че по време на бягството са убити шест милиона. \r\n   Влаковете с товарни вагони на   Холокост: на цивилните германци им е наредено да се качат на влака за експулсиране \r\n   \r\n \r\n   \r\n \r\n   \r\n   \r\n \r\n   \r\n \r\n   \r\n \r\n   \r\n   \r\n   \r\n \r\n   \r\n \r\n   След като Съветската армия напуска Чехословакия, Чешката армия и цивилните започват масови убийства и експулсиране на трите милиона германци живеещи предимно в северна и западна Чехословакия. Това е одобрено от чешкият президент и правителството, които открито призовават към „ликвидиране” на германското население в Чехословакия. Хиляди германци, които се опитват да избягат към германската граница, са извличани от влаковете и конвоите, разстрелвани са по пътищата и са погребвани в общи гробове. \r\n На видеото може да се види как германците са били принуждавани да копаят гробове (за тях самите и за сънародниците им), наредени по дължината на пътя и разстрелвани, a понякога труповете били изсипвани от камиони. \r\n   \r\n \r\n   На Потсдамската конференция съюзниците налагат „свободно правосъдие” спрямо победения германски народ и одобряват т.нар. „организирано хуманно експулсиране” на милиони етнически гермаци от Полша, Чехословакия и други източноевропейски страни. Това е официално одобрение на етническо прочистване и геноцид от страна на правителства и държави, което няма прецедент в световната история. \r\n \r\n \r\n  \r\n   \r\n \r\n \r\n     \r\n       \r\n   \r\n   \r\n                                                    ", "date": "2019.02.12", "title": "ИСТИНА ИЛИ ЛЪЖА ????"}
{"url": "http://www.classa.bg/%D1%81%D0%B2%D1%8F%D1%82/item/392567-%D0%BA%D0%BE%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B3%D0%B8%D0%B3%D0%B0%D0%BD%D1%82%D0%B8-%D0%BE%D1%84%D0%BE%D1%80%D0%BC%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B5%D0%BA%D1%82%D0%BE%D1%80%D0%B8", "text": "Страхът от доминацията на някой китайски гигант стана причина една френска и една германска компания за производство на влакове да се опитат да обединят сили, за да създадат европейски промишлен първенец. Сливането на Alstom и Siemens бе блокирано от ЕС в четвъртък, но притесненията, породени от всепоглъщащата мощ на огромните, често държавни китайски компании, не се ограничават само до железопътния сектор. Ето някои от областите, в които китайски компании контролират голям дял от световния пазар.    Железопътен сектор Китайската държавна CRRC е най-големият в света производител на влакове. Нейните локомотиви и вагони се поръчват навсякъде – от Бостън до Филаделфия, Камбоджа и Колумбия, а сред клиентите й са емблематичното лондонско метро и германската Deutsche Bahn. Само годишните й приходи от 26 милиарда евро (29 милиарда долара) надхвърлят приходите на трите водещи компании в сектора Bombardier, Siemens и Alstom, като всяка има приходи около 9 милиарда годишно. Агрохимия Държавната ChemChina се превърна в един от световните производители на семена и пестициди, когато придоби швейцарския гигант в сектора Syngenta за 43 милиарда долара през 2017 година. Така компанията стана конкурент на Monsanto и DowDupont. Това беше най-голямото придобиване на компания в чужбина от китайска фирма, изпреварвайки придобиването на канадската Nexen Energy от китайската държавна компания CNOOC през 2013 година. ChemChina освен това контролира италианския производител на автомобилни гуми Pirelli и германската компания за машини KraussMaffei. Енергетика Държавната China National Nuclear Corp (CNNC) пусна местно разработения ядрен реактор Hualong One през 2015 година, за да се конкурира с френските и американските модели, като продава на Аржентина и Пакистан. Китайските производители на слънчеви панели Jinko, Trina и Solar доминират на световния пазар. А китайските петролни компании CNOOC, CNPC и Sinopec правят сериозни инвестиции, въпреки че световните им конкуренти намаляват разходите. Авиация Китайският държавен производител на самолети Comac очаква да достави първия пътнически самолет китайско производство на клиент през 2021 година, опитвайки се да отправи предизвикателство към големите в сектора – Boeing и Airbus.  Компанията посочи, че е получила 1000 поръчки за 168-местния си самолет С919. Храни Държавният гигант в хранителния сектор COFCO играе все по-голяма роля в световната търговия със зърно, след като купи селскостопанското подразделение на сингапурската компания за търговия със суровини Noble, както и холандската Nidera. Китайската компания WH Group стана най-големият производител на свинско в света през 2013 година, когато купи големия американски производител на свинско и хотдог Smithfield Foods Inc. Дронове Създадената от китайски студенти през 2006 година, DJI се превърна в най-големия производител на дронове за граждански нужди, като покрива 70% от пазара, изпреварвайки френския си конкурент Parrot. Смартфони Китайските производители на смартфони завземат по-голям дял от световния пазар – Huawei има 15 %, Xiaomi – 8,7 % и Oppo 8,1 %. Продажбите на телефони на Huawei и Oppo скочиха с 30% миналата година, противопоставяйки се на тенденцията на спад, засегнала конкурентите им Apple и Samsung. Домакински уреди Китайската Haier Group е най-големият производител на домакински уреди в света с дял от около 10% от пазара, изпреварвайки конкурентите си Whirlpool и Electrolux. Haier дори купи подразделението за битови уреди на американския гигант General Electric през 2016 година. Батерии Китайската фирма CATL, която доставя батерии за автомобилните гиганти Volkswagen, Ford и Daimler, се бори с японската Panasonic за първото място в света по производство на литиеви батерии за електромобили. Производственият капацитет на CATL ще нарасне пет пъти до 2020 година благодарение на огромния, нов завод в Китай, а компанията обяви, че предвижда голям завод в Германия, за да доставя на европейските си клиенти. Товарни превози Държавната компания Cosco Group е третата по големина компания за товарни превози в световен мащаб с 50 контейнерни пристанища по света, включително гръцкото Пирея и испанското Билбао. Още по темата: Контраатаката на държавните предприятия Фредерик Шефер, в. Ле-з-еко Китайският президент Си Цзинпин постави държавните предприятия в центъра на икономическата си политика. В същото време жизненото пространство на частните групи се свива и те първи понасят ударите от забавянето на икономическия растеж. Вашингтон осъжда тази държавна подкрепа. Смутни времена за китайските предприятия. В момент, когато икономическият растеж на азиатския гигант се забавя, стотици компании, търгувани на борсата, понижиха неотдавна прогнозите си за 2018 година. Окончателната присъда ще бъде произнесена през март, когато те ще публикуват резултатите си, но, според „предупрежденията за печалбата“, преброени от агенция Блумбърг, нито един сектор не остава пощаден от лошите новини – от производителите на месо през въздушния транспорт и финансовите компании до химическата промишленост. В тази мрачна среда обаче няма криза за някои групи: китайските държавни предприятия. Редовно критикувани за свръхзадлъжнялост, свръхкапацитет и липса на ефективност, те постигнаха рекордни резултати миналата година. За стотината промишлени мастодонта, пряко управлявани от централната администрация, нетната печалба е скочила с 16,7% (до 220 милиарда евро) при оборот, нараснал с 10,1% (3,766 трилиона евро). Представяне, което кара частните предприятия да пребледняват от завист, след като броят на техните фалитите с увеличи рязко миналата година. Достъпът до кредитиране става по-труден Китайските банки винаги са предпочитали да финансират държавните предприятия (които се ползват с подразбиращи се гаранции от държавата). При това положение частният сектор понесе с пълна сила последиците от борбата срещу „сенчестото банкиране“. За хиляди предприемачи тази кампания, дирижирана от Пекин с цел да се намалят финансовите рискове, доведе до още по-труден, дори невъзможен достъп до кредитиране. Мнозина нямаха друг избор освен да пуснат кепенците. В същото време не по-малко от 16 банки се надпреварваха през октомври да финансират държавния автомобилостроител FAW, за да му осигурят в крайна сметка кредитни линии за астрономическата сума от 1000 милиарда юана (130 милиарда евро) и да гарантират по-добре неговата стабилност въпреки резкия спад на продажбите на коли. Няколко седмици по-рано, при посещение в североизточния регион Дунбей, президентът Си Цзинпин отхвърли критиките по адрес на държавните предприятия, като заяви, че, точно обратното, те трябва да „продължат да стават по-силни, по-добри и по-големи“. Реч, доста по-различна от произнесената при идването му на власт през 2013 година, когато обяви реформирането на държавните предприятия за свой приоритет и обеща „решаваща роля“ на пазарните сили. . . Равновесието между контрола на комунистическата партия върху предприятията и пазарните сили винаги е била деликатна тема в Китай, откакто Дън Сяопин започна преди 40 години политиката на отваряне и реформи. Но докато изключителният икономически растеж бе придружен от непрестанно разрастване на частния сектор, жизненото пространство на втория се сви драстично с идването на власт на Си Цзинпин. Призив към частния сектор да се върне обратно в правия път От 2013 г. делът на банковите кредити за частните предприятия се сгромоляса (от 57% три години по-рано до 11%); делът на частните инвестиции (който нарасна бързо през предходното десетилетие) се стабилизира, преди да започне да спада от 2015 година; растежът на промишленото производство стана по-бърз в държавния, отколкото в частния сектор, отбелязва американският икономист Никълъс Ларди, автор на труд по темата (Държавата отвръща на удара: Краят на икономическата реформа в Китай?, за Института за международна икономика „Петерсън“). За него тази контраатака от страна на държавата е сериозна спирачка за потенциала на Китай за икономически растеж. В момент, когато Вашингтон осъжда несправедливата подкрепа, оказвана на китайските държавни групи (субсидии, фаворитизъм при обществените поръчки…), те бяха поставени отново в центъра на икономическата политика на Си Цзинпин, на фона на започнатото им връщане в правия път под надзора на вездесъщата Китайска комунистическа партия (ККП). Тази стратегия, през последните месеци, възобнови дебата между консерваторите и либералите в китайския интелектуален елит и в самата ККП. През септември бивш инвестиционен банкер се прочу в китайските социални мрежи, след като публикува коментар, според който „частният сектор изпълни историческата си мисия да подпомогне скока напред на държавните предприятия и вече трябва да бъде елиминиран“. Някои видяха също така ръката на Партията зад съобщението за преждевременното оттегляне на Джак Ма, основателя на Alibaba, на 55-годишна възраст. Изправен пред нарастващото безпокойство на частния сектор, Си Цзинпин в крайна сметка му обеща „непоколебима подкрепа“, приемайки в изключително помпозна обстановка петдесетина шефове на компании на 1 ноември. И Китай реши, в края на декември, да утвърди принципа на „конкурентна неутралност“ между частния и държавния сектор, в разгара на преговорите с Вашингтон за уреждане на търговския спор. Трудно е обаче да се повярва, че тези последни изявления променят наистина правилата на играта. В момент, когато икономиката се забавя, Си Цзинпин иска да може да разчита на безрезервната подкрепа на държавните групи. Независимо дали зависят от централната или от местни власти, около 160-те хиляди държавни предприятия в Китай играят главна роля за запазване на заетостта и социалната стабилност. Китай разчита освен това на държавните мастодонти, за да набере мощ и да се издигне като промишлена и иновативна сила. „Промишлената стратегия, дефинирана в „Произведено в Китай 2025“, се основава до голяма степен на националните „шампиони“, способни да се наложат при глобалната конкуренция, и чиито преки връзки с централното правителство позволяват координация“, отбелязва Жан-Франсоа Дюфур в своята книга („China Corp. 2025. Зад кулисите на капитализма по китайски“), която предстои да излезе. Било то по „новите пътища на коприната“ или другаде, държавните предприятия са на първа линия в завоевателната стратегия на Китай. БТА", "date": "2019.02.12", "title": "Кои китайски гиганти оформят световните икономически сектори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392568-%D1%81%D0%B2-%D0%BC%D0%B5%D0%BB%D0%B5%D1%82%D0%B8%D0%B9-%D0%B0%D0%BD%D1%82%D0%B8%D0%BE%D1%85%D0%B8%D0%B9%D1%81%D0%BA%D0%B8", "text": "  В ІV век различни ереси смущавали спокойствието на Църквата. Особено се разпространила ереста на Арий, който отхвърлял единосъщието на Сина Божи с Бога Отца. Отхвърлена и осъдена от  (325 г.), тая ерес намерила обаче много последователи. Византийският император Констанций, един от синовете на  , бил арианин и преследвал православните епископи. В много градове имало по два епископа – православен и арианин. Народът и духовенството се присъединявали ту към единия, ту към другия, и едно след друго тържествувало ту православието, ту арианството. Но и самите ариани се разделяли на две секти – чисти ариани и полуариани, които враждували помежду си. Навсякъде вражда, мъст и дори кървави разпри заменили любовта и мира, завещани от Иисуса Христа.     Сред тия трудни обстоятелства Мелетий, родом от Армения, бивш севастийски епископ, бил единодушно избран за архиепископ в Антиохия. С този избор се съгласили и арианите, които в Антиохия били повече от православните. Те се надявали да намерят в новия архиепископ свой съмишленик, но скоро се убедили, че сбъркали в очакванията си. Тридесет дни след избирането му Мелетий проповядвал в храма. Всички присъстващи – православни и ариани, с нетърпение очаквали от него изложението на вярата му. Мелетий почнал да хвали догмите, утвърдени от Никейския събор, и да изповядва Иисуса Христа като единосъщен на Отца, равен Нему в сила и слава и като Него творец на вселената. Туй всенародно изповедание на православието силно разгневило арианите. Един от архидяконите, привърженик на лъжеучението, пристъпил до архиепископа и с ръка му затулил устата. Тогава архиепископът вдигнал ръката си и показал на народа трите пръста в знак на Светата Триипостасна Троица, и след това, като свил двата пръста, показал един, като с това означавал едното Божество. Архидяконът го хванал за ръката и Мелетий започнал отново с уста да изповядва и прославя неразделната Троица и едното Божество, увещавайки народа твърдо и неизменно да държи истината. Разсърденият архидякон ту ръката държал, ту затулял устата на светителя, който така ревностно проповядвал истинската вяра. Православните почнали гръмко да изразяват радостта си и да славят пресветата, единосъщна и неразделна Троица, а разгневените ариани изгонили от църквата архиепископа и оттогава започнали да го хулят и наричат еретик. С твърдостта на духа Мелетий съчетавал необикновена кротост и постоянно се стараел да усмири разприте и враждата. Той давал на паството си пример на всички добродетели и успял да се обкръжи с достойни люде. Той ръкоположил за дякон  , който бил дошъл от Йерусалим в Антиохия. Като предузнал големите дарби на  , който в туй време бил още твърде млад, архиепископът го убеждавал да изучава Св. Писание, кръстил го и го назначил за четец при църквата. Арианите, виждайки, че са се измамили в надеждите си, убедили император Констанций да свали св. Мелетия и да го прати на заточение в Армения, а сами си избрали епископ измежду арианите. Мелетий бил в изгнание до самата смърт на Констанций. Подир Констанций на престола се възкачил Юлиан, племенник на Константин Велики. Юлиан бил възпитан в християнската вяра, но в душата си я мразел и, щом станал император, се отрекъл от нея и почнал с най-голямо усърдие да служи на езическите богове. Като се убедил, че жестоките гонения не пречат на християнството да се разпространява, Юлиан прибягнал до по-хитри мерки. Той обявил пълна веротърпимост, върнал от изгнание всички заточени епископи – както православни, така и ариани. Надявал се, че със своите спорове за вярата те сами ще му помогнат да ослаби силата на християнството. Заедно с други епископи и Мелетий бил върнат. Но той намерил православните разделени помежду си: едни признавали за епископ Павлин, избран по време на неговото отсъствие, други очаквали завръщането на Мелетий. Тия разпри огорчавали светителя и той с кротост се стараел да въдвори мир и съгласие. Скоро подир това Юлиан загинал във война. Наследникът му Йовиан свикал в Антиохия поместен събор, на който арианите подписали своето съгласие с догмите, утвърдени от Никейския събор. Но Йовиан скоро бил наследен от Валент, ревностен привърженик на арианството. Отново ереста временно възтържествувала, отново жестоко гонение било повдигнато срещу православните епископи, и Мелетий отново бил изгонен от Антиохия. Император Грациан го възвърнал и Мелетий отново започнал да ръководи паството си. Но смутовете в Антиохийската църква продължавали: привържениците на Павлин не признавали Мелетия. Св. Мелетий полагал всички старания да въдвори съгласие. Ревностно му помогал  , като убеждавал християните да стоят твърдо в православието. Мелетий чрез мъдри поучения просвещавал паството си и на всички давал пример на благочестив християнски живот. Той бил изпълнен с кротост, смирение и твърдост на духа. При него   предприел своя много труден подвиг. Като чул, че подвижникът се приковава с желязна верига към един грамаден камък, св. Мелетий се изкачил при него на височината и му казал: \"Човек може и без окови да владее себе си. Не чрез желязна верига, но чрез волята и разума трябва той да прикове себе си.\" Симеон, като осъзнал справедливостта на тия думи, снел от себе си веригата и все повече се стремял да обуздава волята си и съвършено да я подчини на духа. Не много преди смъртта на Мелетий на императорския престол встъпил Теодосий Велики (379-39). Теодосий още до избирането му за цар видял веднъж насън св. Мелетия да му възлага венец и царска багреница. Този пророчески сън се сбъднал. Грациан, чувствайки се твърде слаб да отблъсква постоянните нахлувания на варварите, си избрал за съуправител храбрия свой военачалник Теодосий. А след смъртта на Грациан, Теодосий станал император и ознаменувал своето царуване с победи и мъдри разпоредби, чрез които заслужил прозвището Велики. Разприте и несъгласията в това време продължавали да вълнуват Църквата. Освен това възникнала друга ерес – ереста на Македоний, който отхвърлял божествеността на Светия Дух, поради което и последователита на тая ерес се наричали \"духоборци\"  (виж също  , бел.ред.). Теодосий, като желаел да прекрати разприте, свикал в Цариград събор в 381 година. Това бил Вторият вселенски събор. На него била осъдена ереста на Македоний, и Символът на вярата бил допълнен с учението за Св. Дух. Между другите епископи бил повикан в Цариград и св. Мелетий, който трябвало да председателства събора. Теодосий, който дотогава не бил го виждал, познал в него същия старец, когото видял насън да му слага царски венец. Мелетий с твърдост защищавал истинските догми на вярата. Той умрял в дълбока старост преди свършване на събора. За председател на събора бил назначен  . Тялото на св. архиепископ Мелетий било пренесено от Цариград в Антиохия и било поставено близо до мощите на свещеномъченик Вавила.", "date": "2019.02.12", "title": "Св. Мелетий Антиохийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392569-12-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1541 г. - Сантяго, днешната столица на Чили, е основана от Педро де Валдивия.   1817 г. - В битката при Касабуко чилийската войска разбива испанската армия, което довежда до независимостта на Чили   1832 г. - Еквадор анексира островите Галапагос   1872 г. - Избран първият български екзарх Иларион Ловчански, неодобрен от Високата порта.   1879 г. - Първата в Северна Америка ледена пързалка за каране на кънки отваря врати в Ню Йорк.   1899 г. - Испания продава на Германия Каролинските и Мариански острови.   1912 г. - В Република Китай се въвежда Григорианският календар.   1924 г. - Открита е гробницата на Тутанкамон.   1924 г. - Калвин Кулидж става първият президент на САЩ, който изнася политическа реч по радиото.   1955 г. - Министерският съвет на Съветски съюз приема постановление за строителство на космодрума „Байконур\".   1961 г. - Изстрелян е съветският космически апарат Венера 1 - първият апарат, достигнал до друга планета - Венера.   1990 г. - Излиза първият брой на вестник „Демокрация\".   1991 г. - Създадена е националната служба „Борба с организираната престъпност\".   1997 г. - Президентът Петър Стоянов назначава служебно правителство с министър-председател Стефан Софиянски.  ", "date": "2019.02.12", "title": "12 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/392566-%D1%87%D0%BE%D0%B2%D0%B5%D0%BA%D1%8A%D1%82-%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82", "text": "Ако знаехте защо сме слезли от дърветата: учени разказват човешката еволюция през влечението ни към… алкохола. Именно заради него сме проходили на два крака, именно заради него сме уседнали.           Всяка капка алкохол вреди на организма, твърдят много лекари и учени. Доказано е, че злоупотребата с алкохол може да причини различни тежки заболявания като цироза на черния дроб, а навярно дори и рак. Жертвите на хроничен алкохолизъм имат тежка съдба, а специалистите твърдят, че милиони хора умират всяка година от косвените последствия на злоупотребата с алкохол. В същото време, според други теории, умерената консумация на алкохол може да се окаже дори полезна. Германският седмичник „Ди Цайт\" публикува тези дни тематични страници, посветени именно на алкохола. От тях сме подбрали и обобщили информацията за биологичната и еволюционната връзка между човека и алкохола. Първите следи за тази връзка учените откриват в един древен храм. Разкопките и археологическите проучвания на Гьобекли тепе в Турция извадиха на бял свят странните тайни на един от най-древните храмове, строени някога от човек. Освен редица гравирани човешки черепи, при разкопките в Югоизточен Анадол бяха намерени и многобройни животински кости, които подсказват, че ритуалите в храма изобщо не са били аскетични. Напротив, там видимо са се развихряли истински религиозни партита. Хилядолетия преди да започнем да печем хляб В съвременния свят комбинацията между религиозно опиянение и дроги е добре позната. Веществата, които водят до така нареченото „разширяване на съзнанието“, са утвърдени катализатори за постигане на религиозни прозрения и екстази. Шаманите на инките поддържали настроението си с ферментирал плодов сок и най-различни гъби, а редица пасажи в Стария и Новия завет документират склонността на много ключови фигури към алкохола. След Потопа, например, най-спешната задача на Ной се оказва да засади лозе. А когато на сватбата в Кана Галилейска алкохолните напитки свършват, Исус превръща водата във вино - и така извършва първото си чудо. Години по-късно, по време на последната си вечеря (Тайната вечеря), основателят на християнството призовава своите апостоли да участват в колективно пиянство. Вдъхновени от този пример, монасите през Средновековието подпомагат общуването си с Господ чрез собственоръчно приготвени вино и бира. А в центъра на ритуала по причестяване, който възниква още през ранното християнство, стои колективната консумация на хляб и вино. Опияняването с вино не е чуждо и на мюсюлманите - според Корана, попадналите в рая ги очакват реки от вино. Античните гърци пък си представят Дионисий, бога на екстаза, като горещ любител на виното. А при викингите за консумацията на алкохол отговаря направо шефът - главният им бог Один се нарича още „Пияният“, разказва \"Ди Цайт\" в поредица от статии по темата. Авторът на една от публикациите Урс Вилман се връща към Гьобекли тепе и се пита как е бил построен тамошният храм. Как в онези праисторически времена първите жреци са успели да примамят ловците и събирачите за участие в строителството? Та нали праисторическите хора изобщо нямат сили и енергия в излишък, а храмът на пръв поглед не им предлага нищо - нито покрив над главата, нито някаква закрила.     Германският археолог Йенс Нотроф, участвал в разкопките на Гьобекли тепе, смята, че е разкрил тази загадка от Каменната епоха. Същата рецепта функционира и до ден-днешен: ако искаш да събереш приятели, които да ти помогнат при преместването в ново жилище, поръчваш хапване и пийване. В Гьобекли тепе примамката били пържоли от зубър и прясна бира. Анализирайки намерените животински кости, археолозите стигат до извода, че в религиозните пиршества в храма към един момент вече участвали между 500 и 1000 души. За да подсигуряват достатъчно зърно за варенето на бира, ловците и събирачите, присъединени към храма, постепенно опоскали до последния стрък всички околни ливади с диворастящи зърнени храни. Тъй че, вместо с триста мъки да събират диворастящите, хората по едно време се сетили да си засаждат ниви и да отглеждат зърнени култури. Тази дейност привличала към култовото място Гьобекли тепе все повече праисторически хора, които се включвали в доизграждането на храма, пиели алкохол и постепенно усядали. Германският археолог Клаус Шмит обобщава: „Първо възниква храмът, а след това - градът“. Ето как жаждата не само поражда религиозни визии в главите на подвижните ловци и събирачи, но в крайна сметка ги кара и да уседнат. „Тук са били поставени темелите на днешния ни начин на живот“, твърди археологът Йенс Нотроф. Тази негова теория споделят и други. Патрик Макгавърн от Университета в Пенсилвания смята, че тъкмо бирата е ключовата смазка за революцията, която се осъществява през неолита: „Хората се научават да отглеждат зърно, за да варят бира - хилядолетия преди да започнат да пекат хляб“. По-нататък „Ди Цайт\" припомня, че доскоро бирата се е смятала за допълнителен продукт, възникнал случайно при приготовляването на хляба. Според учените обаче, хронологията е била обратната: праисторическите хора първо открили ферментацията на овлажнени зърна, а едва по-късно, когато шепа алкохолна каша по случайност попаднала в огъня, се появил и хлябът. Опитът с първите алкохолни продукти подтикнал хората от Каменната епоха да оптимизират процеса, пише изданието и уточнява, че в хода на еволюцията ферментацията многократно е била използвана за набавяне на енергия, включително от първите едноклетъчни. „Преди близо 10 милиона години нашите биологични предци постепенно придобили умението да надушват алкохола. Причината е съвсем проста. Къде са откривали плодовете с най-много захар, които предоставят на тялото максимално количество гориво? Ами тези плодове са нападали от дървото и ферментират на земята. Тоест, за да се добереш до висококалорийна храна, трябва отдалеч да можеш да подушваш миришещите на етанол деликатеси и да погълнеш колкото е възможно повече от тях. Алкохолът и човекоподобните маймуни Тази стратегия за оцеляване от праисторически времена е свързана и с наслада, като за връзката между оцеляването и насладата отговаря една малка зона от мозъка: системата за възнаграждение. Тя се задейства винаги, когато хората вършат нещо, помагащо за оцеляването им. И отделя вещества, които потискат страха, пораждат щастие, а понякога дори еуфория. В онези времена е въпрос на живот и смърт да откриеш захар. А ферментиращите захари излъчват миризма, с чиято помощ могат да бъдат открити плодовете. Ето как алкохолът решително променя живота на човекоподобните маймуни: те го подушват, слизат от дърветата, за да търсят плодовете и така постепенно усвояват придвижването на два крака.     Тази стратегия е свързана обаче с нови рискове. Пиенето на алкохол (по онова време всъщност ядене) води до опияняване и създава опасности. Пияниците от Каменната епоха стават лесна плячка за по-едрите хищници. Но и тази опасност в крайна сметка води до подобряване на генетичния материал, пише Марк Форсайт в своята „Кратка история на напиването\". В хода на еволюцията нашите предшественици постепенно развиват нагласата да се напиват групово. Защото който пие самичък, е обречен в мига, когато се появи хищникът. Съвсем друго е в пиянската група: там саблезъбият тигър по-трудно ще си отмъкне плячка. Накрая няколко изречения от друга обширна статия на „Ди Цайт\", в която авторката Щефани Кара обяснява биологичните механизми и опасностите, свързани с алкохола: „Защо тази молекула, защо C2H5OH, въздейства толкова осезаемо върху тялото? Да потърсим помощ от биохимията. Алкохолът се състои от елементите на живота - въглерод, водород и кислород. Ето защо организмът особено се лакоми за тази молекула. Тя е лесно разтворима, успява да се промъкне във всяка клетка и прониква до най-отдалечените кътчета на човешкото тяло, включително и до мозъка. Малко вещества успяват да преодолеят високите бариери, с които се предпазва оросяването на мозъка. Освен това малката молекула кипи от енергия, поради което е много привлекателна за обмяната на веществата - и съответно може доста да я обърка. Тъкмо поради това нашите отношения с алкохола са направо експлозивни: на едно елементарно равнище ние доста си приличаме. С две думи: човекът и алкохолът са сякаш измислени един за друг\".        ", "date": "2019.02.12", "title": "Човекът и алкохолът"}
{"url": "http://www.classa.bg/%D1%81%D0%B2%D1%8F%D1%82/item/392561-%D0%BE%D1%80%D0%B1%D0%B0%D0%BD-%D0%B7%D0%BD%D0%B0%D0%B5-%D0%BA%D0%B0%D0%BA-%D0%B4%D0%B0-%D1%81%D0%BF%D1%80%D0%B5-%E2%80%9E%D0%B8%D1%81%D0%BB%D1%8F%D0%BC%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0-%D0%B5%D0%B2%D1%80%D0%BE%D0%BF%D0%B0%E2%80%9C", "text": "С яростна ксенофобска и антиевропейска реторика Виктор Орбан настройва поддръжниците си за предстоящите евроизбори. Той има план как да спре „ислямизацията на християнска Европа“ и ниската раждаемост в страната си .           \"Унгарската идентичност и християнското наследство\" срещу \"миграцията и вируса на тероризма\", а предстоящите европейски избори като \"бой последен\" - с такива епитети и сравнения беше изпъстрено годишното обръщение към нацията на  .     Пред избрани гости в Будапеща той заяви, че в навечерието на европейските избори Европа е достигнала повратна точка - отново се налага \"да защитаваме нашата унгарска идентичност и християнското ни наследство\". В този смисъл той нарече предстоящите европейски избори \"бой последен\": \"Ще спрем мнозинството, което насърчава имиграцията\", увери той. Според Орбан, Брюксел е \"крепост на новия интернационализъм\", а миграцията - предпоставка за \"нарастването на престъпността\", особено срещу жените, и приносител на \"вируса на тероризма\".   \"Преди 30 години си мислехме, че окончателно сме изхвърлили на сметището мисълта за комунизма. Но изглежда сме се лъгали, защото днес отново са тук онези, които ни тласкат към свят без нации, искат отворени общества и се опитват да изтрият нашите традиции, налагайки на страната ни чужди култури\",   Ако сте забравили: в Европейския парламент партията на Орбан \"Фидес\" е партньор на германските консерватори от ХДС и ХСС във фракцията на фракцията на Европейската народна партия (ЕНП). За повече унгарски бебета Министър-председателят изрази сериозна загриженост от това, че традиционни християнски страни променяли етническия си облик. Той заяви, че в страните с висока имиграция възниквали \"християнско-мюсюлмански светове\", и че делът на християните систематично намалявал. В отговор на   Орбан обяви план от седем точки за повишаване на раждаемостта. Той предвижда всяка унгарска жена под 40 години, която се омъжва за първи път, да има право на заем от 10 милиона форинта (31 хиляди евро), които може да харчи за каквото си реши. При раждането на първо дете погасяването на заема ще се отлага с три години, появата на второ дете ще означава опрощаване на 1/3 от заема, а при раждане на трето дете той ще отпада изцяло. Освен това бабите и дядовците, които се грижат за внуците си, ще получават финансова подкрепа от държавата.     Ето и още някои мерки в сферата на семейната политика: семействата с най-малко три деца ще имат право на държавна премия от 2,5 млн. форинта (7 800 евро) при покупката на автомобил с минимум 7 места; жените, които са родили и отглеждат четири или повече деца, ще бъдат освободени пожизнено от плащането на данък върху личните доходи. \"Това е отговорът за унгарците, не имиграцията\", увери Орбан. Унгария е сред страните с най-ниска раждаемост - през 2016 година на жена са се падали средно по 1,45 новородени деца. В Германия съотношението е средно по 1,59 деца на жена. Врагът Сорос Виктор Орбан използва годишното си обръщение, за  . Американският милиардер от унгарски произход бил дирижирал Брюксел, а планът му предвиждал чрез ислямизация да унищожи идентичността на европейските народи. Страните, които подкрепят миграцията, в действителност създават \"смесено население\", увери Орбан.    ", "date": "2019.02.12", "title": "Орбан знае как да спре „ислямизацията на християнска Европа“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392562-%D0%B4%D0%BE%D0%BF%D0%BE%D1%82%D0%BE%D0%BF%D0%BD%D0%BE-%D0%BA%D0%B0%D0%BA%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D1%81%D0%BA%D0%B0-%D0%B1%D0%BF%D1%86", "text": "За какво се сещате, когато чуете името БПЦ: за милосърдие, щедрост и безкористност или за Ролекса на някой митрополит? - пита нашата авторка Емилия Милчева по повод последните канонични напътствия  на Светия синод.         Българската православна църква (БПЦ) се държи като четвъртия в коалицията на \"Патриотите”. Възмущава се от бежанците, тръгна на битка срещу Истанбулската конвенция, настоява за задължително вероучение в училище и изглежда силно развълнувана от демографските проблеми на България, при чието решаване трябва да бъдат защитени “традиционните ценности и устои на българското семейство”. Също като „Патриотите\", само дето говорят от различни амвони. Загрижено за духовно-нравственото състояние на българските деца, най-голямото вероизповедание в България се произнесе срещу новата Национална стратегия за детето 2019-2030 година. В становище, публикувано от Светия синод, православната църква настоява за радикална редакция на стратегията. Обявява се например против яслите и детските градини, като говори за “узаконяване на насилствената институционализация на децата (…) без никаква възможност за алтернативно решение на техните родители”. Обявява се и срещу абортите, което вероятно би означавало да се криминализират и да се върнем във времената, когато са били забранени. Наред с това за сетен път иска да бъде въведено задължително религиозно обучение, най-добре още в детските градини. Само и само да не бъдат възпитавани децата, „че забременяването е лесно отстранимо, че абортът е суверенно право на майката или че двама или повече души могат да живеят без брак и да съжителстват на семейни начала, включително и ако са от един и същи пол”. \"Доказан положителен фактор и градивен участник\" По един особен начин доктринерството на БПЦ прилича на концепцията на Каракачанов за интеграция на “циганския етнос”. Неговата стратегия предлага например финансирани от държавата аборти, за да бъде ограничена раждаемостта сред ромите. И двете позиции са дидактични, ограничават човешки права и предлагат радикални мерки, вместо управления на процеси. БПЦ е на мнение, че трябва да бъде “включена като доказан положителен фактор и градивен участник в целевите, заинтересовани и засегнати групи и институции в процеса на развитие на живота на детето”. Като оставим настрана въпроса с какво точно БПЦ се е доказала пред българското общество като “положителен фактор”, няма как да не отбележим, че никой не е попречил на институцията БПЦ, официално вероизповедание по Конституция, да бъде градивен участник в упоменатите от нея процеси. След като смята, че е по-успешно да се работи “по превенция на детското насилие чрез преподаване на християнските добродетели кротост, милосърдие, любов към ближните, отколкото по преодоляването на разрушителните последствия от вече извършеното насилие”, нека организира детски лагери например. Разполага със свещоливница, от която получава приходи за милиони. Притежава и внушителен брой имоти - гори, земи, храмове, манастири и комплекси към тях, за голяма част от които държавният бюджет отпуска средства за довършителни дейности и реконструкция, благосклонно разписвани от премиера Борисов. Преди тоталитарния режим го е правела - детски летовища (част от които после стават пионерски лагери), юношески лагери към епархийските манастири, наред с традиционните неделни училища и приюти за сираци. Още отец Матей Преображенски (Миткалото) е основал взаимопомощна Спестовна каса, изпращала млади хора да учат в английски университети.     БПЦ иска също така да проповядва на децата, че алкохолът, никотинът и наркотиците категорично трябва да се избягват. Ами нека го прави - съвременният дигитален свят предлага достатъчно възможности за комуникация: сайтове с видео и подкаст, интернет радио, канал в YouTube. А в случай, че иска да помогне и при справянето с последствията - християнски благотворителни организации от цяла Европа с радост ще споделят опита си в организацията на комуни за наркозависими или на домове за деца, станали жертви на насилие. А ако пък иска да ни учи на милосърдие, нека върне Православните добротворни братства от началото на миналия век, подпомагали бедни и нуждаещи се енориаши. Вместо отдел “Милосърдие и благотворителност” към Софийската света митрополия. Ролекси, Линкълни... Сега, когато грижата за заплатите на духовниците е поета от данъкоплатците - без значение дали са атеисти, агностици или вярващи, а вероизповеданията са на път да получат и данъчна амнистия за неплатените си налози за смет, БПЦ би могла да се съсредоточи не толкова върху каноничните напътствия, колкото върху същинската, смислената работа. Но не. Светият синод изисква от държавата да отдели средства за възпитание по вкуса на Църквата, защото православието било “исторически, националноформиращ и културоопределящ фактор в развитието на България”. Това ли е църквата, създала Екзархията, на чиято основа възниква Третата българска държава? Същата, която участва в спасяването на 50 000 български евреи? За какво се сещате, когато чуете името БПЦ - за Екзархията или за Ролекса на някой митрополит?  ", "date": "2019.02.12", "title": "Допотопно: каква България иска БПЦ"}
{"url": "http://www.classa.bg/%D1%81%D0%B2%D1%8F%D1%82/item/392563-%D0%B2-%D1%81%D0%B0%D1%89-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%B4%D0%B0%D0%BD%D1%8A%D0%BA-%E2%80%9C%D0%B4%D1%8A%D0%B6%D0%B4%E2%80%9D", "text": "Това е изумително, първо като го видях, реших че нещо не съм разбрал, примерно че е сленг или в преносен смисъл, но си е самата истина:   Губернаторът на Ню Джърси, ДЕМОКРАТЪТ Фил Мърфи се готвел всеки момент да подпише гласуваният преди това от ДЕМОКРАТИТЕ в щатския Конгрес закон за въвеждане в щата на ДАНЪК ВЪРХУ ДЪЖДА. Понеже като валяло, дъждът замърсявал примерно щатските водоеми, трябвало да се пречистват и т.н., трябвали общо близо 16 милиарда за целта, трябвало и АДМИНИСТРАЦИЯ за дъжда респ.да й се плащат заплати и т.н., накратко, законът оправомощава местните власти, сами да определят размера на такса дъжд, която да събират от населението в един от щатите с най-голямата данъчна тежест в Америка.", "date": "2019.02.12", "title": "В САЩ въвеждат данък “дъжд”"}
{"url": "http://www.classa.bg/%D1%81%D0%B2%D1%8F%D1%82/item/392564-%D0%BA%D0%BE%D0%B9-%D1%89%D0%B5-%D0%B2%D0%B7%D0%B5%D0%BC%D0%B5-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE", "text": "    Кандидатпрезидентската надпревара в Украйна навлиза в гореща фаза. Потъващият Петро Порошенко, който успя да настрои срещу себе си едновременно умерените украинци и радикалните националисти, отчаяно се стреми да съживи западащия си рейтинг с почти пародийни ПР-операции.  Умело замислени, но лошо изпълнени, акциите на Порошенко да се докаже като единствен защитник на Украйна срещу митичната руска агресия, се провалят с гръм и трясък.       Самоубийствният морски поход на трите военни лодки, въоръжени със стари съветски пушки, в сравнение с които фрегатата „Дръзки” изглежда почти като самолетоносач, не доведоха нито до желаното обостряне на отношенията с Русия и въвеждане на безсрочно извънредно положение, нито до консолидирана подкрепа от страна на Запада. Кулминация на усилията да се игае предизборно на „руската карта” стана създаването на УПАПЦ – абревиатура на нова-новеничка независима от Москва украинска църква.      Критичните украински наблюдатели правдиво отбелязаха, че тържественото провъзгласяване на украинска автокефалия на практика е бламирано – лишено от височайшето присъствие на нито една поместна православна църква. В представите на Порошеко обаче очевидно това няма значение. Важното е, че на церемонията в храма „Св. Георги” присъстваха няколкостотин специално докарани за целта чиновници от администрацията, които бурно аплодираха новоизбрания 39-годишен „украински папа”, съвместяващ с църковните дела почетната длъжност член на Националния съюз на журналистите в Украйна. Патетичната националистична реторика на Порошенко с цитати от Тарас Шевченко оставиха впечатлението, че Христос всеки момент ще се завърне на земята за Второ пришествие с думите: „Слава Украине! Героям Слава!”.  Всички тези абсурдни ходове съвсем естествено не подействаха като електрошок за клинично мъртвия президентски рейтинг. Последните проучвания за нагласите в предстоящите избори на 31 март сочат, че лидер в предпочитанията за нов държавен глава е младият актьор Владимир Зеленски с 21,9%, който според наблюдателите е свързан с днепропетровския олигарх Игор Коломойски. Втора в рейтинга е Юлия Тимошенко с 19,2%, а Петро Порошенко (14,8%) се очертава да спори за третото място с кандидата на „Опозиционната платформа – за живот” Юрий Бойко (10,4%).  Юрий Бойко няма нищо общо с популярния персонаж от американския филм за бойни спортове, но подобно на него опита да нокаутира друг претендент за президентското кресло – Олег Ляшко (шести в рейтинга с 6,5%) по време на юмручна свада във Върховната Рада.  Всички изборни симулации показват, че за действащия президент Петро Порошенко това ще бъде първи и последен мандат – Порошенко губи във формата „един от двама” както от Зеленски, така и от Тимошенко, а освен това е абсолютен лидер в антирейтинговата класация – половината украинци заявяват, че не биха гласували за него при никакви обстоятелства .  В случай, че няма мащабни изборни машинации или извънредни събития се очаква той да загуби властта си. Независимо колко истерично водещите политически фигури се стараят да опънат струната на русофобията в бившата съветска република, спорът е просто кой да прибере парите от руския нефт и газ.  Не симпатиите към Русия са това, което в последните десетилетия разделя кандидатите за президент на Украйна, а доходите от руското синьо гориво. В Украйна се утвърди политическа система на постоянни битки между воюващи олигарси и бизнес кланове, спорещи за контрол над газопреносните трасета и препродажбата на руски въглеводороди . В тази обстановка Москва просто си купува благоразположението на местната клика с щедри газови контракти. Руската стратегия за постсъветското пространство и страните от бившия Източен блок изобщо не е свързана с митичните руски танкове, шпиони, въоръжени с бутилки „Новичок” или хакери, манипулиращи изборните резултати, както нескопосано се опитват да ни убедят руските геополитически противници.  В основата на новата руска външна политика е бизнесът, и най-вече – енергетиката .  Идеята е проста – независимо с чии западни протекции се ползва даден политически режим или колко русофобски е той в своята реторика, стига да зависи икономически от руския пазар и да изкарва доходите си от търговия с руски нефт и газ, той никога няма да е антируски в своите действия. Показателна в това отношение е реакция на Москва спрямо първия Майдан в Украйна – Оранжевата революция от 2005 г.  За цветната революция, поставила на президентския пост Виктор Юшченко, вместо избрания на втори тур Виктор Янукович, е изписано много. Английският Guardian е само едно от авторитетните издания, които описват ролята в Оражневата революция на Държавния департамент на САЩ, Агенцията за международно развитие (USAID) и фондацията на милиардера Джордж Сорос „Отворено общество”. В тези напрегнати времена на опасност от американско присъствие на стотина километра от Курск, реакцията на Москва е озадачаваща. „Ако Украйна иска да влезе в Европейския съюз и я приемат – ние може само да се радваме”, заявява не кой да е, а руският президент Владимир Путин. Вратата, за това какво може да е имал предвид Путин, открехна газовата криза от 2009 г. – криза, която остави България и голяма част от Европа без доставки на синьо гориво. Оказва се, украинският прозападен елит няма намерение да скъсва своите бизнес връзки с Русия или да влиза в Европейския съюз, където е неконкурентоспособен, а просто разиграва „западната карта”, за да шантажира Москва за газови комисиони. След Оранжевата революция и идването на власт на Виктор Юшченко търговията с газ между Русия и Украйна започва да се осъществява чрез фирма посредник – регистрираната в Швейцария „РосУкрЭнерго”. От руска страна акциите принадлежат на „Газпром”, а от украинска – официално на милиардера Дмитрий Фирташ и неговия съдружник Иван Фурсин.  Посредническата компания препродава евтиния руски газ на украинските потребители с огромна надценка и прибира колосални печалби от разликата в цените – между 500 млн. и 1 млрд. долара годишно по оценки на действащия ръководител на държавната „Нафтогаз” Андрей Коболев.  Хипотезите за това, в чий джоб реално влизат доходите от спекулата, освен Фирташ и Фурсин, са многобройни. Авторитетни руски наблюдатели се опитват с факти да докажат, че по време на мандата на Юшченко 27% от компанията принадлежи на неговото семейство. Според Юлия Тимошенко, която е в епицентъра на газовата криза от 2009 г., зад „РосУкрЭнерго” стои не само Ющенко, но и известният мафиот от украински произход Семьон Могилевич, наричан в Русия „боса на босовете”. Когато Кремъл прецени, че е време да сложи край на газовия рекет на Юшченко събитията започнаха да се развиват стремглаво, а ключова роля в тях изигра Юлия Тимошенко.  В началото на 2008 г. в Москва беше показно арестуван Семьон Могилевич по подозрения за укриване на данъци чрез компанията „Арбат Престиж”. Намекът на руските служби няма как да бъде по-ясен. Съдружник на Могилевич в компанията е именно Дмитрий Фирташ, който е и главно действащо лице в „РосУкрЭнерго”. „Тези арести могат да нанесат сериозен удар върху структурата на доставките на руски газ в Украйна”, отблеязаха на мига наблюдателните анализатори от сериозното руско издание „Газета”. Точно така и стана няколко месеца по-късно. Руската шахматна комбинация започна през ноември 2008 г. със съвеместно заявление на тогавашния президент Дмитрий Медведев и шефа на „Газпром” Алексей Милер, в което двамата настояха Украйна да заплати 2,4 млрд. долара задължения за доставка на газ. Президентът Виктор Юшченко бързо призна задължението и обвини премиера Юлия Тимошенко за възникването на дълга.  В отговор Тимошенко отсече безапелационно – задължението не е на държавната компания „Нафтогаз”, а на „РосУкрЭнерго” – става въпрос за огромна корупционна схема на лица, свързани с президентството, която трябва да бъде прекратена, а газът от Русия – доставян без посредници.  Постигнатите договорки между премиерите на Русия и Украйна Владимир Путин и Юлия Тимошенко за доставка на газ до крайния потребител на цена 235 долара обаче скоропостижно са провалени от „тези политически сили в Украйна, които са получавали и планират да получават корупционни доходи от работата на „РосУкрЭнерго”, заявява в прав текст Тимошенко. Президентската институция начело с Владимир Юшченко е на друго мнение и настоява, че „РосУкрЭнерго” не е в дълг и трябва да продължи да изпълнява ролята си на посредник. Спорът ескалира, а дълговете се трупат, в резултат на което Москва решава да врътне кранчето – целият европейски транзит на руско синьо гориво през Украйна е преустановен. България, Чехия, Германия, Унгария, Словакия и Молдова са сред най-засегнатите страни.  „В настоящите условия те (украинските държавни ръководители, бел. пр.) се борят не за собствената си цена на газа, а да запазят едни или други посредници, за да ги използват за получаване на дивиденти за лични цели, за лично обогатяване и получаване на необходимите финансови ресурси за бъдещи политически кампании” , категоричен е Владимир Путин. Газовата криза е разрешена с посредничеството на Европейския съюз и на пръв поглед изглежда, че Тимошенко е спечелила битката с Ющенко за отстраняване на газовите посредници от „РосУкрЭнерго”.  Държавната „Нафтогаз” погасява задълженията на посредника, а в замяна получава складираните на Фирташ и съдружници 11 млрд. кубични метра синьо гориво. Тимошенко обаче едва ли подема газовата си авантюра в пристъп на алтруизъм и чувство за справедливост, изразяват съмнения наблюдателите. Недвусмисленото й прозвище „газовата принцеса” е заглавната страница на цял период от живота на първата и единствена жена министър-председател на Украйна.  Юлия Тимошенко е дълбоко въвлечена в енергийния бизнес. Кариерата на русокосата украинка започва от търговията с нефтопродукти.  Заедно със своя съпруг е учредител на компанията „Украински бензин”, от която по-късно израства корпорацията „Единни енегийни системи на Украйна” – един от най-големите вносители на руски газ в бившата съветска република от края на 90-те години. В тези години Тимошенко регистрира в Москва своя енергийна компания – „Обединена енергия” и започва сътрудничество с „Газпром”, което я извежда до позицията на един от водещите играчи на пазара на руско синьо гориво в Украйна. Скоро амбициозната бизнес дама достига до извода, че в хищническите условия на криминален преход от социалистическа към частна собственост може да оцелее само ако се ползва с властови протекции и намира ново поприще – политиката. В годините Юлия Тимошенко е отговорен политик, чийто ресор неизменно е енергетиката. Това дава основание на бизнесмена Джордж Сорос публично да я определи като „бракониер, който са назначили за горски”.  В разгара на противоречията между Тимошенко и Юшченко последният заявява, че през 2005 г. Тимошенко се е възползвала от служебното си положение, за да отпише дълг на своята бивша компания към държавната хазна на стойност 1,4 млрд. долара. Днес Тимошенко спори за президентското кресло с кандидата на друг влиятелен играч на полето на украинската енергетика – Игор Коломойски, подкрепящ актьора Владимир Зеленски. Бизнесменът от Днепропетровск е най-големият частен акционер в „Укрна́фта” – лидер в добива на петрол и газ в Украйна, но след конфликта си с Петро Порошенко загуби сериозно влияние. В Киев вярват, че водачът в социлогическите проучвания за президент Владимир Зеленски е подставено лице именно на Коломойски. Като аргументи се привежда това, че телевизионният канал на Коломойски „1+1” излъчва и продуцира филмите на Зеленски. Междувременно през 2010 г. Виктор Юшченко е сменен на президентския пост от своя съименник Янукович, което се оказва лоша новина за Тимошенко.  Енергийната политика на Янукович по нищо не се различава от тази на прозападния Ющенко. 11-те милиарда кубични метра газ, конфискувани от „РосУкрЭнерго” са върнати и започва процес на реабилитация на посредника. Украинските политически кръгове са категорични, че Дмитрий Фирташ финансира и поддържа Виктор Янукович, а скоро в обкръжението на президента попадат близки на енергийния бос като Сергей Левочкин и Юрий Бойко  –  същия Бойко, който днес е сред основните претенденти на президентските избори на 31 март.  Юрий Бойко никога не се е занимавал със сериозен бизнес, но въпреки това Forbes оценява състоянието му на над половин милиард долара. За него се знае, че е сред най-близките на Дмитрий Фирташ – толкова близък, че както украинските медии пишат, по време на бракоразводния си процес Фирташ дава право на Бойко да се разпорежда с цялото негово имущество. Юрий Бойко последователно заема поста ръководител на държавната компания „Нафтогаз” и заместник-министър по енергетиката. С идването на власт на Виктор Янукович приближеният до Дмитрий Фирташ вече е вицепремиер и министър на енергетиката и работи за реабилитиране на „РосУкрЭнерго”.  Скоро по инициатива на Янукович, а вероятно и на Фирташ и Бойко, Юлия Тимошенко е обвинена, че е сключила неизгодни сделки с „Газпром” и осъдена на 7 години затвор.  Процесът срещу бившия премиер е критикуван едновременно от Брюксел и Москва. „Фирташ е връзката, която свързва двамата викторовци – Юшченко и Янукович”, твърди в интервю депутатът от партията на Юлия Тимошенко Сергей Соболев. Битката е просто за това кой да прибере доходите от търговия с руските въглеводороди.  Въпреки етикирането на Янукович като „проруски”, а на Ющенко като „прозападен” Москва продължава да си плаща газов данък „влияние” на украинската върхушка, възползваща се от стретегическото си транзитно значение.  Според разследване на журналисти от Reuters с идването на власт на Янукович „Газпромбанк”, принадлежаща на руския енергиен гигант, започва да кредитира компаниите на Дмитрий Фирташ с преференциали цени на синьо гориво от над 20 млрд. куб. м. на стойност повече от 11 млрд. долара. В края на управлението на Янукович компанията на Фирташ Ostchem вече купува повече руски газ от държавната „Нафтогаз”. Картината обаче отново бързо се промени. След газовата криза от 2009 г. Русия отчетливо се насочва към заместване на украинския транзит на природен газ и разработва нова дългосрочна стратегия.  Това означава едно – край с тлъстите енергийни заработки, от които се издържа украинската политическа класа.  Според плановете на Москва след 2020 г. „Газпром” трябва да се освободи напълно от зависимостта си от преноса на газ през Украйна.  Русия се е възползвала от газовата криза през 2009 г., за да задвижи идеите си за нови газопроводи, заобикалящи Украйна, става ясно от изтекла през „Уикилийкс” дипломатическа грама на американското посолство в Москва . Днес газопроводите „Турски поток” и „Северен поток-2” са пред завършване, а украинските политици – „проруски” или „прозападни” са в паника, защото може да се лишат от огромните си доходи.  Дмитрий Фирташ може и да се счита за близък до „Газпром”, но това по никакъв начин не му попречи да финансира някой от лидерите на Майдана като Виталий Кличко, Тягнибок и Яценюк – непосредствено след като развали отношенията си с Янукович поради опитите на президента да вкара свои хора на пазара с руски газ.  Добре документирана е и срещата на Петро Порошенко и Виталий Кличко с Фирташ във Виена в навечерието на президентските избори от 2014 г. По-късно пред австрийския съд, разглеждаш делото за екстрадицията му в САЩ по молба на ФБР, Дмитрий Фирташ заяви, че обвинението срещу него е политическо и е продиктувано от решението му да подкрепя Порошенко за президент на Украйна, с цел – да не допусне на власт Юлия Тимошенко. За това свидетелстват и честите гласувания на „опозиционните депутати” на Юрий Бойко в един хор с партията на Петро Порошенко. По думите на шефа на „Нафтогаз” Андрей Коболев и до днес в схемите Дмитрий Фирташ и свързаните с него лица е оплетен 75-80% от газовия пазар на Украйна.  Надеждата за украинските олигарси днес са свързани с резултатите от тричасовата среща между Владимир Путин и Ангела Меркел от края на август миналата година, по време на която Берлин и Москва се договориха да запазят част от газовия транзит през Украйна.  В проблемната бивша съветска република започва борба за оцеляване между воюващи олигарси, които се борят за намаляващия руския газ докато пламенно декламират омраза към всичко „московско” и се кълнат в своя евроатлантически избор – събития добре познати от последните десетилетия.  ", "date": "2019.02.12", "title": "Кой ще вземе главата на Порошенко"}
{"url": "http://www.classa.bg/%D1%81%D0%B2%D1%8F%D1%82/item/392565-%D1%81%D1%8A%D1%80%D0%B1%D0%B8%D1%8F-%D1%81%D0%B5-%D0%BE%D0%B1%D0%B5%D0%B7%D0%BA%D1%8A%D1%80%D0%B2%D1%8F%D0%B2%D0%B0", "text": "Десетки хиляди напускат Сърбия всяка година. Германия привлича чуждите квалифицирани кадри, а родината им страда – не достигат лекари, фирми са на ръба на оцеляването, цели региони запустяват           „Всички напускат – и млади, и стари. Ние ги обучаваме за шофьори, а те после заминават за чужбина“, казва сърбинът Раде, който предпочита да запази фамилното си име в тайна. Липсата на кадри за обществения градски транспорт в Белград е толкова крещяща, че графикът на транспортните средства междувременно е значително разреден, посочва германският вестник „Ди Велт“ в свой репортаж от сръбската столица. За 6 години - минус 600 хиляди Между 50 000 и 70 000 сърби напускат родината си всяка година – според различни източници. Но цифрата може би е значително по-висока, защото мнозина заминават за чужбина и като сезонни работници, а после се връщат в страната – тях статистиката не ги брои. От опозиционната коалиция Съюз за Сърбия твърдят дори, че за последните шест години страната са напуснали близо 600 хиляди души. Лекари, майстори, санитари, заварчици, хигиенисти, фризьори, шофьори – в Германия, където съществува остър недостиг на квалифицирани кадри, но също така в Австрия и в скандинавските страни, ги посрещат с отворени обятия. В същото време малка Сърбия с население от около 7 милиона направо се обезкървява. Богатите страни на запад извличат изгода от тази трудова миграция, но за самата Сърбия тя има тревожни последствия, се казва в репортажа на „Ди Велт“. Емиграцията - централна дискусионна тема „Обезлюдяват се цели региони“, казва Йорг Хеескенс, който съветва президента Александър Вучич по отношение на мерките за насърчаване на икономиката. Хеескенс е пратеник на германското правителство, което му плаща и заплатата. Той припомня, че емиграцията е нещо обичайно за Сърбия, „но днес вече цели селища в източната част на страната са обезлюдени.“ Емиграцията се превръща в централна тема на обществената дискусия. Много сърби вече не виждат перспектива за себе си в страната, още повече, че членството в ЕС още не се вижда на хоризонта. Икономическото положение в страната е лошо, средната заплата възлиза само на около 500 евро, твърди президентският съветник. По официални данни, безработицата е 12%, но навярно е по-висока. „Дори да си работил само един ден през годината, статистиката не те хваща“, обяснява Хеескенс. Вестник „Ди Велт“ припомня, че от началото на декември миналата година  . Хората го обвиняват, че управлява страната автократично. Дори заможните сърби не виждат пред себе си перспектива за развитие, затова онези, които имат съответните финансови възможности, наемат частни учители по немски на децата си, за да ги изпратят после в Австрия, Германия или Швейцария. Германският експерт Хеескенс казва пред изданието, че се тревожи за бъдещето на Сърбия:  , постепенно се пренася насам. Правото на свободно придвижване оказва отрицателно въздействие над социалната и икономическа инфраструктура. Така не може да продължава“, казва той.     В същото време младите учени-биолози, експерти в IT-сектора или инженери биха могли да печелят по 2000 до 3000 евро месечно и в Сърбия. На фона на по-ниските разходи за живот в страната, подобен доход би бил сравним с нивото на германските заплати, посочва изданието.   .   Германските фирми, които имат свои филиали в Сърбия, особено интензивно търсят квалифицирани кадри. А Германия е най-големият инвеститор в Сърбия – 500 германски фирми с общо 55 000 служители работят в страната. Междувременно недостигът на квалифицирана работна ръка се чувства от всички: „В цял Белград не мога да намеря майстор, който да ми ремонтира банята“, казва Хеескенс. По неговите думи,   в града. Макар че Сърбия все още не е част от ЕС, трудовата миграция е принципно възможна. Предпоставката за работа в чужбина е наличието на трудов договор с германска фирма, въз основа на който кандидатът получава трудова виза от германското консулство. Заминават цели автобуси „Германските агенции за заетост изпращат цели рейсове, за да набират тук масово хора, които после се разпределят на работа в Германия или в Холандия“, разказва Слободан Милич, завеждащ отдел кадри във фирмата за обществен транспорт на Белград. Той пояснява, че повечето от наетите сърби не могат веднага да започнат работа в обществения транспорт в чужбина, защото не знаят достатъчно добре немски, но без проблеми получават работа като шофьори на камион. И явно изкарват значително повече, отколкото в Белград, където месечната им заплата възлиза на 500 евро. По думите на Милич, общо 600 от 2700-те шофьори на фирмата междувременно са заминали на работа в чужбина, като 70% от тях са се насочили към Германия – страна, която се ползва с добро име сред сърбите  . Шефът на отдел „Кадри“ в транспортното предприятие на Белград казва, че са му нужни поне 200 допълнителни шофьори само през тази година – в противен случай целият градски транспорт просто ще се срине. Новоназначените хора, които тепърва трябва да бъдат обучавани за шофьори на автобуси, междувременно подписвали задължение да останат на работа поне две години в предприятието, а градската управа им обещала повишение на заплатите със 100 евро, безплатна храна и нови служебни униформи.    ", "date": "2019.02.12", "title": "Сърбия се обезкървява"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392557-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Не е желателно, да се заемете с това, което не ви е интересно. Ползи все едно няма да имате, а само ще си загубите силата и времето. Интересни проучвания очакват, креативните от вас, който вече има собствен бизнес. Кратко пътуване, ще ви донесе много впечатления. ТЕЛЕЦ ( 21 април - 21 май )  Очаква ви помощ от всички страни, така че не обръщайте внимание на грешките от миналото. Обществено събитие, може да отложите за по-успешно време, засега се фокусирайте върху рутината работа. Апатично настроение, ви чака в любовта, възможно е да научите нещо неприятно за избраника си. По-добре, откровено поговорете с него. БЛИЗНАЦИ ( 22 май - 21 Юни ) Ще научите много за човек, на когото сте разчитали в работата. В бъдеще не бъдете толкова лекомислени, по-добре по сто пъти проверявайте информацията. Един добър ден за развитие на интуицията, нови знания и пътуване. Не се опитвайте да изяснявате отношенията си с онези, които ви дразнят. Само, ще си развалите настроението.   РАК ( 22 юни - 23 юли ) Очаква ви труден ден, когато на пътя към успеха, ще се появят трудности. Може да имате конфликти с хора, непредвидени обстоятелства и разочарования в собствените способности. Желателно е, да търсите съмишленици в работата, да трупате сили и да цени времето си. Всички важни дела, прехвърлете най-добре за следобед. ЛЪВ ( 24 юли - 23 август ) Сутринта, ще разберете как да се държите днес с хората и какво по-добре да предприемете. Положението в сферата на финансите, ще се промени драматично към по-добро, но при комуникация с бизнес партньорите трябва да следите за думите. Вечерта, е възможен проблеми с плащането на битови услуги, затова спешно трябва да изплатите дълговете и да си направите бюджет. ДЕВА ( 24-ти август - 23 септември ) Не се препоръчва, да се занимавате с масови и обществени дела. Опитайте се, да се уедините и не влизайте в центъра на събитията. За да не се преуморите, се захващайте с по-малко задачи. Особено в професионалната сфера. Срещите днес, могат да бъдат както приятелски, така и романтични. Вечерта очаквайте радостни новини. ВЕЗНИ( 24 септември - 23 октомври) Ще бъде страхотно, ако планирате среща с приятели. Не е нужно да се занимавате с работа, която е безперспективна. Отказът от пагубни зависимости, ще доведе до добър резултат. Може да укрепите здравето си без лекарства, като се занимавате със спорт и закалите. От пътуване на големи разстояния, е по-добре да се откажете. СКОРПИОН ( 24 октомври - 22 Ноември ) Всички важни неща, планирайте за сутринта, тогава ще видите ефекта от всичко, което предприемате. Трудностите няма да ви изплашат, а напротив, ще ви закалят и дадат резерв за плодотворно бъдеще. Любовните връзки, повече ще ви уморят, отколкото радват. Потърсете вдъхновение в хобито си и общуване със семейството, а не в случайни интимни запознанства.   СТРЕЛЕЦ ( 23 Ноември - 21 Декември ) Днес, ще имате време за всичко - забавление, пътуване, кореспонденция и любовна среща. Ще сте като заредена батерия, ще успеете навсякъде и няма да губите енергия. Ярките идеи, ще ви помогнат, да се реализирате в професията. Ако се потопите в спомени за миналото, ще останете с нищо. Вечерта се очаква семейно тържество. КОЗИРОГ (22 Декември - 20 януари ) Не трябва да пренебрегвате финансовите въпроси, в противен случай, те ще нараснат до невероятен размер. Възможно е влошаване на настроението, поради някои неприятни новини. Бъдете оптимисти, за да преодолеете всичко. Романтични нотки, ще се появят в живота ви вечерта, когато поклонник, ще ви се признае в любов и покани на среща.  ВОДОЛЕЙ ( 21 януари -  19  февруари ) Очаква ви, силен заряд енергия и сила, както и приятен разговор с колега. Заедно с него, ще може да реализирате нови проекти, но не бързайте. Проявете уважение и търпение към онези хора, които са скъпи за вас. Дори ако роднините ви обвинят в лъжа, трябва да бъдете сдържани. Всичко това, със сигурност ще ви се отплати.   РИБИ ( 20 февруари - 20 март ) Покажете ентусиазъм и постоянство, ако възникне проблем на работното място. Възможни са неприятни смущения в колектива, които ще доведат до преосмисляне на плановете за бъдещето. Научете нещо ново, наберете ценна информация и не ядосвайте Бог, с оплаквания от живота. Вечерта трябва да следите за здравето си.", "date": "2019.02.12", "title": "Дневен хороскоп 12 февруафи"}
{"url": "http://www.classa.bg/%D1%81%D0%B2%D1%8F%D1%82/item/392558-40-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "...за какво се борят децата на днешен Техеран   Пролетта в Техеран наближава. Близо до метростанция Саади, в сърцето на историческия квартал в центъра на града, няколко младежи свирят стара поп мелодия от дните на последния ирански шах, Мохамед Реза Пахлави, който беше свален от ислямската революцията през 1979 година. Оттогава са минали вече 40 години... От тях китаристът седи на малко пластмасово столче, докато акордеонистът обикаля по тротоара. Недалеч се намира и Берлинската улица - 250-метрова права, осеяна с магазини за дрехи и ресторанти на прилични цени. Това пространство от няколко години насам се е превърнало в обичайното място за срещи на младите бунтари от иранската столица - както момчета, така и момичета, повечето на възраст между 16 и 23 години. За 22-годишния Мохамед, едно от редовните лица на Берлинската улица, мелодията, свирена от музикантите не значи нищо. Той просто е твърде млад, за да е бил свидетел на събитията около иранската революция, довела на власт аятоласите. Подобно на повечето от събралите се наоколо обаче, той е едно от децата на ислямската република. И по думите му, у дома, където го чакат твърдо традиционалистки настроените му родители, никога не се пускат да се музика \"от онова време\".     Но ако целта им въобще някога е била да го превърнат в \"благочестив и скромен\" гражданин като тях самите, както обяснява Мохамед, те като че ли са пропуснали някои важни моменти. Например веждата, мъдреща се на лявата му вежда, пръстените с черепи и татуировките по ръцете му. Мохамед, който в момента завършва 21-месечна задължителна военна служба в иранската армия, казва, че е участвал в някои от изключително бурните протести от миналата година - най-големите от 2009 г. насам. При тях 25 души се разделиха с живота си, а младите хора по улиците изразиха гнева си към управляващите, искайки повече пари за самата държава и по-малко за военни разходи. А за Мохамед лозунгите срещу високите разходи за живот и липсата на свобода в страната са нещо, което дълбоко споделя. По улиците на Техеран той самият е крещял \"Смърт на диктатурата!\". По данни на полицията за протестите от миналата година общо над 5000 протестиращи са били арестувани в 80-те града, където избухнаха демонстрации. Властите твърдят, че 90% от задържаните са на възраст под 25 години.  Тази статистика предлага рядък поглед към демографския профил на протестиращите - една специфична група сред иранските младежи, която иска своята революция - коренно различна от тази на предишното поколение, и която се противопоставя на агресията и радикалните действия. За иранците, родени около революцията или по време на ирано-иракската война (1980-1989 г.) - хора, които сега са на по 30 и 40 години - вярваха в бавната промяна, извършена чрез избори и демокрация. Това поколение направи президент реформатора Мохамед Хатами през 1997 г. и го преизбра четири години по-късно. Хатами ги спечели с реториката си за демокрацията, гражданското общество и правата на гражданите - все нечувани теми в политиката на аятоласите. Оттогава обаче вече са минали близо 20 години, а младежи като Мохамед, младият бунтовник от Берлинската улица, не знаят почти нищо за Хатами (чието споменаване в медиите след 2001 г. беше забранено) или това, което за което се е борил той. Вместо това фокусът на Мохамед е другаде. Младият мъж също признава, че не се противопоставя напълно на насилието. Още преди вълната от протести през януари, той следва \"Рестарт\" - движение, водено от намиращи се в САЩ ирански дисиденти.  \"Както Рестарт ни окуражи, ние подпалихме джамиите, счупихме прозорците на обществените сгради и публикувахме видеоклипове на нашите действия онлайн\", казва той, макар да отказа да даде подробности. Мохамед обяснява, че е участвал в протестите през януари миналата година, за да \"сплаши държавата\", така че управляващите най-сетне да видят, че на хората им е дошло до гуша от сегашната ситуация. Той обаче не иска системата да пада, а просто да се поучи. Ако тя падне, опасява се той, \"ще свършим като Афганистан\". Други младежи седят в ресторант на Берлинската улица. Момчетата са татуирани, а момичетата носят червило и тъмен лак за нокти. Косата им, боядисана червена, синя или платинено русо - се подава от забрадките. Това техният малък протест срещу строгите правила за облеклото, налагани от моралната полиция, които изискват от жените да покриват всички части на тялото си освен лицето и дланите на ръцете. Сред момичетата в ресторанта са сестрите Фатме и Зара. На 17 и на 18 години те идват не от богатите и добре развити северни райони на града, а от консервативната му източна част, населена предимно от работническата класа. Момичетата имат обеци на веждите и на носовете си.  \"Родителите ни са много религиозни, а майка ни носи чадор (дреха, подобна на бурката, която обаче скрива с лента косите на жените). Те не знаеха, че имаме пиърсинги, а когато разбраха, не бяха особено щастливи. Казах им, че съм го направила със собствените си пари. На практика не могат да направят нищо. Винаги съм се борила с тях и ще продължавам да го правя\", разказва Фатме. За да си изкарва парите, тя рисува картини и ги продава в Instagram. Самата Берлинска улица е интересно място. Гимназисти и студенти идват тук, за да говорят, да слушат музика и да търсят заедно онзи \"идеален Иран\", където ще могат да правят каквото си искат, където никой вече няма да ги pритеснява, и където те могат да се обличат каквото искат и да ходят на концерти без никакви проблеми. Изискванията им са прости, конкретни и индивидуалистични. Думи, скъпи за предишното поколение като \"демокрация\", \"свободни медии\", \"човешки права\" и \"свобода на изразяването\", тук не се чуват.  \"Онова поколение, родено преди революцията и около войната с Ирак живя по време на президентството на Хатами. Те бяха идеалистични, много ангажирани с политиката и гледаха към бъдещето. За днешните младежи обаче свободата е преди всичко индивидуална. Те са хедонистични и искат да живеят в сегашно време\" обяснява социологът Масерат Амир-Ебрахими. За разлика от децата на 80-те, това поколение не расте в страх от честите бомбардировки, нито страда от недостига на храна и продукти за дома. В периода след войната, по време на президентството на Махмуд Ахмадинеджад (2005–2013 г.) и при международни санкции, целящи да обезкуражат страната да преследва ядрената си програма, цели слоеве на иранското общество забогатяха, особено поради близостта си с властта. С това обаче нараства и разликата между богати и бедни, което, само по себе си, дълбоко променя връзката на иранците с парите. Така тези с по-високи възможности вече не се опитват да крият богатството си, и не се притесняват да карат скъпи коли по тесните улици на Техеран и открито парадират със скъпите си часовници. Иначе казано - скромността като една от добродетелите на революцията увяхва значимо. Потребителската култура никога досега не е била толкова влиятелна и младежите в Иран се радват да се присъединят. Търговските центрове са се появили в столицата и по другите големи градове в страната, а за младите хора тези места се превръщат в места за излизане и срещи. Тук идват обаче и младежите от Берлинската улица. Те нямат парите, за да си купуват скъпи дрехи, а в големите молове могат само да оглеждат витрините. Така Техеран се превръща в град на противоположностите поне за младите - от едната страна на улицата минава скъпо \"Порше\", а от другата деца ровят по кофите.  Мястото, където те са що годе равни, е интернет. Там е отраснало цялото тяхно поколение. Сега те знаят всичко за онази, вече забранената страна на мрежата с новините от Запада и социалните мрежи, разбират и от защитен софтуер, който да крие IP-адресите им... Според Масерат Амир-Ебрахими тези деца и младежи са по-смели от своите родители и са по-склонни да поемат рискове. \"Преди блогърите, които разбиваха стереотипи, използваха псевдоними. Сегашните младежи обаче използват Instagram и други социални мрежи, за да публикуват собствените си снимки, някои от които са доста рисковани - без забрадки и използват истинските си имена. Те искат да бъдат видени и познати, въпреки рисковете\", коментира тя. Но за младежи с мрачно бъдеще пред себе си рисковете не са нищо ново. В страната едва 15 от населението е между 15 и 24 години, но за сметка на това младежката безработица достига рекордни нива от средно за страната 12% (а на места и до 28%). Икономиката на страната още е в тежка криза след изтеглянето на САЩ от сделката за ядрената програма и възстановяването на санкциите, а междувременно иранската валута понесе тежък удар през миналата година, намалявайки сериозно покупателната си способност. Когато става въпрос за пазара на труда, децата на Берлинската улица са категорични - за да си намериш добра работа, ти трябват връзки. Ако ги нямаш, оставаш само с нископлатени позиции... независимо от това какво образование имаш.  Така много от тези деца на града се отдават на разочарованието и гнева, давайки благодатна почва за продължаване на протестите вече повече от година. Но каква е тяхната революция? Според експертите това поколение не се вълнува от идеологии. Те просто искат по-добър живот и повече лична свобода. И топката е в полето на властите дали могат да им ги дадат.", "date": "2019.02.12", "title": "40 години след ислямската революция..."}
{"url": "http://www.classa.bg/%D1%81%D0%B2%D1%8F%D1%82/item/392559-%D0%BE%D1%81%D1%82%D0%B0%D0%B2%D0%B0%D1%82,-%D0%BD%D0%BE-%D0%B8%D0%BC-%D1%81%D0%B5-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D1%8E%D0%BD%D0%BA%D0%B5%D1%80", "text": "Официалният край на мандата изтича след цели 10 месеца, но лицата на комисията \"Юнкер\" вече гледат с нетърпение към изхода, пише \"Политико\" в анализ за бъдещето на 28-те членове на екипа. Вицепрезидентът на ЕК Марош Шефчович излезе в неплатен отпуск, за да се кандидатира за президент на Словакия. Други комисари смесват формалните си задължения с воденето на предизборната си кампания за място в Европейския парламент. В случая на първия вицепрезидент на ЕК  Франс Тимерманс  - залогът е постът на началника. Тимерманс беше посочен от Партията на европейските социалисти за Spitzenkandidat, т.е. за потенциален наследник на Юнкер при евентуална победа на социалистите през май 2019. Тук дори не са включени онези комисари, които се оглеждат за нова работа извън Брюксел. Неофициално се съобщава, че  Пиер Московиси  - комисар по икономическите и финансовите въпроси - смята да се кандидатира за позиция, която скоро може да се оваканти във френската Сметна палата. Бюджетният комисар  Гюнтер Йотингер  вече търси възможности за кариерен преход в частния сектор. Върховният представител по външната политика  Федерика Могерини  е споделила пред сътрудниците си, че се надява да продължи работата си в международните отношения, но как и къде? На пресконференция преди дни след среща с лидерите на Арабската лига, тя намекна, че планира да разшири езиковите си познание с арабски, когато \"си върне живота обратно\". Председателят на ЕК  Жан-Клод Юнкер  реши да не се кандидатира за нов 5-годишен мандат, но доста от приключващите работа комисари от екипа му все още не са готови да преминат в \"пенсия\". Напротив, повечето от тях все още са активни в политическата игра. Такава беше и първоначалната цел на Юнкер, който след 19 години като премиер на Люксембург влезе в президентския кабинет на тринадесетия етаж в \"Берлемон\" и обеща да събере \"силна политическа комисия\" през 2014 г. Така ресорите бяха раздадени на амбициозни партийни кадри, които имаха желание да заемат по-сериозни властови позиции и - за разлика от Могерини - нямаха намерение да си \"връщат живота обратно\", поне не в средносрочен план. Това доведе до момент, в който Юнкер се опитва да приключи недовършените въпроси и да затвърди постиженията си, но почти всички останали членове на Комисията са твърде заети с бъдещите си \"творчески\" планове вместо с оперативната си дейност. А това разсейване вече започва да се усеща и надолу по йерархията в политическите им кабинети и дори из редовете на административните служители. \"Колегите вече се занимават с фазата \"А сега накъде\".  Опитват се да разберат кой ще остане комисар и кой си тръгва, за да могат да се позиционират по-добре в политическите кабинети. Юнкер е на края на пътя си в Брюксел. Болестта го отслаби много\", казва неназован служител на ЕК в интервю за \"Политико\". Макар че самата Европейска комисия оспорва тази оценка за влиянието на Жан-Клод Юнкер, фактът, че колегите му вече си правят планове за живота след неговата смяна, е съвсем очевиден. Вицепрезидентът  Валдис Домбровскис  от Латвия, вицепрезидентът  Андрус Ансип  от Естония и комисарят  Корина Крецу  от Румъния обявиха, че ще участват в Евроизбори 2019 като кандидати за членове в Европейския парламент. Очаква се в близките дни и седмици същото да направят и още няколко други комисари. Според правилника на ЕК те имат право да запазят актуалната си позиция до края на мандата, но им е забранено да използват институционални ресурси за воденето на предизборната си кампания. Онези, които подобно на Шефчович се кандидатират за вътрешни национални избори, са принудени да вземат неплатен отпуск от Комисията. Изправени пред реалностите на кампанията, от ЕК се принудиха да публикуват подробни нови правила за поведение на кандидатите, които ще се изправят едни срещу други през май 2019.     Целта на Юнкер е била да стикова правилата с националното законодателство в страните-членки на ЕС, където министрите от правителствата не са длъжни да напускат постовете си или да си вземат отпуск по време на кампания.     \"От самото начало исках Комисията да бъде политическа. Комисарите поемат пълен контрол и отговорност за всички решения на този мандат. В същото време, очаквам от тях да се ангажират пълноценно и лично с гражданите на страните от ЕС. Активното участие в предстоящите избори за Европейски парламент са съставна част на този ангажимент\", обяви Юнкер в съобщение преди дни. Новите правила изискват от комисарите - кандидат-евродепутати - да информират Юнкер, който от своя страна трябва да съобщи за това пред ЕП. Целта е Комисията да продължи да работи в оперативен порядък, което се подразбира от правилото, че \"комисарите трябва да осигурят институционална приемственост и да подреждат ангажиментите си, така че да не спират да изпълняват задълженията си\". Специално се подчертава, че се изисква \"редовно присъствие на седмичните заседания на колежа на комисарите\", както и участие в официалните процедури, особено в тристранните преговори с ЕП и Европейския съвет. \"Това е от особено важно значение в този момент, когато много от законодателните досиета се финализират\", се казва в новите правила. Последното предупреждение съдържа в себе си признанието за личните приоритети на Жан-Клод Юнкер - да завърши мандата си с отличие, да избегне катастрофален изход от Brexit, да затвърди наследството си като отдаден европеец. Всичко това може да се окаже под въпрос, ако Комисията функционира с капацитет, снижен значително под 100%. Комисарите, които без съмнение продължават да работят на пълни обороти, са тези, които ясно дадоха да се разбере желанието им да останат в Брюксел като част от следващия състав на Европейската комисия. Сред тях е земеделският комисар  Фил Хоган  от Ирландия, който има амбиции за търговския ресор, комисарят за разширяването  Йоханес Хан  от Австрия, който се цели в позиция с контрол върху икономическата политика, и  Маргрете Вестагер  от Дания - тя най-вероятно би била доволна да продължи работата си като комисар по конкуренцията, най-мощния регулаторен пост в ЕС. Мария Габриел  от България също се спряга за една от фигурите, които потенциално биха останали в мандата на ЕК от 2019 до 2024 г. Подобни спекулации има и за правосъдния комисар  Вера Юрова,  която наскоро обяви пред чешките медии, че ще вземе решение дали да остане в Брюксел през юни или юли. За повечето комисари това решение не зависи просто от личния им избор, а от настроенията в родните им столици, където промените в изборните резултати може да саботират амбициите им. Има комисари, които много добре разбират, че политическата констелация не е в тяхна полза, затова активно се оглеждат за нова работа. Федерика Могерини е точно такъв пример - като член на Демократическата партия на Италия тя няма практически никакви шансове да получи подкрепа за нов мандат в ЕК от настоящата управляваща коалиция в Рим, водена от Матео Салвини и Луиджи Ди Майо. Това обяснява много добре защо Могерини търси неправителствена организация за оглавяване - и учител по арабски език. Франс Тимерманс , който скоро ще бъде официално издигнат като кандидат за президент на ЕК от квотата на ПЕС, най-вероятно ще се задоволи с поста на Могерини (социалистите нямат шанс да спечелят толкова мандати в ЕП, че да имат думата при разпределянето на поста на Юнкер). Но дали Тимерманс ще остане комисар от Холандия - това зависи от решението на премиера Марк Рюте, член на противниковия Алианс на либералите и демократите в Европа (АЛДЕ), който може и да не му осигури подкрепата си. Люксембург, Испания и Португалия също са сред страните, които най-вероятно ще изпратят нови лица в Брюксел в резултат на промените във властовия баланс на националните правителства. Ситуацията се отразява най-натоварващо на онези комисари, които още не са измислили какво ще правят оттук нататък. Сред тях е здравният комисар  Витенис Андриукайтис , който беше номиниран за президент на родната си Литва от Социалдемократическата партия, но не е сигурен дали да се включи в кампанията поради слабите шансове за успех на политическата сила. Ако той влезе в битката, ще трябва да си вземе отпуск преди вота на 12 май. Това би го поставило в ситуация да изпусне контрола по последния голям напън за приключване на законодателната програма. Евентуалното меко приземяване на Московиси във френската Сметна палата зависи от това дали настощият председател на институцията Дидие Миго ще се премести в Конституционния съд (както се очаква). Както и да се развие процесът по търсене на нова работа, Московиси се е зарекъл да се фокусира върху отглеждането на сина си Жозеф, който навършва 1 година на 6 юни. Няколко комисари очевидно са се насочили към по-тихо и спокойно бъдеще. Вицепрезидентът на ЕК  Юрки Катайнен , например, се прибира във Финландия, където съпругата му има шанс да спечели депутатски мандат на изборите през април. Испанецът  Мигел Ариас Канете , който отговаря за климата и енергетиката, е казал на сътрудниците си, че няма търпение да се отдаде на внуците си и на хобито си - състезания с електрически превозни средства. А какво ще се случи със самия Юнкер? На първо време, вероятно ще се прибере у дома в Люксембург. Наскоро той и съпругата му осиновиха ново куче на име Карузо. Без съмнение домашният любимец чака малко повече внимание от знатния си стопанин.", "date": "2019.02.12", "title": "Остават, но им се заминава: Какво се случва с комисията \"Юнкер\""}
{"url": "http://www.classa.bg/%D1%81%D0%B2%D1%8F%D1%82/item/392560-%D0%B1%D0%B5%D0%B4%D0%BD%D0%B8,-%D0%BD%D0%B5%D1%89%D0%B0%D1%81%D1%82%D0%BD%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%86%D0%B8-%D1%81%D0%BF%D1%80%D0%B5%D1%82%D0%B5-%D0%B4%D0%B0-%D1%82%D0%B0%D0%BD%D1%86%D1%83%D0%B2%D0%B0%D1%82%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B8%D0%B4%D0%B2%D0%B0", "text": "10 години превеждам филми, които никой не желае да покаже. 10 години се опитвам да се измъкна от фалшивите новини, с които ни заливат отвсякъде. 10 години се уча как се търси истината. 10 години! И накрая пак се поддавам на разни внушения на медиите, нямащи нищо общо с реалността. Нямам никакво оправдание. Виновна съм.     От доста време слушам за хуманитарната криза във Венецуела и въпреки че съм превела десетина филма за нея и за цяла Латинска Америка, въпреки че познавам Къдр инка Къдринова, която е разказвала не веднъж и дваж за ситуацията там, не смеех да напиша нищо в подкрепа на Мадуро. Смятах, че е провалил всички постижения на Боливарската революция и че действително животът там сега е тежък колкото е бил преди 1999 г. Оставих се на течението и повярвах на българските медии и политици. Мълчах. Но днес попаднах на . Всички клипове са заснети в последните две седмици и са с продължителност по около минута. Първите две показват новите жилищни квартали за бедняци, измъкнали от мизерията милиони венецуелци (между другото, докарани до небивала бедност от онези „демократични“ правителства, управлявали богатата Венецуела преди появата на Уго Чавес). Разбира се, всички блокове си приличат, тъй като става въпрос за социални жилища. Третото и четвъртото показват едно такова жилище отвътре, както и неговия собственик. Не е претрупано с мебели, скромно е, но познавам мнозина българи, които мечтаят за подобно. Петото показва междублоковото пространство във въпросния „бедняшки“ квартал. 6, 7, 10 и 13 показват градски паркове. Осмото – търговски център. 9, 11 и 14 –  , където  … Какво да ви кажа – погледнете ги. Направи ми впечатление не само богатото им зареждане, но и пълната липса на паника сред хората – пазаруват си съвсем нормално, никой не се презапасява, както би трябвало да бъде по време на криза. 15 и 16 показват центъра на града. Спокойните и щастливи венецуелци танцуват по улиците. Последният клип показва едно пазарче в града. Не пропускайте да видите това, което нашите „журналисти“, ако бяха наистина такива, трябваше да ви покажат, вместо някакъв си любопитен аржентински младеж. И ако още се притеснявате за венецуелците, страдащи от диктатора-социалист, можете да организирате някаква хуманитарна помощ. Все пак сме хора, да си помагаме! Ако трябва и с бомби, каза оранжевият палячо. Нека и венецуелците да се сдобият с прекрасно ремонтирано Ларго и Граф за чудо и приказ! Доколкото видях, такива чудесии при тях няма. Бедни, нещастни венецуелци!  Спрете да танцувате!  Демокрацията идва!  ", "date": "2019.02.12", "title": "Бедни, нещастни венецуелци! Спрете да танцувате! Демокрацията идва!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392556-%D1%82%D1%8F%D0%BB%D0%BE-%D0%B7%D0%B0-%D1%81%D1%82%D1%80%D1%83%D0%B2%D0%B0-80-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Доскоро почти никой не знаеше нищо за Лорен Санчес, но през последните два дни след избухването на скандала Безос потвърди, че се развежда, и вече целият свят пише за любовницата, както и това, че най-богатият човек в света ще загуби 80 милиарда долара заради нея. \r\n   \r\n    Жената, заради която Джеф Безос, собственик на Amazon, ще остави жена си Макензи, а разводът й ще му струва почти 80 млрд. долара, определено е \"фатална\", а когато погледне снимките й в бански, става ясно защо толкова бързо \"се е предал\" милиардерът. Въпреки че има навършени 49 години и три деца, Лорън има прекрасно тяло. Преди няколко години тя облече бански костюм и развълнува всички. \"Фаталната\" Лорън не е засега не е официално обявена за връзката си с най-богатия човек на света. Известно е, че тя също се развежда със съпруга си, един от най-успешните холивудски агенти - Патрик Уайтсел. \r\n          ", "date": "2019.02.12", "title": "Тяло за струва 80 милиарда долара!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392553-%D1%80%D0%BE%D0%BC%D0%B0%D0%BD%D1%82%D0%B8%D1%87%D0%BD%D0%B8%D1%8F%D1%82-%D0%BF%D0%BE%D0%BB%D0%B8%D1%86%D0%B0%D0%B9", "text": "Мистериозният полицай, чиято снимка днес обиколи мрежата, се казва Рангел Машкудански и е от Столичната дирекция на полицията. Младият мъж е заснет как предлага брак на любимата си Диана в момента, в който е положил клетва след завършване на полицейското училище в Пазарджик.     Снимката е от петък, а полицаят е паднал на колене пред любовта на живота си пред одобрителните погледи на зам.-министъра на вътрешните работи Стефан Балабанов, на шефа на пазарджишката полиция Йордан Рогачев и на други висши ченгета. След завършване на полицейската школа Рангел се връща в София, където ще работи в специализираните полицейски сили. Диана, разбира се, е казала „Да\", а присъствалите на трогателната сцена дълго са аплодирали двамата влюбени.", "date": "2019.02.12", "title": "Романтичният полицай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392554-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B6%D0%B5%D0%BD%D1%81%D0%BA%D0%B8%D1%82%D0%B5-%D0%BE%D1%80%D0%B3%D0%B0%D0%B7%D0%BC%D0%B8", "text": " Показва ли сме ви и  . Неотдавна  , а непосредствено след това от   ви казахме и  . Сега отново ще си поговорим за женските оргазми – какви видове са те, какво е усещането и как мъжете могат да накарат нежната си половинка да достигнат до това върховно изживяване.        Необходимо е да се подчертаят няколко признака на оргазъм при жените: зърната на гърдите набъбват и стават твърди, движенията на тялото са подобни на конвулсивна атака, която е придружена от звуците на страстта. Жена в този момент може да почувства приятен спазъм и/или прилив на топли вълни в тазовата област. Силата и честотата на спазмите зависи от физиката на жената. Всички тези признаци на оргазъм трябва да се отдадат на физиологичния тип удоволствие, което е по-рядко от клиторния оргазъм.  •    Вагинален оргазъм . За да се постигне до този оргазъм е необходимо да се обърне внимание на долната третина на вагиналната стена. За да постигнете максимално удоволствие и да увеличите удоволствието на партньора, трябва да тренирате набраздените мускули. Професионален сексолог ще ви помогне да научите как правилно да използвате тази мускулна група. У дома, можете да използвате прости упражнения: стискайте вагиналния мускул няколко пъти на ден – това е всичко. •    Клиторен оргазъм . Съдейки по името, може да се разбере, че този оргазъм се случва, когато клиторът е възбуден (стимулиран). По време на половия акт членът на мъжа докосва клитора, като по този начин го дразни. Съществува погрешно мнение, че клиторът е „млад оргазъм”, който „остарява” с напредването на възрастта на жената. Но това съвсем не е така. Този вид оргазъм може да изпита всяка жена. •    Маточен оргазъм.  Той се постига чрез стимулиране, когато пенисът докосва основата на шийката на матката. При малка дължина на пениса или прекомерно дълбока матка този тип оргазъм е недостъпен.   В живота се случва и така, че постигането на оргазъм по някаква причина е невъзможно. И за да избегнат обсъждането на този проблем, жените често имитират оргазъм. Но само жената, която наистина е преживяла истински оргазъм, умело може да го имитира. В противен случай опитен партньор ще усети фалшивата ви игра.  Какво е психо-емоционален оргазъм? И това си е един вид оргазъм, но без физически контакт. Причините за такъв тип оргазъм при жените зависи от това как тя оценява мъжа като сексуален обект, колко той я привлича и умее ли само с думи и нежно докосване да я поръка от удоволствие. В комбинация всички тези компоненти дават възбудимост и жените изпитват психо-емоционален оргазъм. Какви са видовете оргазми вече разбрахме, но нека сега да си поговорим за това  . Има такова нещо като „оргазмична серия” - това е необходимостта от повторно сексуално общуване до пълно удовлетворение. Затова партньорите трябва да са запознати с оргазматичните серии на другите. Повечето жени се нуждаят от релаксираща ласка, което в никакъв случай не значи втори дубъл от секс преживяванията.", "date": "2019.02.12", "title": "Истина за женските оргазми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392555-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D0%BC%D1%8A%D0%B6-%D0%B2-%D1%81%D0%B2%D0%B5%D1%82%D0%B0", "text": "Нови разкрития около скандала с изтичането на интимните снимки и съобщения на най-богатия човек в света – Джеф Безос. Според различни източници личната информация е била подадена до медиите от брата на приятелката на Безос. Снимките са изпратени до редакцията на „Нешънъл инкуайър\" от човек много близък до Безос и любовницата му Лорън Санчес, твърди адвокатът на изданието.      Скандалът гръмна в деня на развода на Джеф Безос и съпругата му Маккензи. Основателят на „Амазон\" започна разследване срещу „Нешънъл инкуайър\", които първи публикуваха пикантни подробности от извънбрачната му афера.", "date": "2019.02.12", "title": "Най-богатият мъж в света..."}
