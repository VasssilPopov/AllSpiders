{"url": "http://www.classa.bg/%D1%81%D0%B2%D1%8F%D1%82/item/393384-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%86%D0%B8%D1%8F-%D1%81%D0%BC%D1%8F%D1%82%D0%B0-%D0%B4%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B5-%D1%81%D1%8A%D1%89%D0%BE-%D0%B8-s-500-%D0%BE%D1%82-%D1%80%D1%83%D1%81%D0%B8%D1%8F", "text": "Турция никога няма да се откаже от споразумението си за закупуване на противоракетни системи S-400 Triumf в Русия и предвижда също да придобие единици от модела S-500, заяви турският президент Реджеп Тайип Ердоган по време на интервю, което той е дал на Канал 24. След като повтори, че сделката за придобиване на S-400 е затворена, той е уточнил, че може да се произвеждат съвместно на турска територия. Ердоган също така посочи, че САЩ, които се опитаха да нарушат това споразумение с Русия и са против Турция да купува руски оръжия, не трябва да се опитват да оказват натиск върху страната чрез търговски мерки, за които Анкара е изготвила свои собствени мерки за противодействие. Тази седмица американският президент Доналд Тръмп обеща, че може да прекрати преференциалното си търговско споразумение с Турция в рамките на програмата на Общата система за преференции (ОСП) на Световната търговска организация. То предвижда едностранни предимства на най-облагодетелстваните нации за тези, които са в по-лоши условия. Също така от Пентагона потвърдиха, че споразумението, с което Турция купува С-400 на Русия, би застрашило операцията, с която Анкара ще придобие изтребители от F-35 от следващото поколение и американските системи Patriot.", "date": "2019.03.08", "title": "Ердоган: Турция смята да придобие също и S-500 от Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393378-%D0%B8%D0%BC%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B3%D0%B5%D1%80%D0%B1-%D0%B4%D0%BF%D1%81-%D1%85%D0%B2%D1%8A%D1%80%D0%BB%D1%8F%D0%B9%D1%82%D0%B5-%D0%BA%D1%8A%D1%80%D0%BF%D0%B8%D1%82%D0%B5", "text": "  Тези дни чухме поне две обяснения, поради които ГЕРБ създадоха скандала с промените в Изборния кодекс, довели до излизането на БСП от парламента, напрежение вътре в самата партия, което наложи намесата на премиера Бойко Борисов, и вето на държавния глава Румен Радев върху законопроекта.     Най-прясното обяснение дойде в сряда, от демиурга на целия скандал Цветан Цветанов заяви с равномерен тон от парламентарната трибуна: “Аз не смятам, че БСП и членовете и симпатизантите на БСП искат модела “Венецуела”. Аз не смятам, че БСП искат да видят българския Мадуро в лицето на президента Радев, който изцяло води Венецуела към един режим – и виждаме какви са и позициите в подкрепа на режима на Венецуела… Точно затова, уважаеми колеги народни представители, аз мога да кажа, че от името на парламентарната група на ГЕРБ ние ще гласуваме за законопроекта и против ветото на президента…” Извинете за дългия цитат, но той е наложителен, защото, дето се казва от извора, обяснява защо ГЕРБ отхвърли президентското вето. От казаното излиза, че ветото е отхвърлено, защото Радев води Венецуела “към един режим”, т.е. ГЕРБ и лично Цветанов спасиха венецуелците от Радев. Удържаната геополитическа победа е разбира се важна за влиянието на България в Западното полукълбо, но като как точно помага да си изясним какво се случва в парламента, не стана много ясно. А там се случват интересни и удивителни, дори за нашето съвремие, неща. За тях преди няколко дена разказа депутатът от ГЕРБ Георги Марков, чийто аналитични монолози все повече го превръщат в жива конкуренция на артиста Камен Донев. “Всеки ден г-н Цветанов е полудял и тича от стая по стая и му поставят непрекъснато някакви ултиматуми”, каза в интервю Марков. Разбира се, не е хубаво г-н Цветанов да полудява, защото тогава няма да има кой да спаси Венецуела от Румен Радев, но пък тичането от стаята в стая издава, че ГЕРБ имат елементарен проблем с кворума и удържането на парламента от разпълзяване. И в опита си да реши този проблем, Цветанов сътвори един куп други, а да не говорим какви безсмислици изприказва, подобни на по-горния цитат. Неспиращата поредица от скандали с функционери на ГЕРБ, партньори на ГЕРБ, решения на ГЕРБ и външнополитически провали на ГЕРБ във времето на кабинета “Борисов-3” от доста време поставяха въпроса за провеждането на предсрочни избори като спора между експертите беше между датите за тяхното провеждане – пролетта с евроизборите или наесен с местния вот. Колкото повече наближават тези реперни точки, толкова повече се изнервят управляващите и толкова повече се засилва желанието им да спечелят служебна победа със законови хватки, особено на фона на почти изравнените електорално ГЕРБ и БСП. Управляващите имат интерес ако се стигне до предсрочни избори, те да са през октомври, но това не е чак толкова лесна задача предвид драмите в голямата коалиция, а и в малката коалиция на “Обединени патриоти”. Тук решително нараства ролята на ДПС, винаги петимни да подложат я рамо, я крак в нужния момент и според интереса си. Цветанов и Борисов може и да ги избива студена пот от условната “Целувка на Местан”, но при положение, че патриотите са нестабилни като нитроглицерин, а крепящите кворума депутати се обиждат един друг на “проститутка”, както показаха Веселин Марешки и Валери Симеонов, двамата от ГЕРБ нямат особен избор. Прикоткването на ДПС, които в подходящ момент просто не се регистрираха в пленарната зала, бе и основата причина за бърникането на Изборния кодекс с отмяната на преференциите и още куп други неща, които някак си потънаха покрай уж основния проблем. Цветанов сам си го призна в средата на февруари, като заяви, че в името на стабилността на управление той, от името на ГЕРБ, се е съгласил с искането на ДПС да отпаднат преференциите. Това даде повод не само на БСП да обяви, че имаме нова управляваща коалиция ГЕРБ – ДПС (не че такава нямаше при разпределението на парите за общините, например), но и на премиера Борисов на пожар да свика пресконференция, на която да отменя всичко, да връща стари положения, дори да очаква вето на президента, за да се оправи кашата. Но, както е казал класикът: “Анушка вече разля маслото.” ГЕРБ понесоха поредната репутационна загуба. Не че досега това не им се разминаваше, но те са вече в ситуацията, когато не се знае коя дребна съчка ще им счупи гърбината. И те го знаят, това е и причината яростно да отричат, че има фактическо ситуационно коалиране с ДПС. “Това е фалшива новина”, възкликна Цветанов, за когото всичко, което не му харесва, е фалшива новина. Такъв сговор обаче има и в отсъствието на БСП от парламента той може само да се разширява.     През март 2014 г. след като пи кафе с Лютфи Местан в Кърджали, Борисов заяви пред БТВ: “Аз съм човек, който обича да прави хората щастливи, доволни, да им е удобно. Като млад обичах да се бия, да раздавам шамари, но с бой нищо не се постига.” Лидерът на ГЕРБ обаче все по-трудно раздава каквото и да било без да възникне проблем, камо ли шамари, а хората в България след десетгодишното му управление меко казано не са щастливи, по която и да било и за каквото и да било класация. Между другото четири месеца след кафето с Местан, ДПС свали кабинетът “Орешарски”. В началото на месеца фамозният Георги Марков отровено призна, че е призовал Борисов “да хвърли кърпата”, т.е. да се оттегли от политиката, защото бил направил вече много за България. “Почивай си бе, човек…. Та Меркел, та Тереза Мей, кой ли не те нацелува. Ти си целият в целувки.” Прав е Марков.   Бойко, хвърли я! “Местан” вече те целуна. Останалото е агония.        ", "date": "2019.03.08", "title": "Има коалиция ГЕРБ-ДПС. Хвърляйте кърпите"}
{"url": "http://www.classa.bg/%D1%81%D0%B2%D1%8F%D1%82/item/393379-%D0%BD%D0%B5%D0%B1%D0%B5%D1%81%D0%BD%D0%BE-%D1%82%D1%8F%D0%BB%D0%BE-%D1%89%D0%B5-%D0%BF%D1%80%D0%B5%D0%BC%D0%B8%D0%BD%D0%B5-%D0%B4%D0%BD%D0%B5%D1%81-%D0%BF%D1%80%D0%B5%D0%B7-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B0%D1%82%D0%B0-%D1%81%D0%B8-%D1%82%D0%BE%D1%87%D0%BA%D0%B0-%D0%B4%D0%BE-%D0%B7%D0%B5%D0%BC%D1%8F%D1%82%D0%B0", "text": "Голям астероид ще достигне най-близката си точка до Земята днес, въпреки че траекторията му не представлява заплаха за нашата планета.   В края на февруари Лабораторията за реактивни двигатели на НАСА (JPL) за първи път наблюдава приближаването на 2019 DN, небесно тяло с диаметър между 90 и 200 метра, което пътува с по-висока скорост от седем километра в секунда. DN 2019 принадлежи към групата на астероидите Амор, чиито орбити са външни на Земната. Той днес ще премине приблизително на 5,18 милиона километра от нашата планета, около 13 пъти повече отколкото разстоянието, на което се намира Луната. \"Много малко от тези тела представляват потенциална опасност за Земята, но колкото повече знаем и разбираме за тях, толкова по-добре ще сме готови да предприемем подходящите мерки, ако някое бъде насочено към нас\", обяснява американската космическа агенция.", "date": "2019.03.08", "title": "Небесно тяло ще премине днес през най-близката си точка до Земята"}
{"url": "http://www.classa.bg/%D1%81%D0%B2%D1%8F%D1%82/item/393380-%D0%B4%D0%B2%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%BC%D1%8A%D1%80%D1%81%D0%B8%D1%82%D0%B5%D0%BB%D1%8F-%D0%B2-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BC%D1%8A%D0%B6%D0%BA%D0%B0%D1%82%D0%B0-%D0%BF%D0%BB%D0%BE%D0%B4%D0%BE%D0%B2%D0%B8%D1%82%D0%BE%D1%81%D1%82", "text": "Две химически вещества, които могат да бъдат намерени в нашата домашна среда и дори в нашата диета, пластификаторът DEHP и полихлор бифенил PCB 153, влияят върху мъжката плодовитост, според едно скорошно проучване на учени от Университета в Нотингам, Великобритания, публикувано на 4 март. в списание \"Научни доклади\". Изследователите установили, че от 1938 до 2011 г. качеството на сперматозоидите е намаляло наполовина.   Проучването е проведено въз основа на резултатите от предишно проучване, проведено от същия екип през 2016 г., което показва, че кучетата също страдат от проблеми с плодовитостта. Там бе подчертано въздействието на два замърсителя на околната среда, DEHP и PCB153, присъстващи във влажни и сухи кучешки храни, които могат да увредят репродуктивната функция. Сега учените провели идентични експерименти с проби от сперматозоиди от мъже и кучета, живеещи в един регион на Обединеното кралство, и по-специално анализирали разпространението на двата замърсителя на околната среда, които привлякоха вниманието им преди три години. DEHP, пластификатор, използван в поливинилхлорида, присъства в широка гама храни (от човешкото мляко до овчи черен дроб) и в различни домашни предмети (килими, дрехи, играчки); докато полихлор бифенил 153 се използва както в хранителни продукти, така и в електрически уреди, мастила, лепила и забавители на горенето. Този последен химикал, широко използван през 60-те и 70-те години на миналия век, е забранен в целия свят, но все още може да бъде намерен в храната за кучета. Проучването показа, че и двете вещества имат вредно въздействие върху подвижността на спермата на двата вида. В съобщение, публикувано от университета, водещият изследовател на последващото проучване, Ричард Леа, каза, че с това те искат да покажат, че домашните кучета са огледалото на упадъка на мъжката репродуктивна система, тъй като те са изложени на същите битови замърсители. Друг изследовател от екипа, Ребека Сумнер, добави, че намаляването на плодовитостта може да доведе до увеличаване на фрагментацията на ДНК. \"Ние знаем, че когато мотилитетът на човешката сперма е слаб, фрагментацията на ДНК се увеличава и че мъжкото безплодие е свързано с по-високо ниво на увреждане на ДНК на сперматозоидите,\" каза той.", "date": "2019.03.08", "title": "Два химически замърсителя в домовете намаляват мъжката плодовитост"}
{"url": "http://www.classa.bg/%D1%81%D0%B2%D1%8F%D1%82/item/393381-%D0%B1%D0%B0%D1%89%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-300-000-%D0%B4%D0%BE%D0%BB%D0%B0%D1%80%D0%B0-%D0%B8-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%B4%D1%8A%D1%89%D0%B5%D1%80%D1%8F-%D0%BC%D1%83,-%D0%BF%D1%80%D0%B8-%D0%B5%D0%B4%D0%BD%D0%BE-%D1%83%D1%81%D0%BB%D0%BE%D0%B2%D0%B8%D0%B5", "text": "26-годишно момиче бе изненадано да научи, че баща й, тайландският милионер Арнон Родтонг, е предложил ръката й на всеки мъж, който иска да се ожени за нея и да управлява процъфтяващия семеен бизнес, съобщава Daily Mail.   Този собственик на плантация е публикувал в социалните мрежи предложението, в което казва, че дъщеря му, Карнсита, е девствена и говори свободно английски и китайски. Освен това той е посочил, че не го е грижа откъде идва кандидатът, стига той „да работи усърдно и да прави наследницата му щастлива\". \"Искам усърден човек, просто искам някой с трудолюбиво отношение, това е всичко\", подчерта Родтонг, отбелязвайки, че не иска човек \"с магистърска или докторска степен\". Въпреки че има синове, Арнон Родтън иска бъдещият му зет да ръководи бизнеса му \"и да го направи да пребъде\". В допълнение към дъщеря си, този мъж предлага зестра от 10 милиона бата, или около $ 315,000. \"Ако трябва да се омъжа за някого, просто искам той да бъде усърден и добър човек, който обича семейството си\", казва Карнсита Родтонг, която научи за тази инициатива чрез приятел. \"Това ме изненада, но мога да видя и забавната страна\", каза тя.", "date": "2019.03.08", "title": "Баща предлага 300 000 долара и бизнеса си на кандидат за дъщеря му, при едно условие"}
{"url": "http://www.classa.bg/%D1%81%D0%B2%D1%8F%D1%82/item/393382-%D1%80%D0%B5%D1%88%D0%B8%D1%85%D0%B0-%E2%80%9E%D0%B3%D0%BB%D0%B0%D0%B2%D0%BE%D0%B1%D0%BB%D1%8A%D1%81%D0%BA%D0%B0%D0%BD%D0%B8%D1%86%D0%B0%E2%80%9C-%D0%BD%D0%B0-%D0%B0%D0%B9%D0%BD%D1%89%D0%B0%D0%B9%D0%BD,-%D1%81%D0%BB%D0%B5%D0%B4-%D0%BD%D0%B0%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BB%D0%B8%D0%BF%D1%81%D0%B2%D0%B0%D1%89%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B8%D1%86%D0%B0", "text": "Еврейският университет в Йерусалим е възстановил липсващата част на „главоблъсканица\" от Алберт Айнщайн. В един ръкопис от 1930 г., посветен на теорията за обединеното поле, с който той се стреми да обедини всички сили на природата, липсвал лист, който бе възстановен преди няколко седмици сред 110 страници на нови научни файлове, придобити от университета. Възстановената страница е част от приложение от осем страници, което никога не е било публикувано, въпреки че има копия в ръцете на учени. \"В копията, които имахме, липсваше страница и това беше проблем, беше пъзел\", каза Ханох Гутфройд, научен съветник в университета за архивите на Айнщайн, като обясни, че възстановеният лист съдържа нов материал. Според изявление на Еврейския университет, статията на Айнщайн за единната теория на полето е един от многобройните му опити да \"обедини силите на природата в една единствена теория и той е посветил последните 30 години от живота си на тази цел\". Айнщайн е един от основателите на Еврейския университет в Ерусалим, в който се помещава голямо количество от интелектуалното наследство на физика, както и над 80 000 негови обекта. В сряда учебното заведение публикува 110 страници ръкописи, които хвърлят светлина върху научната работа на Айнщайн и неговата личност. Сред новите елементи на колекцията са 84 страници, които основно обхващат математическите изводи от годините 1944 -1948 г .; писмо от Айнщайн до най-големия му син, Ханс Алберт, датирано от 1935 г., в което той изразява своята загриженост относно популярността на нацистката партия в Германия; и четири писма до приятеля му, инженер Микеле Бесо. В три от тези писма, Айнщайн се позовава на работата си върху абсорбцията и излъчването на светлина от атомите, които след това са послужили като основа за лазерната технология. В четвъртото писмо ученият признава, че след 50 години мислене, той все още не разбира квантовата природа на светлината. Новите ръкописи са „филантропски подарък\" от Фондацията на семейството Краун-Гудман от Чикаго, която от своя страна ги е придобила от частен колекционер в Чапел Хил (Северна Каролина, САЩ).", "date": "2019.03.08", "title": "Решиха „главоблъсканица“ на Айнщайн, след намиране на липсващата страница"}
{"url": "http://www.classa.bg/%D1%81%D0%B2%D1%8F%D1%82/item/393383-huawei-%D1%81%D1%8A%D0%B4%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B7%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%82%D0%B5%D1%85%D0%BD%D0%B8%D1%82%D0%B5-%D0%BF%D1%80%D0%BE%D0%B4%D1%83%D0%BA%D1%82%D0%B8", "text": "Китайският телекомуникационен гигант Huawei Technologies заведе дело срещу правителството на САЩ, като го обвини в незаконно действие за обнародването на закон, който забранява на правителствените структури на страната да правят бизнес с компании, които използват продуктите на Huawei като \" съществен компонент \". Делото на Huawei е заведено в Окръжния съд на източен Тексас, САЩ. Компанията твърди, че ограниченията, наложени от член 889 от Закона за националната отбрана (NDAA), приет през август миналата година, са насочени срещу нейната дейност на територията на САЩ и са \"неконституционни\". \"Конгресът на САЩ многократно не успя да представи никакви доказателства в подкрепа на ограниченията си срещу продуктите на Huawei,\" се казва в изявление на ротационния председател на компанията, Гуо Пинг. \"Тази забрана е не само незаконна, но и ограничава Huawei да участва в лоялна конкуренция, като в крайна сметка вреди на интересите на американските потребители\", добави той. На пресконференция в централата на Huawei в китайския град Шънджън, Гуо Пинг също обвини правителството на САЩ, че е \"хакнало\" сървърите на компанията и е откраднало имейлите им и изходния код, според AFP. Американското правителство разглежда продуктите на Huawei като заплаха за националната сигурност на страната и се опитва да убеди съюзниците си да изгонят Huawei от света на бизнеса на територията си, за предполагаеми рискове от шпионаж от страна на китайската компания, обвинения, които Huawei многократно отхвърля. Huawei е посветена на развитието на 5G технологията и притежава една десета от основните патенти за този тип мрежи. Лидерите на компанията твърдят, че ограниченията, наложени от американския закон не позволяват да предлагат по-усъвършенствани 5G технологии на американските потребители и затова възпрепятстват усилията за подобряване на работата на 5G мрежите в страната. \"Оценките от промишлени източници показват, че позволяването на Huawei да се конкурира ще намали цената на безжичната инфраструктура с 15% до 40%, което ще спести на Северна Америка най-малко 20 млрд. долара през следващите четири години\" твърдят от Huawei.", "date": "2019.03.08", "title": "Huawei съди правителството на САЩ за федералната забрана за използване на техните продукти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393375-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%B2%D0%B0-%D1%81-%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9D-%D0%B7%D0%B0%D1%89%D0%BE-%D1%83-%D0%BD%D0%B0%D1%81-%D0%BD%D0%B5-%D1%81%D1%82%D0%B0%D0%B2%D0%B0-%D0%B8-%D0%BD%D0%B5-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%BE%D0%BB%D0%B8", "text": "След подгряващи възторжени новини как „Фолксваген” ще строи завод за коли в България за 1,4 млрд. евро, нови публикации като студен душ сочат, че все пак Сърбия е за предпочитане от германския автомобилен гигант. Сърбия е по-малка от България, не е член на ЕС, но се оказва по-добро място за автомобилен завод? Защо? И защо България упорито не успява да произвежда автомобили? Няма страна с добре развиваща се икономика, която да не прави коли. Всички опити досега в България са се проваляли. Може да има всякакви обяснения, но в основата това са българският манталитет, глупост и корупция. Малка Сърбия има от край време автомобилен завод.     Още по-малка Словения има три автомобилни завода. Тя е страна с 20 хил. кв. км площ и 2 млн. население. Словакия пък е с 5,5 млн. население, но е първа в света по производство на коли на жител – там заводи за коли имат „Фолксваген”, „Пежо – Ситроен”, „Киа”, и „Ягуар – Ленд роувър”. 70% от Брутния й вътрешен продукт идва от автомобилното производство.     Румънци се самобичуват, че не произвеждат толкова коли, колкото Унгария. Унгария има 3 автомобилни завода, плюс БМВ, които сега ще строят нов. Румъния „изостава“ с два завода. България я няма на картата на производителите на коли. И причината не е в инвеститорите. В началото на 90-те корейският концерн „Деу“ се опита да направи завод в България. Вместо страната да даде улеснения на чуждия инвеститор, тя му предложи пречки. А за рекета и намеците за рушвети може само да се предполага. Така „Деу” построи завод в Румъния (и досега е там, сега завод на „Форд“). В Румъния го освободиха от данък печалба за 10 години и 5 години без мита за компоненти за производство. В следващите години до края на 90-те най-продаваните автомобили в България бяха произведени там – „Тико“ и „Деу рейсър“. Същото се случва сега с „Дачия” – най-продаваните коли в България. В края на 90-те „БМВ-Роувър” направи на собствен риск завод във Варна. Българинът измърмори недоволно – „Абе, тоя „Роувър Маестро“ е стар модел, бе“. Моделът беше по-нов от „Лада Самара“, която за нашенеца тогава още минаваше за нова. Масово се подиграваха, че такава кола ще правят у нас. Средният нашенец очакваше може би у нас да дойде производството на последен модел „Мерцедес”, някак по-приляга на претенциите ни. Сърбите години наред произвеждаха стар модел „Фиат“ от 70-те години, с леки подобрения. Румънците – стари модели „Ситроен“ и „Рено”. Ама имаха производство. И в Румъния после то се разви. И в Сърбия досега произвеждат „Фиат”, вече по-нови модели.       Отделно пречките от правителството (на Виденов) и нежелание да помогне изгониха „Роувър”. Например Виденов подписа договор за безмитна търговия с Чехия (тогава още не бяхме членове на ЕС) и „Шкода” стана най-евтината кола. А „Роувър” беше задължен да си плаща мита за вносните части за производството. И така одисеята приключи. Сега „Дачия“ са най-евтините коли у нас, все повече ги харесват и като качество. (Впрочем, в Румъния отиде и цигареният поризводител „Бритиш американ табако“, като му попречиха да купи „Булгартабак“. И оттам ни внасят „Ротманс“ и др. на цена като българските цигари). У нас не са виновни само политиците. Такова е мисленето повсеместно. И при соца неуспешно сме се опитали да произвеждаме „Булгаррено“, не защото „руснаците“ са ни попречили, както приказват някои. Изцяло от вносни части себестойността е излизала много висока и производството е станало нерентабилно, самите французи са се отказали (виж тук филмче за историята). В Ловеч и „Москвич“ произвеждахме, а това производство се затри без да го развият с друга марка, да използват базата. Гриша Ганчев се опита да направи в района 25 години по-късно завод за китайски коли, когато всичко от предишния автомобилен завод вече е заличено. А китайски коли е най-неподходящият вариант, който в ЕС най-трудно ще приемат, и като качество, и като конкурент. И, разбира се, и това начинание не успя. А инвеститорите Гриша Ганчев и китайските производители се заканваха да произвеждат по 50 хил. коли годишно. Не намериха достатъчно пазар, България не стана „троянският кон” на Китай в ЕС. То и не звучеше много добре Made in China – Made in Bulgaria. България се очертава като страна, в която автомобил не никне… Показателно. Но вместо у нас някой да се разтревожи от това, се сипят успокоителни обяснения и от политици, и от средния българин – не било толкова важно, ние сме голям производител на авточасти. „Цели” 4% от БВП идвали от производството на авточасти, се гордеят управляващите и обслужващи ги икономисти. Който иска да сравни със Словакия по-горе. При такова мислене България наистина ще е най-изостаналата в ЕС. Затова страната трябва да предложи най-изгодните условия на „Фолксваген“ или на който и да е световен автомобилен производител – инфраструктура, терен, освобождаване от данъци и мита за определен период (доколкото позволяват европейските правила държавна помощ) и т. н. Защото едно автомобилно производство влачи след себе си още и още заводи.            ", "date": "2019.03.08", "title": "България се разминава с „Фолксваген”? Защо у нас не става и не става производството на коли?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/393376-%D0%BF%D0%BE%D1%87%D1%82%D0%B8-%D0%B2%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%BC%D0%B5%D0%BD%D0%B8%D0%B4%D0%B6%D1%8A%D1%80-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B6%D0%B5%D0%BD%D0%B0", "text": "Почти половината (49%) от мениджърите на компании в България през 2018 г. са били жени. По този показател страната ни дели второто място в Европейския съюз с Естония, сочат данни на европейската статистическа служба Евростат, публикувани по повод утрешния Международен ден на жените. На първо място е Латвия с 56%, а след България и Естония се нареждат Полша и Словения с 47%, Унгария с 43%, Литва и Швеция с 42%, Ирландия с 41% и Словакия с 40%.     Жените съставляват под една трета от мениджърите в Люксембург (15%), следвана от Кипър с 23%, Чехия, Дания, Италия и Холандия с по 29%, Германия с 30%, както и Гърция и Австрия с по 32%. На европейско равнище около една трета (36%) от мениджърите на компании са били жени, като делът им се запазва почти непроменен от 2012 г. насам.     Освен това дамите са съставлявали малко над една четвърт от членовете на Борда на директорите на листнати на борсата компании в ЕС (27%) и по-малко от една пета от висшите ръководители (17%). Така въпреки че жените заемат приблизително половината от работните позиции в съюза, те все още не са достатъчно добре представени сред мениджърите, отбелязва Евростат.     Делът на жените в бордовете на директорите на публичните компании е най-висок във Франция (44%), следвана от Италия и Швеция (по 36%), Финландия (35%) и Германия (34%). Дамите са под една пета от членовете на бордовете на директорите на публичните компании в Естония (8%), Гърция (9%), Малта (10%), Кипър, Литва и Румъния (по 11%), Люксембург (13%), Чехия (14%), България и Унгария (15%), Хърватия (17%) и Ирландия (19%).      Жените съставляват над една четвърт от висшите ръководители в публични компании в Литва (28%), следвана от България и Латвия (по 27%) и Румъния (25%). Най-нисък е делът на жените на ръководни позиции в Австрия (5%), Чехия (6%), Италия (9%), Португалия (10%), Дания (11%), Люксембург, Унгария и Полша (по 13%), Белгия, Германия и Испания (по 14%) и Кипър (15%).   В същото време дами са заемали само 30% от местата в националните парламенти в ЕС през 2018 г., като делът им е нараснал от 2003 г. насам, когато са съставлявали една пета (21%) от членовете на националните парламенти, сочат още данните на Евростат.   Делът на мъжете в националните парламенти обаче продължава да е значително по-висок. Нито една страна членка на ЕС няма повече жени, отколкото мъже в парламента си. През 2018 г. Швеция е имала най-висок дял на жени в националния си парламент с 47%, следвана от Финландия с 42%, Белгия и Испания с по 40%. Значителен брой жени имат места и в парламентите на Австрия (37%), Дания и Португалия (по 36%) и Италия (35%).     В България делът на жените в парламента е 25,4%, което я поставя на 16-о място в ЕС. Дамите са под една пета от депутатите в националните парламенти на Унгария (13%), Малта (15%), Кипър и Гърция (18%) и Румъния (20%). Делът на жените в правителствата на страните членки на ЕС се е повишил от 23% през 2003 г. на 30% през 2018 г. Най-много жени в правителството си имат Испания и Швеция (52%), следвани от Франция с 49%, Холандия с 42%, Дания с 41% и България с 39,2%.     Най-малко жени в правителството си имат Унгария със 7%, Малта с 12%, Кипър, Италия и Полша със 17%. Броят на жените президенти и премиери в страните членки на ЕС също е нараснал с периода между 2003 и 2018 г., като миналата година е имало три жени премиерки спрямо нито една през 2003 г. По през разглеждания 15-годишен период делът на жените ръководителки на правителство в ЕС никога не е надхвърлял 14%, което означава, че никога не е имало повече от четири жени на този пост по едно и също време.      ", "date": "2019.03.08", "title": "Почти всеки втори мениджър в България е жена"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393377-%D1%89%D0%B5-%D0%B8%D0%BC%D0%B0-%D0%BB%D0%B8-%D1%81%D0%BE%D1%84%D0%B8%D1%8F-%D0%B7%D0%B5%D0%BB%D0%B5%D0%BD%D0%B8-%D0%BA%D0%BE%D1%80%D0%B8%D0%B4%D0%BE%D1%80%D0%B8", "text": "Какви са възможностите за реализиране на зелените клинове на София, които да свързват парковете с планините около него – това проучва в свой анализ \"Визия за София\". Зелените клинове  са зелени ивици от паркова и горска територия с обща площ от около 6800 дка, разположени от центъра на града до планините на юг от София. Те могат да осигурят пешеходна връзка на центъра с планините и отлични условия за спорт и отдих. Приблизително 39% от всички територии, попадащи в тях, са с  общинска , около 36% - с  частна , 19% - с  държавна  и 6% с  друга собственост  (съсобственост и неустановена). Големият дял частни терени обуславя нуждата от търсене на гъвкави решения за зелените коридори. Според авторите на изследването София е  една от най-зелените столици в Европа  и запазването на клиновете се потвърждава като един от основните приоритети на Столичната администрация от всички планове и действащия общ устройствен план (ОУП) от 2009 г.  Плановете отчитат тези зони като “съживителен елемент” на града и опитват да запазят съществуването им, без да ограничават съществено нарастването на градската тъкан.     В анализа се отчита дългогодишна тенденция устройствените планове на града да поставят предизвикателство пред осигуряването на необходимите ресурси за развитие и поддържане на тази зелена система на София в след-реституционна обстановка. С изключение на по-големите части от Борисовата градина, Западния и Южния парк, днес много от предвидените за зелени клинове площи са  все още нереализирани.  Пред общината стои задачата да бъде намерен баланс между изграждането на зелените клинове и компенсиране на собствениците на земи. За запазване и развитие на зелените клинове трябва да бъдат търсени нови финансови и градоустройствени механизми. Като възможни решения докладът от изследването посочва  придобиването  от Столична община на част от площта на поземлените имоти с частна собственост, намиращи се в обхвата на „зелените клинове“ по реда на чл. 16 от Закона за устройство на територията (ЗУТ).      ", "date": "2019.03.08", "title": "Ще има ли София зелени коридори?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393371-8-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1169 г. - Киев е превзет и опустошен от Андрей I Боголюбски, княз на Владимирско-Суздалското княжество     1722 г. - По заповед на Петър I в Петербург започват системно да наблюдават атмосферните условия.   1752 г. - Парламентът на Париж осъжда Енциклопедията на Дени Дидро.   1802 г. - Германският астроном любител Хенрих Олберс открива малката планета Церера.   1899 г. - Основан е германският футболен клуб Айнтрахт Франкфурт.   1910 г. - Френската авиаторка Реймонд де Ларош става първата жена, получила пилотски лиценз.   1917 г. - Начало на Февруарската революция в Русия: в Санкт Петербург работнички стачкуват, искат хляб и завръщането на съпрузите си от фронта.   1924 г. - В Ню Йорк е основана компанията Pan American Airways.   1948 г. - При разглеждане на делото „Маккол против Министерството на образованието\", Върховният съд на САЩ постановява, че религиозните инструкции в училищата противоречат на Конституцията.   1957 г. - Египет отваря отново Суецкия канал.   1965 г. - Виетнамската война: САЩ изпращат първи военни групи от 3 500 морски пехотинци в Южен Виетнам.   1966 г. - В Дъблин бойците на ИРА взривяват колона, издигната в чест на адмирал Хорацио Нелсън.   1971 г. - Бокс: Джо Фрейзър печели двубоя срещу Мохамед Али в три забележителни рунда.   1974 г. - Отворено е летището Шарл дьо Гол в Париж, Франция.   1983 г. - Студената война: В речта си пред Националната асоциация на евангелистите в Орландо, САЩ, американският президент Роналд Рейгън нарича СССР \"империя на злото\".   1988 г. - Учреден е Общественият комитет за екологична защита на Русе - първата дисидентска организация в България.            ", "date": "2019.03.08", "title": "8 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393372-%D0%B4%D0%BE%D0%B1%D1%80%D0%B5,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BA%D0%BE%D1%81%D0%BC%D0%BE%D0%B4%D1%80%D1%83%D0%BC,-%D1%87%D0%B5", "text": "Добре, че България си няма космодрум. Сериозно, само се замислете колко драма, кръв, пот и сълзи спестяваме на държавната администрация с разумния си неутралитет в космическата надпревара. Първо, няма да се налага да се пускат безбройни обществени поръчки за идеен проект, строителство и надзор, тухли, плочки, установки, ракети, керосин, служебни Лексуси, PR и медийно обслужване, чистачки, брандирани запалки, кламери и тоалетна хартия (за които отсега си знаем на кого ще се паднат).     Спестяваме си още: трите конкурентни подписки за референдум по космическите въпроси; верижните екологични (контра)протести срещу високите емисии ФПЧ и въглероден диоксид; президентското вето и отхвърлянето му на инат; разправиите с отчуждаването на нечии дядови ниви за площадката; дебатите за бъдещето на находките от делви, ритони и вампирски гробници под откупения с триста зора терен; спирането и връщането отначало на цялата процедура за космодрума заради жалба по търга за кламерите, внесена от безимотно лице с адресна регистрация в Лом; скандалните разкрития на Елена Йончева по БСП ТВ с преразказ по нелегални СРС-та; самосезирането на прокуратурата, ГДБОП, ДАНС, КПКОНПИ, ДКЕВР, Комисията по досиетата, омбудсмана и Светия Синод, и така до края на света. Най-вече ще се разминем с оня смразяващ конфуз при историческото изстрелване на първата българска совалка \"Хан Аспарух\". Обратното броене започва с тържествено ехтене (\"Дееесетт... Деевеетт... Ооосеммм... Сеедееммм...), но по високоговорителя се чува следното съобщение:  \"Шшшшесст... Внимание, системата е недостъпна. Апаратът е блокиран поради неизпратени документи до НАП\". По стара българска традиция, описана удачно в законите на Мърфи, нищо не е толкова лесно, колкото изглежда, а колкото по-добронамерено е едно чиновническо решение, толкова повече непоправими проблеми създава. Така например, сървърите на НАП блокираха при първата критична ситуация, след като Министерството на финансите реши да \"избели\" сивата икономика чрез постоянна връзка с всички касови апарати - от продавачите на Женския пазар до електронните търговци.     Въпреки предупрежденията, че новите изисквания са написани неадекватно и че нито бизнесът, нито системата са готови за изпълнението им, държавата не се пречупи в заканата да освети нечестните частници. Майката природа обаче винаги е на страната на скритите дефекти, а скрити дефекти - колкото искаш. Два месеца по-рано, системата за продажба на електронните винетки отново заработи с отлични намерения, оптимизъм и надежда в техническия прогрес - докато не се срина още в първия работен ден. Фалстартът мина по всички точки от конспекта: дублирано таксуване, неотчитане на платени талони, недоразумения при въвеждането на регистрационните номера, липсващи терминали за самообслужване по граничните пунктове, отказ за продажби по бензиностанции, сигнал \"Заето\" в колцентъра на АПИ. Граждани, невярващи на очите си при успешната покупка на е-винетка, решиха да увековечат подвига, като ламинират касовите си бележки (някои от тях стигнаха до прединфарктно състояние при сблъсъка си с магията на термопечата, при който мастилото изчезва завинаги след нагряването от ламинатора). Така или иначе, четливостта на копието е обратно пропорционална на неговата важност. Разбира се, нито НАП, нито АПИ могат да се сравняват с полета на фантазиите в Агенцията по вписванията, която остави държавата без активен търговски регистър в продължение на 20 дни, след което си раздаде 700 000 лв. бонуси за добре свършената работа. Така се прави нация техническа, така се кове бъдещето на европейската цифрова икономика. Затова и някои мениджъри в IT-компании се кръстят от благодарност, че бизнесът им е достатъчно стабилен, за да не се налага да работят по държавни поръчки за информационно обслужване. Наистина, добре, че нямаме космодрум. В противен случай трябваше да заменим \"Мила родино\" с \"Хюстън, имаме проблем\".", "date": "2019.03.08", "title": "Добре, че България няма космодрум, че..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393373-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B8%D1%8F%D1%82-%D0%B8%D0%B7%D0%B1%D0%BE%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B8-%D1%81-%D1%80%D1%83%D1%81%D0%B8%D1%8F", "text": "Ако не беше подкрепата на Русия през последните 150 години, България нямаше да я има в сегашния й вид  и тази година Бойко Борисов многократно обявяваше гордостта си, че за няколко месеца е преодолял вековните конфликти между страните от Западните Балкани, че е накарал техните ръководители да си стиснат ръцете, че е помирил Гърция и Македония, че е изиграл решаваща роля за присъединяването на тези страни към НАТО и ЕС. Тези дни научихме от него, че  нашата помощ е не само приемана, но и търсена.  А на 4 Март той сам обяви, че предложил на руския премиер Медведев да посредничи между НАТО и Русия за споразумение по въоръженията.     Той изглежда си вярва, че е станал голям европейски политик, който чертае дневния ред на Европа!  Нима не разбира, че беше използван от правителството на САЩ като инструмент  за засмукване на страните от Западните Балкани в НАТО и за изтласкване на Русия от вековното й влияние на Балканите. И публично се гордее с това! Ако не беше задкулисният натиск на правителството на САЩ върху страните от Западните Балкани за помирение и за бързо присъединяване към НАТО и ЕС, Бойко не можеше да направи дори стъпка напред. Той се движеше по отъпкан политически маршрут, определен от американските му приятели, във вреда на Русия.     На 7 Март 2019 г.  Цветан Цветанов заяви, че за него „по-важна бе визитата на Столтенберг у нас, а не на Медведев“. Той подкрепи идеята, че „НАТО трябва да има по-сериозно присъствие в района на Черно море“. Бойко Борисов говори обратното.  Аз вярвам повече на Цветанов, защото той отразява позицията на САЩ. А и Цветанов посещава често САЩ, за да получи указания за поведението си в България и региона. Въпреки ограниченията на договора от Монтрьо, който допуска присъствието на военни кораби на нечерноморски държави в това море за максимум три седмици. А какво ли ще каже Цветанов ако някой предложи  за баланс на по-силното присъствие на НАТО в Черно море,  да се засили присъствието на военни кораби и други въоръжения на Русия в Куба?  И по-важното – какво ли ще каже американският президент?     Една от главните икономически цели на Бойко Борисов и неговата компания е да изолира Русия като главен доставчик на природен газ на България и на целия Балкански регион  и да го освободи за американски шистов втечнен газ. Той ще се доставя на първо време в съответните инсталации за превръщане в газообразен, в района на Александропулис в Северна Гърция и на остров Кърк в Хърватска. Впоследствие може да бъдат построени и други инсталации в Балканския регион. Въпреки че доставеният по този начин американски газ ще ни струва 40-50% по-скъпо от руския природен газ, доставен по построената вече тръба през Черно море до Европейска Турция. За осъществяването на тази антируска операция ще помага и Европейската икономическа комисия, която ще бави и в крайна сметка ще откаже под някакъв фалшив претекст, разрешение за газопровод с руски газ през България или Гърция. Всичко това ще се прави в контекста на предстоящо съществено увеличение на потребностите на Европа от природен газ. Особено след изчерпването на норвежкото находище в Грьонинген в най-близко време. Бойко Борисов и неговото обкръжение са огорчени сега от отказа на Газпром да доставя газ за прословутия газов „хъб Балкан“,  който още от началото беше очевидно недомислие. Вдигна се голям шум около създаването на този разпределителен център за търговия с газ, без да е осигурено най-важното – газта. Може би са мислели да го пълнят с Черноморска вода, която има по-ниска соленост от другите морета и океани. Със своето поведение през последните години  г-н Борисо сам „заработи“ този отказ. И трябва да се сърди на себе си.  А приказките му, че поддържа балансирани отношения с Америка и Русия, не можеха да заблудят никого. Те предизвикват само иронична усмивка. Многобройните факти говорят за обратното. С приемането на страните от Западните Балкани, които са дори по-изостанали от България и Румъния,  икономическата разнородност на ЕС  в сегашната му конструкция,  става още по-голяма, а противоречията между страните членки – още по-остри.  При наличието на общ вътрешен пазар висококонкурентните фирми от страните членки на ЕС от Западна Европа ще смажат още повече неконкурентоспособните икономики на страните от Западните Балкани, както направиха с нас през последните 15-20 години. Ще се увеличат фалитите на местните предприятия, ще нарастне безработицата, ще спаднат доходите, ще се засили емиграцията им, включително и към нас. Това ще създаде допълнителни икономически и социални проблеми на България, Румъния, Гърция и други страни от региона. Ще се засили демографското им ограбване от най-развитите страни членки.  И ще дестабилизира още повече ЕС.  Като си помисля за всичко това ме обхваща  още по-голям страх за бъдещето на региона!  Защото с тези си действия г-н Борисов работи не само срещу руските и китайските интереси на балканите, но и срещу нашите стратегически интереси. Клеветите на един журналист - фанатичен русомразец,  в тържественото предаване на БНТ за националния празник 3 Март бяха повече от странни Нима ръководството на БНТ трябваше да дава трибуна на този фанатик да клевети нашите освободители и да оспорва правотата на избора на този ден за национален празник в самия ден на празника! Едва ли друга европейска страна би го допуснала! Случайна грешка ли беше това на ръководството на БНТ? Съмнявам се! В писменото си обръщение към народа в деня на националния ни празник,  Бойко Борисов дори не споменава името на Русия като наш освободител  от турското робство. На същата Русия, чийто премиер предстоеше да посреща следващия ден, за да го моли за газов коридор от „Турския поток“ през България. Толкова ли бързо е забравил историята или иска да се хареса на своите западни началници, чиито прапрадеди на времето бяха против освободителната руско-турска война! Нима той не разбира, че с това си изявление той не може да разчита на сътрудничество от руска страна, дори и да е имала такова намерение. А изявлението му тези дни пред Генералния секретар на НАТО, че България е най-дисциплинираният и най-лоялният член на НАТО, заедно с публичното му обещание преди няколко години, че  в случай на война между НАТО и Русия, ние също ще воюваме срещу нея!  Тоест, ще направи нещо, което кобургите не посмяха да сторят през Втората световна война. А следващия ден – на 4 Март 2019 г. посреща в София руския министър-председател, И нарича всичко това „балансирана политика спрямо САЩ и Русия“.А поредният бойкот на държавния прием на Президента по случай националния празник, безусловно нареден от Бойко Борисов на неговата компания! Защото то беше бойкот и срещу националния ни празник и срещу нашите освободители. Един бивш наш президент преди десетина години обяви членството ни в НАТО за „цивилизационен избор на България“.  Не съм сигурен дали му е било ясно какво значи „цивилизационен избор“! Всичко това ме накара да се върна към темата за цивилизационния избор на България и отношенията ни с Русия Държавите и народите правят цивилизационния си избор с дълга поредица от драматични действия, в продължение на векове и хилядолетия, с участието на многомилионни народи.  А не с подписване на договор за членство в някаква институция, примерно в НАТО. И то без допитване до българския народ, от чието име се върши това стратегическо недомислие. Защото управляващите в България тогава се страхуваха, че народът щеше да гласува против Защото това беше силово натрапено на българския народ членство в агресивен военно-политически пакт, от западните правителства. Членство, което няма нищо общо с националните ни интереси, с волята на народа и с цивилизационния ни избор: Първо.  Военно-политически пакт като НАТО се създава, за да ни пази от някого.  От кого ни пази НАТО.? Няма съседна държава, която ни застрашава с военна агресия сега.  Някои ни казват, че това била Русия.! Последните 150-200 години доказват, че това никога не се е случвало и няма причини да стане. И ако някои източноевропейски страни, като Литва, Латвия, Естония, Полша и Румъния са имали сложни исторически отношения с Русия, при нас е обратното – трайно приятелство между братски страни. Защо ние ще подчиняваме нашето настоящо поведение на интересите на споменатите държави? А обвиненията за агресивна политика на Русия срещу Украйна и „анексия“ на Крим са голословна лъжа. Второ.  Първоначално  ЕС беше доброволен икономически и социално еднороден съюз на група високо развити страни –  клуб на богатите. Постепенно, с приемането на по-слабо развити и по-бедни страни, предимно от Източна Европа, повишаваше неговата икономическа и социална разнородност, подсилвана от наличието на единен вътрешен пазар, засилваше вътрешните му икономически и социални противоречия. Тенденцията в неговото развитие е към увеличаване на икономическата и социалната му разнородност и изостряне на вътрешните му противоречия, с непредвидими последствия. Икономическата и социалната разнородност на ЕС ще се изостри с приемането на страните от Западните Балкани, които са икономически по-изостанали и от най-изостаналите настоящи членки на общността – България и Румъния. Трето.  Някои хора се стремят да ни внушават, че членството в НАТО и в ЕС били взаимно обвързани и взаимно зависими.  Че членството в НАТО било задължително условие за членство в ЕС. Това не е вярно.  Австрия, Швеция и Финландия са членки на ЕС, но не са и не възнамеряват да членуват в НАТО. Норвегия и Турция членуват в НАТО, но не са членки на ЕС. Швейцария обсъждаше членството си в ЕС, но никога – за НАТО. Тя се счита за неутрална държава от 150 години. Четвърто.  Дори от името на НАТО личи, че от регионална военно- политическа организация на страните от Северния Атлантик, при създаването му през април 1949 г.,  той се превърна в световен полицай, обслужващ глобалните интереси на САЩ,  които самоволно обявиха всички региони на света за зони на техни национални интереси. И се намесват брутално в делата на всички страни по света, без да се съобразяват с ограниченията на Съвета за сигурност на ООН и с правилата на Световната търговска организация. Така в продължение на почти 70 години  НАТО се преобрази тотално от регионална в световна военно-политическа организация . Пето. Всяка международна общност трябва да се обуславя от трайни общи интереси. Американските интереси, обаче не съвпадат с нашите.  Българските национални интереси противоречат на обвързването ни в такава самонадеяна агресивна организация. Без да ни пази от потенциални врагове, заплашващи териториалните ни граници и без общи национални интереси, членството в НАТО ни въвлича във въоръжени конфликти, на хиляди километри от нас, които нямат нищо общо с националните ни интереси. Шесто. Както споменах по-горе, гражданите на България не бяха питани за членството ни в НАТО. Това беше направено зад гърба ни,  защото властите знаеха, че мнозинството от населението е против. Подобно беше положението и в други източноевропейски страни. Същото се случи с Албания през 2009 г., с Черна гора, през 2017 г., въпреки волята на народа й. Сега същото се прави с Македония, въпреки отрицателното гласуване на референдума през 2018 г. Тази груба политическа и морална грешка на българските управници може да бъде поправена с референдум за евентуално напускане на тази военна организация. Напускайки НАТО, България има реална алтернатива. Това е  военният неутралитет. В Европа има няколко страни, обявили официално военен неутралитет: Швейцария, Австрия, Финландия, Швеция,  а с реалното си поведение – още няколко. Отношението ни към ЕС трябва да е друго.  Ние имаме много претенции по противоречивите резултати от членството ни в ЕС и трябва да работим по-настойчиво за защита на националните ни интереси като негов член.  България, обаче няма друга алтернатива на членството ни в ЕС  и не трябва да се дистанцира от него. Нещо повече, заедно с Вишеградската четворка (Полша, Чехия, Унгария и Словакия) и няколко други страни членки,  трябва да работим за радикална реформа в ЕС,  за превръщането му в доброволен, предимно икономически съюз на независими европейски държави, със значителни правомощия на националните институции, а не в монолитна европейска свръхдържава, към каквато ни тласкат западните либерали и настоящите ръководители на ЕС. Достойно за съжаление е, че  България до сега няма своя позиция за предстоящата реформа в ЕС,  отговаряща на националните ни интереси. Нашите управници и за това чакат указания от западните си началници. България е направила своя цивилизационен избор с принадлежността си към Славянската и Православната християнска цивилизация преди повече от 1100 години и го е затвърдила категорично през последните 150-200 години.  И нека противниците на този избор знаят, че не могат да го подменят. Той не подлежи на изтриване от многовековната памет на народа ни, предавана от поколение на поколение. А поколенията го приемат като свой избор, който отговаря на техните интереси и убеждения. На основата на този избор в течение на векове е формирана определена ценностна система. На нейна основа пък  се надгражда концепция  за политическо, икономическо, социално, културно и всякакво друго развитие. Цивилизационният избор не е абстрактно, най-общо понятие.  Той винаги кристализира в по-близки, по-доверителни отношения с други народи и техните държавни институции, с които чувства по-категорична общност на текущи и стратегически интереси, по-голяма близост, по-лесно общуване, по-добро взаимно разбиране, по-голямо доверие. Ние чувстваме такава близост, доверие и симпатии към руснаците, украинците, белорусите, молдовците, македонците, сърбите, хърватите, чехите, словаците, словенците, поляците.  С част от тях ни сближава общият славянски произход, с други –общата православна религия, с трети – общата азбука и сходния език, с четвърти – общото културно наследство, обичаи, празници, а с част от тях – всички изброени характеристики заедно. Имаме и някои различия между православни и католици, в рамките на християнската религия.  Различия между използваната азбука – кирилица и латиница, при сходен базисен речников фонд. Някои нюанси в говора, правописа, културните традиции, обичаите, семейните отношения, при общи езикови, културни и ценностни основи, и т.н. Убедителни доказателства за общ произход, общо минало и активно  общуване през вековете, във времена на възходи и падения, са и хилядите запазени  материални и духовни паметници,  названия на улици и площади, реки и езера, планини, върхове и долини, названия на местности, имена на хора и животни, от преди столетия, по милионите квадратни километри, огромни дистанции между тях, безкрайни територии, обитавани от изброените народи. Тези общи черти не могат да бъдат измислени или присадени изкуствено и произволно от някаква магическа ръка. Нито пък да бъдат изтрити от многовековната памет на стотици милиони хора от друга магическа ръка. Те са се формирали постепенно по волята и с действията на народите. Често пъти, въпреки активната съпротива на вътрешни и външни заинтересовани среди. Наличието на толкова много общи черти улеснява и обмена на ценностни характеристики между тези народи. Независимо дали са малки или големи.  Малката България създаде и предложи преди повече от 1000 години на голямата Русия азбуката, сътворена от светите братя Кирил и Методий и техните ученици. Според изявленията на руския патриарх Кирил, по време на посещението му в България през Март 2018 г., благодарение на тази азбука възниква руският език и руското православие, в рамките на общата християнска религия и другите общи ценностни черти. Без получения дар от България преди много векове, каза той, сега не би имало руско православие и руски език. Патриарх Кирил заяви:  „Без българското православие нямаше да има руско православие.  Чрез българското православие руският народ получи основите на православната вяра от България”. С това руският патриарх призна, че могъщата Русия има огромен морален дълг към малката България. Тази историческа истина беше дълго премълчавана от руските политически и църковни среди.  Само великият Лихачов намери смелост преди няколко десетилетия да говори за културния принос на братята българи към Русия. Тази година това бяха първите думи на Патриарх Кирил със стъпването му на българска земя. Имаме всички основания да му благодарим за този духовен кураж и политическа смелост, след дългогодишно духовно мълчание. Случи се обаче нещо странно.  Шепа маниакални врагове на българо-руското приятелство си затвориха очите и ушите пред тези забележителни признания на руския патриарх към България  и го обсипаха с недопустими измислици и лъжи за неговото поведение у нас през Март 2018 г. Те не желаеха нормални отношения с Русия, благодарение на която ние съществуваме сега като държава, а търсеха начин да ги скандализират на върха на такъв забележителен празник – 140-та годишнина от освобождението ни от турско робство. Аз изгледах няколко пъти видеозаписа за разговора на Патриарх Кирил с нашия Президент и не намерих никакви основания за недоволство от поведението му. В неговите думи нямаше злоба, назидания или високомерни нравоучения, а  напомняне с горчивина на историческата истина за помощта на руските хора към българите, която сега се премълчава или омаловажава тенденциозно в България.  Очевидно, слепите поклонници на евроатлантическите ценности не желаят тази истина да се знае от младото поколение българи. И не се колебаят дори да пренаписват учебниците с измислици срещу Русия и премълчавания на враждебните действия на правителствата на Великобритания, Австро-Унгария, Германия, Франция и други западни държави срещу нас през последните 150-200 години. Между тези близки славянски и православни народи е имало и дребни конфликти през вековете,  породени от второстепенни по значение причини. Фанатичните български русофоби много често спекулират с тях, като преувеличават значението им. И премълчават или преиначават историческата истина по  фундаменталните ни сходства и близост.  Такива конфликти има ежедневно и в семействата между съпрузи, между братя и сестри, деца и родители, съседи по местоживеене или колеги по месторабота. Въз основа на такива спорадични дребни, „вътрешносемейни” конфликти не могат да се правят сериозни изводи за фундаментални разделителни различия между българи и руснаци. Това, което ни сближава е многократно повече и по-важно. Всичко това не подлежи на изтриване от народната памет  с формалното подписване на договор за присъединяване към НАТО или Европейския съюз. При това, без да е питан нашият народ. Нещо задължително при такива съдбоносни стратегически решения. Членството в тези организации, особено в НАТО, беше натрапено на България и на източноевропейските народи от политическите им върхушки. Тези продажни върхушки не се колебаеха да използват и лъжи. А властите на САЩ нарушиха цинично обещанията на техния държавен секретар пред Горбачов в началото на 1990 г., че „НАТО няма да се разширява на Изток нито на инч“. И нека бъдем точни. В известен смисъл те го изпълниха,  защото този агресивен военно-политически пакт беше разширен на Изток не с един инч, а с 1000-1500 км., до самите граници на Руската федерация. По-нататък беше невъзможно, защото, макар и отслабена по времето на Елцин, Русия щеше да реагира с контраудар. Сега го правят със страните от Западните Балкани, насочено агресивно пак срещу Русия. При това, в повечето случаи, без да се допитват до народите на тези страни. Както бързо и лесно се правят, импровизираните нови „цивилизационни” избори, като членството в НАТО, така бързо те се разпадат и забравят.  Но дори и когато са по-сериозни, такива договорни обединения съществуват няколко години или няколко десетилетия, докато цивилизационните общности живеят с векове и дори с хилядолетия. Традиционните ни приятелски отношения с Русия са неделима част и поради историческо стечение на обстоятелствата, са дори сърцевина на нашия цивилизационен избор.  Този избор е на основата на общата славянска принадлежност, общата православна религия, общата азбука, общия език, общите цивилизационни, културни и нравствени ценности. Може би и поради това той дразни така силно някои съвременни конюнктурни политици. На българите и на чужденците, които пътуват из България, прави впечатление, че  земята ни е осеяна със стотици паметници на българо-руското приятелство през вековете. Според наши историци в България има около 450 паметници,  посветени на българо-руското приятелство и като благодарност пред Русия за освобождението ни от турско робство. Няма друг народ и друга велика държава, на които да са посветени толкова много паметници на българска земя, сътворени, поддържани и пазени от българите. Същото важи за имената на улиците и площадите в българските градове и села и за многобройните църкви и манастири. Това е най-видимото материално свидетелство за многовековното ни приятелство. В повечето случаи те са строени с доброволни подаяния по инициатива на българските граждани.  И са опазвани от тях през вековете, без участие на политиците. Понякога дори против тяхната воля. А имената на личности, посегнали да разрушават отделни паметници в прослава на българо-руското приятелство, ще се помнят от народа с презрение и омерзение! Към тях и техните наследници. Това не може да се каже за никоя друга велика държава.  И то не е случайно. То не подлежи на режисиране. Тази близост има много дълбоки корени в народната памет. Много пъти съм се замислял по парадоксалната ситуация в която сме натикани сега. Цялата ни история от 150 години е история на приятелство с Русия и нейния народ.  През същите тези години големите европейски държави са подкрепяли нашите съседи, главно Турция, Гърция и Югославия (Сърбия). На тях дължим парадокса, че днешна България граничи от всички страни с бивши български територии  Без подкрепата на Русия през тези години България нямаше да съществува днес като държава на картата на Европа.  И в същото време една шепа продажни български политици, без да се допитват до народа, ни вкараха в един агресивен военно-политически пакт, чиято главна цел е унищожаването (или поне раздробяването) на Русия – нашият освободител и покровител, като използва предоставени от българските правителства безплатни бази, насочени срещу Русия. А сега се проучват възможностите за военноморска база на НАТО в дълбоководното крайбрежие в района на Бургас. Мозъкът ми не побира този парадокс! Не разбирам как нашият народ го търпи! И до кога ще го търпи? Никоя друга велика държава със своя народ не е била и не е толкова близка до нас, не е направила толкова много и толкова значими добрини за нас, както Русия.  По меродавни данни на Шипка са оставили костите си около 600 опълченци и около 3500 руски войници. По това може да се съди косвено, че на Шипка са воювали 6-7 пъти повече руски войници, отколкото са били опълченците. Русия е мобилизирала за участие във войната над 300-хилядна армия, а българските опълченци са били 10-12 хиляди доброволци, без специална военна подготовка. Тази обща съдба на хиляди покойници на Шипка и по другите бойни полета на Руско-Турската война споява допълнително нашето вековно приятелство. Нищо друго не може да го спои повече от общата готовност на бойците да се разделят със живота си и да почиват завинаги в общи гробове в името на нашата свобода! В словото си на Шипка на 3 Март 2018 г. нашият Президент заяви, че сега никой не може да различи руските от българските кости. И че  върху техните кости е построено зданието на нашата свобода и независимост.  Това изразява чувствата на милиони българи. То е известно на поколенията и не подлежи на забрава! Неслучайно всяка година десятки хиляди, предимно млади хора се изкачват на Шипка, за да почетат паметта на нашите освободители. Достойно за съжаление е, че една жалка шепа български слуги на користни западни интереси си затварят очите и ушите пред тази велика, напоена с кръв истина! И реагират истерично, когато тази истина им бъде напомнена. Към 1875-76 г отделни европейски държави. са били за някакъв натиск върху Турция. Те са имали и свои тайни междудържавни споразумения, определящи правата и задълженията си след евентуална война срещу Турция, които са включвали и строги ограничения за Русия, налагани й от западноевропейските държави.  Никоя западноевропейска държава, обаче не е пожелала да изпрати свои войски да воюват  срещу Турци,под различни претексти. Само Русия го е направила, въпреки големите колебания във висшите граждански и военни среди в Петербург, понеже не са се били възстановили след тежкото поражение в Кримската война (1853-1856 г.), когато срещу Русия е воювала почти цяла Европа. Дворцовите среди не са били за война в България, поради неподготвеност за нея. Младото поколение, интелигенцията и младите генерали са били за войната, понеже знаели с какви огромни надежди в България очакват помощта на Дядо Иван. И те надделяват. Дори нещо повече !  Западните европейски държави налагат и ограничения върху Русия срещу разгръщането на войната.  Голям брой техни сънародници дори воюват на високи командни постове в редовете на турската армия срещу руската армия.  Главнокомандващият на турските сили на балканите е бил германец, преименуван в паша. Командващият турския военен флот в Черно море е англичанин, също преименуван в паша, с около 500 моряци и офицери – негови сънародници. Командващият на последната безуспешна атака на турците на Шипка през август 1877 г. е английски полковник. Началникът на интендантството на турската армия е французин, също преименуван в паша. Десятки висши и средни командири в турската армия край Плевен са от различни западноевропейски държави. А английски военни инженери са планирали турските укрепления по отбраната на Плевен. На страната на турската армия е воювал полски легион, съставен от полски имигранти в Турция. Стотици други англичани, французи, германци, белгийци са били високопоставени военни във висшето командване на турската армия.  Част от тези хора може би са уредили постъпването си по личен път. Но най-висшите западноевропейски командири са там по договореност между турските, британските, немските, френските и другите официални западноевропейски власти. Тези изобличаващи факти грижливо се премълчават от нашите русофоби. За тях не се пише нищо в грижливо манипулираните учебници по българска история. А те трябва да се знаят от младите поколения българи. Истината трябва да стои над всичко! За повече подробности виж статията на Борислав Цеков, „Българските кривици нямат нужда от чужди назидатели”, 8 Март, 2018 г., Поглед. Инфо. Когато руската армия е била пред стените на Цариград и руските генерали са готвели атаката на града, в Санкт Летербург се получава предупреждение от Великобритания  да не се атакува и че британският флот е в Босфора и ще насочи оръдията си срещу руснаците. Съответните инструкции са били изпратени веднага на граф. Игнатиев в България. Изтощената от току що завършилата освободителна война Русия не е имала избор, освен да промени плановете си за продължаване на настъплението. Някои сегашни псевдоисторици, любители на пренаписване на историята, се дразнят при всяко споменаване на името Русия.  Стремят се да премълчат, дори да отричат ролята на Русия за освобождението ни от турско робство. Тези хора, на практика, желаят или не желаят, отричайки ролята на Русия да ни освободи, се оказва, че предпочитат България да не е била освобождавана от турско робство. Може би защото, според тях, нямало робство, а по-скоро „турско присъствие” при нормално „взаимно разбирателство между българи и турци”. Русофобите са и против проектирания Сан-Стефански договор между Русия и Турция от 3 Март 1878 г., защото „той само създал илюзии у българите”.  Нещастници! Те търсят вината за несбъднатите илюзии в споразумението за обединяване на всички български земи в една държава, а не там, където е тя. А именно – съпротивата на големите европейски държави. И наложените от тях ограничения  върху Русия за политическо поведение, още преди войната. Българските русофоби предпочитат да мълчат за това, за да не обидят настоящите си западни господари от същите западноевропейски държави.. Нашите русофоби не приемат 3 Март за национален празник на България.  Предпочитат такъв да е денят на Съединението през 1885 г. или обявяването на Независимостта през 1908 г. В умопомрачителната си умраза към Русия и всичко руско, тези хора забравят елементарната истина, че без 3 Март нямаше на има нито Съединение, нито обявяване на Независимост. Защото нямаше да има какво да се съединява или обявява за независимо. Толкова просто и ясно! Но само за хора с нормален разсъдък. Същите русомразци ни убеждават, че Русия ни е освободила не заради миловидните ни славянски очи, а поради свои интереси в този регион. И по-специално, за излаз на топлите морета.  Разбира се, Русия е имала и свои трайни стратегически интереси на Балканите:  цивилизационни, политически, военни, икономически, религиозни, културни, нравствени и други,  съвпадащи с нашия върховен интерес - да се освободим от турско робство.  Силно влияние, обаче са оказвали и настроенията в руското общество да се помогне на славянските братя в България. Но може ли някой да ми посочи друга велика държава в Европа или извън нея, помагала съзнателно на по-малка държава, противно или във вреда на своите интереси! Няма такава държава. И не може да има! Важна в случая е общността на интересите и резултатите от войната.  Общи интереси най-често има между приятелски народи. А резултатът е възстановяването на Третата българска държава след петвековно робство. Интересите на големите западноевропейски държави са се разминавали напълно с нашите и са съвпадали или са били близки до турските. Някои от тях, като Великобритания, са били открито на страната на Турция. И поради това не са съдействали за нашето освобождение. Нещо повече, те са противодействали. Трябва ли сега да им благодарим за това? И да принизяваме ролята на истинския ни освободител - Русия! Имала ли е България по онова време по-възвишен интерес от освобождението от турско робство? Категорично – не е имала. А на кого дължим в най-висока степен реализацията на този най-велик интерес – на Русия, безспорно.  Известни са огромните усилия и жертви на българите с многобройни въстания в продължение на векове, за освобождение от турско робство. Всички са били смазвани жестоко от поробителите. Главната поука от тези въстания и хилядите жертви е, че освобождението не е било възможно без мощно пряко участие на външна военна сила.. Русия ни освободи от петвековното турско робство и изигра ключова роля за създаването на българска държавна инфраструктура  (армия, полиция, съдилища, парламент, законодателство, граждански служби, местни органи на властта, църковна инфраструктура, училища, болници, пътища и т.н.) през 1878 и следващите години. Въпреки откритата или прикрита съпротива на големите европейски държави и техните правителства, които забраняваха на Русия да създава след войната голяма славянска държава на Балканите, като я заплашваха с репресии ако не изпълнява техните ограничения. А целта на Сан-стефанския договор беше точно такава – обединяване на всички българи на Балканите в една държава,  което правителствата на западноевропейските държави не допускаха. И заплашваха Русия с противодействия. Русия не можеше да не се съобразява с тези заплахи, защото, както вече споменах, още не беше се възстановила от поражението в Кримската война само 20 години преди това. И беше силно изтощена от Освободителната война през 1877-1878 г. А срещу нея бяха всички големи европейски държави. Както виждате, доста сходна обстановка с настоящата, включително и със санкциите.  Заплахи и санкции - такъв е бил от векове езикът на Запада срещу Русия. Такъв е той и сега.  За съжаление, нашата сегашна държава участва активно в него. А нашият министър-председател се гордее с тази покорна лоялност. Оценявана от всякаква количествена и политическа гледна точка, ролята на Русия за освобождението ни от турско робство е повече от решаваща.  В началото на юни 1877 г. Русия има в региона на Дунав 276 хил. военен персонал. Впоследствие броят им нараства. Лъжливи са внушенията на фанатични български русофоби, че едва ли не всички националности от тогавашна Русия са имали големи заслуги в освобождаването на България. Това също не е вярно, защото по онова време по закон руската армия е формирана главно с хора от европейската част на Русия, т.е. главно с руснаци. Целта на русомразците е да разводнят и омаловажат ролята на руския народ и държава,  като се разсее на още 10-15 народности, които дори не са участвали в армията. Това не се прави никъде по света. То и не е възможно. А за пирамидална единна, монолитна институция като армията – е вредно и опасно. Руската армия е у нас по волята на руския император Александър II.. Там всички са войници на императора. Без неговите решения и действия, и по-специално – Манифеста от Кишинев на 24 април 1877 г. за обявяване на война на Турция, нито един войник нямаше да воюва за нашето освобождение. Още по-странно е да говорим за роля на украинците. Тогава не е имало нито такъв народ, нито такава държава. Всичко това е било Русия или, както са го наричали тогава – Малорусия. Русия действа във войната срещу Турция като държава, с цар Александър  II  – върховен главнокомандващ на единна армия, в която е невъзможно да се определи кой войник от коя националност е.  Едва ли е съществувала такава статистика в Русия преди 141 години. И едва ли това интересува някого сега, освен шепа вманиачени хора в България с умопомрачено съзнание, губещи нравствено равновесие, когато стане дума за омразната им Русия и за „полуграмотния и недодялан“, според тях, руски народ! У нас има хора, способни да помрачат и най-светлите ни празници, какъвто е 3 Март.  Особено ако е свързано с омразната им Русия. Те не са способни за нещо конструктивно! Те са гениални създатели на скандали и на най-груби извращения и лъжи. Извратиха думите на руския патриарх през Март миналата година, като го обвиниха , че е дошел „да рови костите на загиналите”.  Чудовищна измислица!  От неговите изявления по време на тържествата няма никакво основание за такъв мракобесен извод. Силно извратена е интерпретацията на словото на патриарх Кирил на срещата с нашия Президент. – че се бил накарал на президента Радев, че тропал по масата. Че ни назидавал. Че повишавал тон. Лъжи, лъжи, лъжи!. Смисълът на краткото, наситено с горчивина, искрено изявление на руския патриарх  пред нашия президент, по извращенията на историческите факти около войната от наши фанатични русофоби,  беше тотално извратен  от същите фалшификатори на историята.  Тези хора мразят Русия и всичко руско! Още малко и ще обявят Америка за наш осводител от „турското присъствие“. На 5 Март 2018 г. прочетох в интернет за инициатива на неизвестни лица, които искат да се промени датата на националния ни празник, защото  „със Сан-Стефанския договор не се създава българска държава, а се постановява руска окупация”. Чудовищна измислица на болни мозъци! Руска окупация на България по онова време не е имало.  Нито намерения за създаване на такава. Защото, като се започне от първите седмици, през няколкото години след войната, останалите тук руски граждански и военни власти са били заети изцяло със създаване основите на българската държавност върху голата държавна поляна. Без руската помощ в тази насока тук щеше да настъпи пълен хаос през следвоенните месеци и години, с непредвидими последици. Може би някои щяха да искат връщане на турците, за възстановяване на реда. И още нещо много поучително.  След завършването на освободителната война със Сан-Стефанския договор,  първа грижа на Русия  е била изграждането на инфраструктурата на нашата държавност на гола поляна. От гледна точка на нашите национални интереси, по-важно действие в момента от това не е имало. Първа грижа на големите западноевропейски държави  тогава е била да подготвят Берлинския договор от юли 1878 г. за брутално „окастряне” на България, за свеждането й до малкото княжество на север от Стара планина, за да не се допусне дори приближаване на Русия до Егейско море. По-вредно за България действие от това в момента не е можело да се измисли. И тези факти се премълчават грижливо от нашите русофоби, за да не обидят настоящите си западни господари за антибългарските действия на тогавашните техни предшественици. Ако руските власти по онова време възнамеряваха да останат завинаги тук като окупатори  (както някои български лъжеисторици ни внушават сега), те нямаше да създават основите на независима българска държавност още през първите месеци след освободителната война, а щяха да ни наложат своята, със свои хора, без да подготвят местни граждански и военни управленски кадри и да създават материална и институционална инфраструктура на бъдещата българска държавност. Това показва кой ни е желаел тогава доброто и кой – злото. На кого следва да сме благодарни и на кого не трябва. То също показва, че ние никога не бихме могли да се освободим сами  със собствени сили, срещу могъщата турска армия, обучавана, въоръжавана, командвана на най-високо равнище и подкрепяна политически от големите западноевропейски държави. Въпреки героичния подвиг на шепата наши опълченци на Шипка. 280-хилядната отлично въоръжена, обучена и добре командвана, включително и от европейски генерали, турска армия на наша територия, тогава щеше да се справи само за няколко дни с 10-12-хилядите български опълченци. Но без руска помощ, организация, обучение, въоръжение, транспорт и т.н. нямаше да има и опълченци. Някои фанатични русофоби настояват сега за отказ от 3 Март като наш национален празник” и замяната му  с друга по-обединяваща дата , защото „разделял и противопоставял българите . Подхвърля се и датата 24 Май. Това е поредното странно твърдение на сегашните русомразци. Според тези личности излиза, че освобождението ни от турско робство не обединява, а разделя българите. Мозъкът ми не побира това налудничаво твърдение. Тази дата може да противопоставя българи и турци, или богати и бедни българи, но в никакъв случай – милионите истински българи. Тази дата може да разделя нормалните съвременни българи и фанатичните русомразци, които губят самообладание само при споменаване на Русия. Но ако първите са 90-95%, вторите – русомразците са 5-10% от сегашните българи. Дават ли си сметка тези хора, че ако не бяхме освободени тогава от турско робство, може би и до сега щяхме да сме турски вилает и нямаше дори да знаем за двамата братя и за българо-славянската азбука. И още нещо.  Нима идеята за освобождение от петвековното турско робство не е достатъчно обединяваща и тогава и сега!  Нима е имало що годе значими обществени сили в България по онова време, които са били против освобождението, за да се говори, че народът ни е разделен по този проблем! Това могат да измислят само налудничави мозъци! Изпитвам силно неудобство, че имам сънародници с такова извратено скандално мислене и груби тенденциозни оценки.  Ако слушаме техните чудновати оценки логично е да съжаляваме, че сме били освободени от турско робство. Обществото ни се разделя и дори противопоставя не от датата 3 март, а от извратени умове, скарани с нормалния човешки разсъдък. Сега с благоговение си спомняме за българските капитани, командвали нашата млада армия, която разгроми сръбските нашественици край Сливница-Гургулят в началото на ноември 1885 г.  По политическите оценки на Сръбско-Българската война, започната от Сърбия, Русия е била на сръбска страна, поради обтегнати в момента отношения между Българското и Руското правителство. Причините за това обтягане са сложни и се дължат на ограничения, наложени върху поведението на Русия от Великобритания, Германия, Франция, Австро-Унгария и други страни, засягащи косвено и България. А също и от недостатъчна координация на националните интреси на Русия и България, между правителствата на двете страни, в този момент. Кой е казал, че Русия е била длъжна винаги да подчинява своите национални интереси на българските, без предварителни консултации между двете страни?  И коя велика държава прави това спрямо малките си съюзници. А може би е имало и ограничения, наложени върху Русия, които българските власти не са познавали или не са желаели да спазват. Отслабената Русия от току що завършилата тежка освободителна война, обаче не е имала възможности за маневриране. И е била принудена да ги спазва, заплашена със санкции от западните държави. И за това ли пак Русия е виновна! . Ние сме винаги прави, Русия е винаги виновна!  Такава е логиката на нашите русомразци. Те копират логиката на западните си господари. Но тук по-важно е друго. Кой подготви българската армия само за 7 години след освобождението? И от нулата я направи способна да защитава току що придобитата свобода и независимост на България, от по-добре подготвената в продължение на десетилетия Сръбска армия! През октомври 1885 г. нашата армия е наброявала 135 хил. души, от които само 8 хиляди са били на западната граница със Сърбия. Основните ни сили са били на границата с Турция, от където се очаквало военно нападение, като реакция срещу Съединението на 6 септември 1885 г.  Нашата армия е командвана от група млади офицери – капитани, обучени от руски офицери  в руски военни училища и в единственото българско военно училище, създадено тук от Русия и работещо с руски офицери.  Цялото леко, средно и тежко въоръжение на нашата армия е било руско. Военните устави по които функционира всяка армия в мирно и военно време са били също руски. Представяте ли си какво би се случило в началото на ноември 1885 г., ако мнимите руски завоеватели  (според сегашните български русофоби)  не бяха направили всичко това!  Сръбският крал Милан, след като ни обяви война на 2 ноември 1885 г. и настъпи със 48 хилядна обучена армия срещу нашите малобройни защитници в началото, можеше да превземе София, докато бъдат прехвърлени подкрепленията от турската граница. И щеше да изпълни заканата си „да пие кафето си пред Конака в центъра на София“, през същия ноемврийски ден надвечер. Някои отчаяни русофоби, търсещи с лупа „аргументи” против Русия, се позовават и на  извадени извън контекста изречения, приписвани на Левски,  с които „доказват”, че той е бил за освобождаването на България от турско робство със собствени сили, без да се разчита на външна, в случая – на руска помощ. Аз се съмнявам дали великан като Левски е можел да бъде толкова наивен! Така може да е било през първите, изпълнени с наивни илюзии, години на апостолската му дейност по създаването на Комитети из България и впечатленията му от срещите с най-възторжените членове на новосъздадените комитети по селата и градовете. По-късно, обаче, настроението му се е променило изцяло, след като е бил предаден от българин; след като никой не прави опит да го освободи,  когато турският конвой го е прекарвал от Ловеч до София; след като в съдебния състав е имало и българи, които са го разпитвали не по-малко усърдно от турците; след като всичките му арестувани бивши другари са направили пълни признания пред съда в негово присъствие и са стоварили цялата отговорност върху Левски; след като под смъртната му присъда стоял и подписът на българин. В резултат на всичко това го е обхванало горчиво разочарование. Според големия наш историк, покойния проф. Николай Генчев,  непосредствено преди обесването, в ареста Левски е заплакал пред група посетители от разочарование и мъка, заради робската покорност на българския народ, „очакващ свободата да му бъде поднесена на тепсия в къщи”, както той се изразява. А да напомням ли за въпросителните в неговото прословуто тефтерче!  Същото безразличие българите са проявили няколко години по-късно и спрямо Ботевата чета от Козлодуй до Врачанския балкан, където тя е изоставена без подкрепа, изолирана и унищожена. Равнодушието на българите е преобладавало през десетилетията преди освобождението.и спрямо другите чети на български войводи, проникващи от Румъния. Колкото и да е неприятно да го признаем, главната поука за нас  от тези събития е, че  този народ, освен че е нямал собствена организирана военна сила, не е бил политически и психологически подготвен в масови мащаби да се бори по-агресивно за собствената си свобода. . Не е изключено с такъв търпелив народ турското „присъствие” по нашите земи да е продължавало и до наши дни. А ние да сме „обгрижени” и до днес от религиозната толерантност на окупаторите, за която ни напомни на 7 януари 2018 г. Турският президент, при откриването на ремонтираната желязна православна църква в Истанбул. Ние обаче добре помним окъпаните с българска кръв „грижи” на турските окупатори. Може би е полезно да си припомним и една строфа от  стихотворение на Петко Рачов Славейков преди освобождението ни от турско робство,  че ние „не сме народ, а мърша“. Много тежки думи от такъв велик поборник и писател, които, за съжаление съдържат и някаква истина. Може би си струва и сега да се размислим дълбоко за  въпросителните в тефтерчето на Левски!  Дали, ако беше жив, Левски нямаше да отправи такива въпросителни и по нашето съвременно робски покорно поведение! И още нещо.  Каква ли щеше да бъде съдбата на Левски ако беше оцелял след освобождението от турско робство? Руската падкрепа за България е продължавала и през следващите десетилетия на двадесети век. Много важна е подкрепата на Русия и на Парижките мирни преговори в 1946-47 г.  да се запазим в предвоенните си териториални граници, въпреки че бяхме третирани като съюзник на Хитлеристка Германия. Гърция, с подкрепата на Великобритания, САЩ, Франция, Австралия и други западни държави и техни сателити, е претендирала тогава за 10% от нашата територия (целия регион на Родопите и Пирин). Гръцките власти са настоявали тогава границата им с България да достига на север до Асеновград.  Съветската делегация на преговорите, водена от Молотов, с твърдата си позиция предотвратява новия опит на правителствата на западните държави за териториално разпокъсване на България и свежда до символичен минимум репарациите, които нашата страна е трябвало да плаща. ЗІащо този забележителен факт не се съобщава на българите и особено на младото поколение? Защо се пази в тайна от съвременните власти и от историците? Хладнокръвният анализ на историческите факти показва, че  без активната роля на Русия през последните 150 години, България едва ли щеше да я има сега в настоящия й вид на картата на Европа. Ние дължим съществуването си като държава в сегашните граници, на историческата закрила на Русия през всичките тези години.  А сега даваме безплатен подслон на няколко американски военни бази, насочени срещу братска Росия! Заделяме пари от бедния си залък, за да се въоръжаваме, да сме лоялни на НАТО и да се готвим да воюваме срещу Русия! Драги сънародници, какво правим ние – съвременните българи? Кога ще се събудим от летаргичния си сън? Кога ще се научим да отличаваме приятелите от неприятелите си?   НИМА НАШЕТО МЯСТО Е В НАТО!  НИМА БРАТСКА РУСИЯ Е НАШИЯТ ГЛАВЕН ВРАГ!  НИМА ТРЯБВА ДА СЕ ВЪОРЪЖАВАМЕ, ЗА ДА ВОЮВАМЕ СРЕЩУ РУСИЯ! ТЕЗИ ВЪПРОСИ ЧАКАТ ОТГОВОР ОТ НАС! ДОКОГА ЩЕ ОТЛАГАМЕ ТОЗИ ОТГОВОР?       НАШИЯТ ЦИВИЛИЗАЦИОНЕН ИЗБОР Е ПРИЯТЕЛСТВО С РУСИЯ, А НЕ В НАТО!", "date": "2019.03.08", "title": "Цивилизационният избор на България и отношенията ни с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393374-%D0%BF%D1%80%D0%BE%D0%B2%D0%B0%D0%BB-%D0%B8-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%B5%D1%81%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BC%D1%81-%D0%B7%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B5%D0%B4%D0%B2%D0%B5%D0%B4%D0%B5%D0%B2", "text": " След края на посещението на руския премиер Медведев в България, правителственият пресцентър замълча, все едно никой не е идвал. Дори пресцентърът на Министерството на външните работи не обели дума. Обикновено г-жа Захариева се опитва да играе ролята на пресцентър, но в случая се въздържа. Няколко думи за сухото вещество, което остава след посещението на г-н Медведев и делегация. Визитата има две измерения.     Първо, на връх държавния ни празник у нас идва не кой да е, а ръководителят на правителството на Руската федерация. Това е крупно събитие, което трудно може да бъде изтълкувано неправилно и да не радва нормалните българи – то е  демонстрация на историческа и културна близост между двата народа. Второ, има дълбока неяснота по въпроса за  икономическото значение на посещението. Защото, ако великите князе на „Росатом“ и „Газпром“ са искали да ни кажат, че няма да имаме икономически взаимоотношения, те са можели да ни пишат есемеси от Москва. Можехме и от Туитър да го научим. За това, че г-н Милeр не е заинтересуван от газовия хъб, ако наистина е така, той можеше да удари едно туитърче и щеше да бъде по-евтино при тези цени на горивата. Да летиш от Москва до София, за да кажеш, че еди-какво си не те интересува,  напомня за следния лаф: „Цели три дни яздих да те настигна, за да ти кажа колко си ми безинтересен!“ Правителственият пресцентър обаче се скри зад габаритите на Румяна Бъчварова. Защо? Икономическата съставляваща си остана неясна. Вчера високопоставен представител на ЕК е казал, че Комисията не раздава разрешения, но ние знаем, че ТЯ раздава забрани. И този европейски чиновник няма как да гарантира, че няма пак да има забрана. Предполагам, че в последния момент се е появила някаква неопределеност, някаква несигурност за Европейската визия за тези българо-руски икономически начинания.  И абсолютно възмутителен е опитът на пресцентъра на българското правителство да замаже съдбовно важен въпрос. Сега нещо много важно – Бойко Борисов играе на ръба на своята смелост. За такива истории с Русия, особено когато Тръмп няколко пъти казва, че не трябва да има никакви канали, никакви хъбове, никакви тръбопроводи, никакви взаимоотношения  с Русия (защото Тръмп води война за Европа), наистина се иска смелост. Формулата на Борисов  „Нашите взаимоотношения със Запада са съюзнически, а с Русия са прагматични“ е дълбоко противоречива – ние прагматиката не я съпровождаме с никакви добронамерени отношения, а пък съюзническите ни взаимоотношения изобщо не са прагматични. Тази смелост на Борисов ни изненадва и за него трябва да  се каже една добра дума. Да се върна към основното си впечатление. Правителственият пресцентър няма право да мълчи, когато си тръгва руската делегация. Пресцентърът е длъжен да излезе с комюнике. Ако правителствена делегация на коя да е страна, а Русия не е коя да е, си тръгва без съвместно комюнике, това  е провал. Явно Борисов среща около себе си люта съпротива на равнище съратници,  на равнище  апарат, на равнище висша администрация. Среща люта съпротива с цел неговите, да ги наречем, русофилски начинания, защото той не е русофоб и би искал, ако може, нещо да излезе от отношенията ни с Русия, да бъдат обезсмислени, изпразнени от съдържание, да бъдат премълчани.     И тук можем да се запитаме дали Борисов като носител на добра икономическа воля  в достатъчна степен контролира своите информационни служби?  Дали контролира своята политическа среда?  Дали пък добрата му воля не е станала жертва  на пряк саботаж от най-близка дистанция? Кого слуша правителственият пресцентър? Цветанов ли? Борисов се оказва заложник на много сложни комбинации на непосредствената си среда. Защо не изрекоха „разговорите продължават, възможностите си остават реални, но съществуват десетки други неща, които трябва да се обсъдят и да се видят в близко бъдеще“ и т.н.?  Обикновено с такива комюникета завършват срещите на Ким Чен Ун и Тръмп, за които ние наистина знаем, че нищо не дават. Не дават, защото Тръмп иска да извива ръцете на корейския хитрец, но последният е хитрец от трето поколение и не може да бъде притискан до стената. Семейството Кимовци никой не може да ги манипулира, те самите манипулират общественото мнение на света. Така че, дори когато се провалят американо-корейските преговори, ръководителите  на двете страни пак излизат с бодри комюникета. Ние имаме право да знаем провал ли е това посещение на Медведев в България? Аз например не вярвам да е провал. Познавайки руската страна – те имат една такава особеност – когато става дума за бизнес, никога не прекратяват окончателно отношенията. При тях винаги има една мисъл в повече. Ако днес не става, ще видим утре сутринта, ако не е утре сутрин, ще бъде утре след обед. Заключение: Първо, пресцентърът от небрежност или от зла умисъл не освети посещението на Медведев и делегация в неговия реален смисъл. Второ, трябва да се приветства желанието на българския премиер за създаване на разумни, прагматични, дългосрочни икономически взаимоотношения. Трето, българският премиер трябва да бъде запитан дали не е станал заложник на други интереси, вътре в своето непосредствено обкръжение? В това представление има едно безспорно нещо. Съществува дълбок конфликт, който не може да излъчи държавна позиция. Сегашната българска управленска  гарнитура не е в състояние да произведе държавна позиция и това е много тревожно и то не само по отношение на българо-руските бъдещи икономически взаимоотношения. Това е тревожно така, както всеки път е тревожно, когато кормилото изпуска връзка с колелата.", "date": "2019.03.08", "title": "Провал и мълчание на пресцентъра на МС за приключване на посещението на Медведев"}
{"url": "http://www.classa.bg/%D1%81%D0%B2%D1%8F%D1%82/item/393366-%D0%B7%D0%B0%D0%B1%D1%80%D0%B0%D0%BD%D0%B0-%D0%B4%D0%B0-%D1%81%D0%B5-%D0%BB%D0%B5%D0%BA%D1%83%D0%B2%D0%B0%D1%82-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8", "text": "Хомосексуалността не е болест. Това не е мнение на активист, а единодушно становище на учените. Все още обаче се намират хора, които искат да \"лекуват\" гейовете и лесбийките. Това може скоро да бъде забранено.         26-годишният Лукас Хаврилак от Берлин е може би най-известният в момента хомосексуален активист в Германия. Причината: една петиция, която той стартира преди девет месеца. Под нея досега са се подписали близо 81 000 души. В петицията Хаврилак призовава германското правителство да забрани т.нар. \"конверсионни“ (обръщащи) терапии, които си поставят за цел да „лекуват“ хомосексуалността. Подобни терапии се предлагат от някои лекари и психотерапевти, но и от пастори и някои християнски сдружения. Така наречените терапии включват най-разнообразни средства – от разговори, през хомеопатични лекарства, до поведенческа терапия и хипноза. Лекари, които гонят демони Някои от най-радикалните методи се практикуват основно сред крайно консервативните християнски общности в САЩ. Според някои предположения, на подобни \"терапии\" са били подложени почти 700 000 души – поне половината от които са били деца и младежи. Но и в Германия се практикуват подобни „лечения на хомосексуални“.      От средите на някои евангелистки кръгове често се чува, че на младежи с хомосексуална ориентация им е било препоръчано да се лекуват. Бастиан Мелхер, който израснал в семейство, строго следващо правилата на свободните евангелисти (Freikirche), разказа пред ДВ как един лекар направил опит да му „избие демоните“ чрез терапевтични сеанси. Някои лекари-католици също се поддават на подобни истерии. Хомосексуалността няма нужда да бъде лекувана Въпреки че в Германия толерантността на хората спрямо хомосексуалността се увеличи значително през последните години, гейовете и лесбийките като цяло си остават обект на дискриминация и предразсъдъци. Резултатите от ново изследване показват, че 18,3 процента от германците все още смятат хомосексуалността за нещо \"неестествено\", а 9,7 на сто я възприемат дори като \"неморална\". При това отдавна се знае, че хомосексуалността не е заболяване и няма нужда да бъде лекувана. И това не е мнение на някакви ексцентрични хомо-активисти, а официално становище на Германския лекарски съюз, както и  и на Световния лекарски съюз. Затова всякакви конверсионни терапии влизат в категорично противоречие с  науката и консенсусното становище на лекари и терапевти.     Подобни „терапии“ могат да доведат до тежки психични разстройства – особено сред децата и младежите. \"Хомосексуалните младежи имат нужда от подкрепа, а не от терапия. Терапия, която цели промяната на сексуалната ориентация, може да доведе до нарушено чувство за идентичност, сериозни личностни увреждания и депресии“, казва Уве Ветер - бивш вицепрезидент на Съюза на германските психолози и психотерапевти. Затова множество хомосексуални активисти отдавна настояват за забраната на подобни конверсионни терапии. Лукас Хаврилак обяснява какво означава това: \"Искаме първо категорично да се забранят всякакви конверсионни терапии за деца и юноши – т.е. за малолетни. Подобни „лечения“ не бива да се рекламират и никъде в интернет. Крайно необходима и желателна е и забраната им за пълнолетни\", казва той.  Подобни призиви досега остава нечути от политиката.     През юни 2018 година например германското правителство обяви, че не планира забрана на конверсионните терапии. Активистите около Лукас Хаврилак проведоха голяма кампания и в социалните медии, която явно даде резултат. Междувременно въпросът вече не е дали, а кога въпросната забрана ще влезе в сила. Законодателни намерения Правителствата в редица германски провинции – сред които Шлезвиг-Холщайн, Бремен и Хесен – имат намерение да внесат в Бундесрата  (Горната камара на парламента)  предложение за забрана на конверсионните терапии. Министърът на здравеопазването Йенс Шпан заяви миналата седмица, че ще се погрижи въпросната забрана бързо да влезе в действие. Подкрепа за тази му позиция явно има сред всички фракции в германския парламент. Засега само в Малта съществува забрана за конверсионните терапии. Самозваните лечители на хомосексуалността в Малта могат да бъдат наказвани с парична глоба до 10 000 евро или една година затвор.    ", "date": "2019.03.08", "title": "Забрана да се лекуват хомосексуални"}
{"url": "http://www.classa.bg/%D1%81%D0%B2%D1%8F%D1%82/item/393367-%D1%80%D1%83%D1%81%D0%BA%D0%B8-%D1%81%D1%83-27-%D0%BF%D0%BE%D0%B4%D0%B3%D0%BE%D0%BD%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82", "text": "Руски изтребител Су-27 е прихванал американски военен самолет RC-135 над Балтийско море, съобщи ТАСС. Американският самолет е извършвал разузнавателен полет. Тогава руският изтребител го е принудил да напусне страната. Информацията е от руското министерство на отбраната.     Американският самолет успешно се е върнал в своята база. Русия вече заяви, че има повишение на полетите на самолети на САЩ и НАТО край нейните граници. През ноември по подобен начин беше прихванат американски самолет над Черно море. Представители на САЩ все още не са коментирали случая.      ", "date": "2019.03.08", "title": "Руски Су-27 подгони американски самолет"}
{"url": "http://www.classa.bg/%D1%81%D0%B2%D1%8F%D1%82/item/393368-huawei-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D1%81%D0%B0%D1%89", "text": "Китайската компания  Huawei се обърна към окръжния съд в Тексас със съдебен иск срещу правителството на САЩ.   Отбелязва се, че искът е свързан с решението на Вашингтон да забрани на федералните органи на властта да сътрудничат с частните предприятия, използващи оборудване от тази китайска компания.     Китай настоява, че властите на САЩ не са имали основание да забранят използването на продуктите на  Huawei. По-рано се съобщи, че САЩ обвиняват китайската фирма в опит да се открадне търговска тайна от компанията T-Mobile и в нарушение на американските санкции срещу Иран.       ", "date": "2019.03.08", "title": "Huawei започна дело срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/393369-%D1%82%D1%80%D0%B8%D0%BC%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B4%D0%B0-%D1%81%D1%82%D1%80%D0%BE%D1%8F%D1%82-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Три консорциума с международно участие кандидатстват за изграждането на българо-сръбската газова връзка от Провадия до Зайчар. Това стана ясно при отварянето на офертите днес. Проектът е на стойност 2,2 млрд. лв и трябва да бъде построен за година и половина като част от българския участък от \"Турски поток\".   В трите консорциума са включени компании от България, Русия, Саудитска Арабия, Унгария и Испания. Техните технически оферти бяха отворени публично в присъствието на представители на участниците и журналисти. Изборната комисия на \"Булгартрансгаз\" разполага със срок до края на месеца, за да отвори ценовите оферти по проекта. В случай, че те надвишават предварително обявената цена има няколко варианта, които компанията разглежда. Проектът предижда да бъде изградена тръба от компресорна станция Провадия до българо-сръбската граница при Зайчар. Дължината на трасето е близо 500 км, а максималният срок за неговото построяване - края на 2020 г. До момента държавната \"Булгартрансгаз\" е сключила договор за пренос на газ по бъдещото трасе с \"Газпром Експорт\" и швейцарската \"Мет\". Нашата компания няма да плаща, ако се забави строителството. \"Булгартрансгаз\" тепърва ще търси и финансиране за проекта. \"В самата обществена поръчка сме включили вариант за разсрочено плащане на проекта в рамките на 120 месеца или десет години и това е едната от формите за финансиране на проекта. Успоредно с това предвиждаме в рамките на първото шестмесечие на тази година да обявим и процедура за финансираща процедура на проекта\", обясни Владимир Малинов, изп. директор на \"Булгартрансгаз\".     Той беше категоричен, че заем от руската \"Газпром\" не е търсен за строителството. \"Никога не сме гледали на тази тръба като българския участък на турски поток, това е разширение на газопреносната ни мрежа, която дава възможност за допълнителни входно-изходни капацитети на \"Булгартрансгаз\", каза Малинов. Въпреки това обаче проектът остава сред ключовите за пренос на газ от бъдещия хъб \"Балкан\" край Провадия за Западна Европа.", "date": "2019.03.08", "title": "Трима кандидати да строят \"Турски поток\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393370-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%B4%D0%BE%D1%80%D0%B8%D1%82-%D0%B0%D0%BD%D1%82%D0%B8%D0%BE%D1%85%D0%B8%D0%B9%D1%81%D0%BA%D0%B8", "text": "  От великия цар Константин и неговия син Констанций в Антиохия Сирийска била издигната и богато украсена съборна църква. Сред народа тя получила името \"златната църква\", защото била художествено изрисувана със злато и украсена с блестяща златна мозайка; куполът й също бил целият позлатен; безчислените църковни съсъди били всичките от злато и чисто сребро. Царете дали много имущество за издръжка на многочисления църковен клир. В клира на тази велика катедрална църква бил презвитер Теодорит; на него били поверени за съхранение съсъди, утвар и цялото църковно богатство. От младостта си водел добродетелен живот и пазел в сърцето си правата вяра, изпълнявайки словото на Писанието:  (Рим. 10:10). С пост, молитви, милостиня, грижа за спасението на човешките души той угаждал на Бога.     Когато починал синът на Константин, Констанций, негов наследник станал Юлиян Отстъпник (царувал 361-363 г., бел.ред.). Като приел царството, той отначало се показал благочестив християнин и връщал от заточение епископите, изгонени заради благочестие от цар Констанций; а когато се укрепил на трона, явно пред всички се отрекъл от Христа, от Когото тайно отдавна се бил отрекъл, предавайки се на бесовете и вълшебството. И започнал да гони Христовата Църква; ако и да не изтребвал целия християнски народ, но най-малкото залавял, измъчвал и убивал началстващите, християните с духовен сан и сановниците от миряните, отнемал Божиите храмове от християните и ги превръщал в идолски капища, разграбвал голямото църковно наследство и казвал, окаяният: - Християните не подобава да имат каквито и да е богатства, защото Христос им е заповядал да бъдат бедни, като им е казал: \"Не придобивайте нито злато, нито сребро.\" В това люто време била опустошена и антиохийската катедрална църква, наречена златна заради красотата си; всичките й драгоценни украшения били взети в царската съкровищница, църковното имущество било разграбено, клириците прогонени, а Теодорит предаден на мъчения. Това станало така. Цар Юлиан имал вуйчо със същото име, роден брат на майка му; той го поставил за управител и мъчител на източните страни. Този Юлиан, вуйчото на царя, по-рано бил християнин, но в желанието си да бъде угоден на своя племенник, цар Юлиан Отстъпник, се отрекъл от Христа и се поклонил на идолите. Той дошъл в Антиохия преди пристигането на царя, заедно с друг царски сановник, на име Филикс, отговарящ за царските съкровищници. Знаейки, че в катедралната църква има много богатства, Юлиан хванал пазителя на църковните съсъди, блажения Теодорит презвитер (а всички останали клирици избягали от страх и се скрили, кой където може), тъй като той охранявал църковната ризница (ризница - стая за пазене на свещеническите одежди и църковните съсъди, бел.ред.). Като взел ключовете, а самия него вързал здраво и го затворил в тъмница, Юлиан заедно с царския велможа Филикс и с многобройна въоръжена войска влязъл със сила в Божията църква, за да отнеме украшенията й, златото и среброто, и всички скъпи вещи и да ги присъедини към царското съкровище. Влязъл в Божията светиня като крадец и разбойник, с каква безумна дързост и безсрамие похищавал църковното благолепие, вършел безчестие над Господнята светиня и я осквернявал! Той, окаяният, дръзнал да мърси самия Божий престол; когато от олтара били изнесени църковните съсъди и поставени на земята, седнал върху тях за поругание, произнасяйки с нечистите си уста хула и злословие против нашия Господ Иисус Христос. Един от тези, които били там, на име Евзой, го увещавал да не безчести така безсрамно светинята Господня и да не хули Христа. А той, като го ударил силно по главата, казал: - За християните няма никакъв Божий Промисъл и те са напълно лишени от тази грижа. Като ограбил и осквернил църквата, нечестивият управител започнал да измъчва Божия служител Теодорит. Когато го довели вързан пред нечестивия съд, Юлиан му казал: - Теодорите! Защо при цар Константин ти разори храмовете на древните богове, а гробниците на мъртвите украси и заповяда да издигнат над тях църкви? Светият отговорил: - Божествените църкви и гробниците на светиите са създадени и украсени още от нашите предци, защото Бог е прославил Своите светии, намирайки ги достойни за това; удивявам се, управителю, че ти от християнин си станал идолослужител. Управителят заповядал да бият светеца по лицето. - Грешиш, Юлиане - казал му светецът, - като наричаш богове каменните и дървените идоли. Тогава мъчителят заповядал да съблекат светеца, да го закачат на дърво и да стържат цялото му тяло с железни нокти. Три часа го стъргали и кръвта текла на струи, но лицето на светеца светело в радост, като че не изпитвал никаква болка. И мъчителят му рекъл: - Окаяни, принеси жертва на боговете и аз ще те освободя от дълга ти по църковното имущество, зле изразходвано от тебе. А ако не принесеш жертва, душата ти ще излезе от тебе с насилствена смърт. - Окаяни ти, беззаконнико, и твоят цар, заради това, че сте оставили Христа и сте се прилепили към антихриста, трябва да горите във вечния огън; а аз на никого не съм длъжен, освен на моя Господ Иисус Христос, моят дълг пред Когото е да пазя истинната вяра до последното си издихание. Мъчителят отново се обърнал към него: - Теодорите! Ти ще получиш от мен много почести и злато, само се отречи от този разпънат влъхва, когото наричаш Син Божий. Светият мъченик отговорил: -  *; аз се уповавам на Бога, даващ на Своите раби вместо тленните блага - нетленни, вместо земните - небесни. * Думи на апостол Петър към Симон влъхва (Деян. 8:20), който желаел да придобие срещу пари дара на Светия Дух, бел.ред. И мъчителят заповядал да обгорят ребрата на светеца с две свещи. Когато започнали да го горят, той, издигайки очите си към небето, започнал да се моли - и в този миг двамата слуги, които го обгаряли, паднали като мъртви на земята. Юлиан и заобикалящите го заповядали старателно да вдигнат слугите от земята и им казали: - Защо престанахте да горите нечестивия християнин и се предадохте на дрямка и нехайство? Като дошли на себе си, слугите отговорили на мъчителя: - Ако ти не виждаш как Ангели Божии защитават Божия раб, ти си нечестив и заслепен в душата си. Ето, четири ангела беседват с него, а на нас със заплаха забраняват да се докосваме до неговото честно тяло. Хулителю! Не празнослови, но знай, че велик е християнският Бог и ние сега вярваме в Него. Обзет от срам, мъчителят заповядал да хвърлят тези слуги в морската дълбочина. Когато ги повели да ги потопят, светият мъченик извикал към тях: - Вървете напред по блажения път с мир, деца мои, а след това и аз ще ви последвам и ще се възрадвам с вас с вечна радост в Царството Небесно. И слугите загинали от удавяне, удостоили се да получат мъченически венец от Христа Бога, в Когото повярвали. Пристъпвайки към светия мъченик, нечестивият управител изкрещял: - Принеси жертва на боговете. Изпълнен с пророчески дух, светецът му казал: - Ти, най-злочестиви и окаяни от всички хора, ще дъвчеш собствените си вътрешности и след немного време насилствено ще изхвърлиш скверната си душа и ще я предадеш на вечния огън; а също и пребеззаконният твой цар недълго след тебе ще погине в Персийската земя; поразен от невидима ръка, той ще бъде хвърлен в огнената геена. Знай със сигурност, че начинанието на вашите дела няма да има успех, защото краят ви е близък и гибелта ви не спи. Не можейки да понесе такива думи от светеца, скверният мъчител заповядал на часа да го обезглавят. Мъченикът отишъл на смърт, радостен, молейки Бога за себе си и за целия свят, и посечен със секира, издъхнал. Като погребали честното му тяло, верните запазили в сърцата си пророческите думи, изречени в мъки към мъчителя, и очаквали изпълнението им. И то се сбъднало: скоро и двамата Юлиановци, вуйчо и племенник, погинали с шум. Юлиан, царевият вуйчо, управител на източните страни, който убил свети Теодорит, откакто осквернил Божия престол и потъпкал свещените съсъди, поругавайки се над светинята и хулейки Христа, се разболял. Веднага в тайните му места се появили червеи, които разяждали долните му части, и болестта му от ден на ден се усилвала. Най-изкусните лекари полагали много старания да го излекуват, но нямали никакъв успех и с всеки изминат час му ставало все по-зле, защото червеите бързо се размножавали и изяждали тялото му, до което се докоснала справедливата Божия ръка. И думите на светеца, казани на мъчителя: \"ще дъвчеш собствените си вътрешности\" се сбъднали, защото когато проходите му се запушили, богохулните му уста станали скверен проход: и така, изяждан от червеите, той в зло изхвърлил окаяната си душа. Също и неговият приятел, Филикс, завеждащ царските съкровищници, не избегнал скорошното Божие наказание: по Божие възмездие вътрешностите му се увредили и кръвта денем и нощем шуртяла от богохулните му уста като от извор; той скоро умрял за вечността, предавайки окаяната си душа на геената. Когато злочестивият цар Юлиан дошъл в Антиохия и узнал за това, не дръзнал да нанесе безчестие на мощите на светия свещеномъченик Вавила, почиващ в Дафна Аполонова, но заповядал на християните да ги вземат оттук - както се казва в житието на този светия, в четвъртия ден на септември. След това отстъпникът Юлиан, като се отправил на поход срещу персите, загинал там, както предсказал светият свещеномъченик Христов Теодорит*. Като видели изпълнението на неговото пророчество, верните прославили Христа, истинния Бог, с Отца и Светия Дух, прославян во веки. Амин.  ", "date": "2019.03.08", "title": "Св. свещеномъченик Теодорит  Антиохийски"}
{"url": "http://www.classa.bg/%D1%81%D0%B2%D1%8F%D1%82/item/393365-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%BA%D0%B0%D0%BD%D1%86%D0%BB%D0%B5%D1%80-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D0%BD", "text": "Възможно ли е мюсюлманин да стане канцлер? Този въпрос и отговорът на един германски политик сгорещиха до крайност страстите в някои партийни среди. Всъщност – има ли пречка за подобно нещо?         Само 16 думи, а успяха да разбунят духовете в Германия - особено сред консерваторите. В интервю за протестантската информационна агенция idea, председателят на фракцията на ХДС/ХСС в Бундестага Ралф Бринкхаус беше запитан дали смята, че е възможно мюсюлманин от средите на ХДС да стане канцлер на Германия през 2030 година. \"Защо не, ако е добър политик, който споделя нашите ценности и политически възгледи\", гласеше неговият отговор. Бринкхаус е 50-годишен, католик с консервативни възгледи, който от 5 месеца ръководи фракцията на ХДС и ХСС в Бундестага.     Всъщност Бринкхаус каза нещо напълно коректно. Германската конституция не поставя някакви по-специални изисквания пред кандидатите за канцлерския пост. На практика всеки, който може да бъде избран за депутат, може да стане и канцлер на Германия. Кой може да стане канцлер? Той или тя трябва да има германско гражданство, да е навършил 18 години и да не му е било отнето по съдебен начин избирателното право. Дори не е задължително кандидатът за канцлер да е избран за депутат в Бундестага. И въпреки това изявлението на Бринкхаус породи възмущение в социалните мрежи, макар и със значително закъснение: седмица след публикуването на интервюто от idea \"Билд цайтунг\" направи от него гореща новина: изданието излезе със съобщението, че лидерът на фракцията на ХДС/ХСС Бринкхаус не изключва възможността мюсюлманин да стане канцлер на Германия.   Бързо новината събра 18 200 отзиви и коментари в мрежата - колкото никоя друга журналистическа публикация през деня. Много от тези харесвания, споделяния и коментари дойдоха от сайтове, близки до дяснопопулистката партия \"Алтернатива за Германия\". В публикацията на \"Билд цайтунг\" въпросът е поставен твърде полемично: \"Наистина ли ХДС е готов за канцлер, който се кланя на Аллах, вместо на Господ?\" Редица второразрядни политици от ХДС после започнаха да се питат защо Бринкхаус изобщо е трябвало да се изказва по темата. Други, като министърката на образованието на провинция Шлезвиг-Холщайн Карин Прийн от ХДС, обаче защитиха Бринкхаус: „Естествено и мюсюлманин, който е християндемократ, може да стане канцлер, също както и някои индус или атеист. Защото за членство в партията не се изисква принадлежност към определено вероизповедание. Казано е само следното: \"Основа на нашата политика е християнското разбиране за човека и неговата отговорност пред Бога\". „Да не смесваме религията с политиката“     Целият този дебат изнервя редица съпартийци на Бринкхаус  - например Недждет Савурал, мюсюлманин и председател на местната партийна организация на ХДС в Ханщет - малко градче, близо до Хамбург. За ДВ той казва, че е важно кой как работи, а не каква е религиозната му принадлежност. \"Да вземем за пример Турция - Ердоган може и да е мюсюлманин, но неговата политика няма нищо общо с исляма\", казва той. В Германия пък има много лоши политици, които са католици, протестанти или атеисти. Или обратното, казва Савурал. Той апелира да не се смесва политиката с религията. Според него, едното няма нищо общо с другото. И добавя с усмивка на уста, че следващото, което щял да направи, е да се кандидатира за президент на Германия. Впрочем, той отговаря на всички условия за това.          ", "date": "2019.03.08", "title": "Германия с канцлер-мюсюлманин?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393364-%D0%B4%D0%B0-%D0%B2%D1%8A%D1%80%D0%B6%D0%B5%D0%BC-%D0%BB%D0%B5%D0%B2%D0%B0-%D0%B7%D0%B0-%D1%8E%D0%B0%D0%BD%D0%B0-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D1%82%D0%B0%D0%B7%D0%B8-%D0%BE%D1%84%D0%B5%D1%80%D1%82%D0%B0", "text": "Левът да се върже не за еврото, а за юана - тези думи на Медведев може и да са били замислени като шега. Но може да се интерпретират и като оферта към България да се преобрази.  И да стане част от един алтернативен свят.       Визитата на Медведев в България едва ли ще остане задълго в историята на двустранните ни отношения. Нейният фокус беше скромен - и съсредоточен върху газовите тръби. Ако трябва да бъдем още по-конкретни, предложена ни беше следната оферта: За да запази около 1,5 милиарда евро транзитни такси през следващите 15 години, България ще трябва да построи за същата сума нова тръба, идваща от Турция (а не от Украйна). Печалба за страната ни няма да има - ще има дори нетна загуба, тъй като години наред ще “инвестираме” това, което сега получаваме без условия. И ще го инвестираме в строежа на тръби, паралелни на съществуващите. Но пък оставаме в газопреносния бизнес! Тази оферта беше оповестена като символичен рестарт на двустранното взаимноизгодно сътрудничество с Русия. По очевидни причини обаче тя трудно може да генерира обществен ентусизъм, с колкото и историческа близост между двата народа да бъде гарнирана. Просто сметката за ползите на една от страните не излиза.     Но нас това никога не ни е спирало. В АЕЦ “Белене” например по сходен начин сме “инвестирали” вече около 3 милиарда лева (с тенденция да станат 20). При това без да има и най-малката гаранция, че този проект изобщо ще заработи. Да не говорим пък дали ще бъде печеливш.     Но да оставим прагматиката настрана и да преминем към символните послания от визитата на Медведев. Щом материалните изгоди са малки или дори отрицателни, може пък символните ползи за България да са големи. Нека видим. Защо Медведев и защо не на 3  март? Първото, което мнозина отбелязаха, беше нивото на посещението - премиер, а не президент. Тук особена драма няма, нито пък нужда от свръхинтерпретации: въпросите, които бяха разглеждани, не изискваха присъствието на Путин. А визитата на патриарх Кирил за честванията на 3 март през миналата година остави, меко казано, смесени впечатления. Затова прагматичният ход с Медведев, в комбинация с липсата на фанфарност около посещението беше удачно решение от руска страна. А и Путин винаги би могъл да дойде при постигане на по-значими договорености. В този смисъл посланието беше, че има някакво затопляне на отношенията, но всичко зависи от следващите стъпки. Защо \"разрешение\" от Брюксел ? Любезностите приключиха със заявлението на Медведев, че всъщност не иска толкова решение от България, колкото разрешение-гаранция от Брюксел чрез България. Идеята, която стои зад това искане, е да се покаже, че страната ни не е суверенна и трябва да се съобразява с мнението на други. Това послание бе подето от местни клакьори, които напомниха как Маккейн бил спрял “Южен поток”, Брюксел ни бил затворил блоковете на “Козлoдуй” и прочие.     Русия има очевидна полза от това страните в ЕС да нямат обща енергийна политика - т.нар. Eвропейски енергиен съюз. Ако такъв реално бъде създаден и ако има общо договаряне на доставки, Газпром ще трябва да продава на всички газ на цената, на която сега продава на Германия. За България и за много други държави това ще е горе-долу два пъти по-ниска цена от сегашната. Това очевидно не е изгодно за Русия. И затова тя всячески се опитва да предотврати подобен сценарий. Аргументът, че при обща политика страните от ЕС губели своя суверенитет, е част от руската стратегия. Плащайте високaта цена, но си запазете суверенитета - какво са тук парите пред суверенитета! Тази семпла стратегия е разбираема. Не е разбираемо обаче защо я обслужват и български политици - кой съзнателно, кой от криворазбран “патриотизъм”. Защо да връзваме  лева за юана? На шегата на Борисов (\"Нема да се плашиш от нашите самолети”) Медведев отвърна с контрашега - левът да се върже не за еврото, а за юана. Може би това беше просто невинно подмятане, но то все пак повдига важен въпрос. Моментът не е случаен: предстои ключово решение за българското членство в еврозоната. Ясно е, че Русия не желае България да се интегрира по-плътно в ЕС, а еврозоната е неговата сърцевина. Ясно е също така, че Русия предпочита един разединен и слаб ЕС. И затова инвестира в неговите пророци - например Салвини в Италия. Защо е така ли? Ами защото, разбира се, Русия предпочита да води двустранни отношения с 28 малки и средни по големина държави, отколкото да преговаря с единен съюз, чийто БВП е около десет пъти по-голям от нейния. При първия вариант Русия е Снежанка сред двайсетина джуджета. Във втория вариант Русия е джуджето. Но освен тези съображения, между ЕС и Русия има и тежък идеологически конфликт, който засяга както националната политика, така и международните отношения. Като модел на вътрешна политика, ЕС е демократичен и либерален. И претендира да е общност именно на  споделени ценности. Русия залага на традиционната власт - автократичен модел, който търси оправданията си в историята. В този смисъл Русия вижда своя идеал в Китай: икономически ефективна автокрация, легитимирана с доктрина за историческо величие. В същото време човек не трябва да е много прозорлив, за да види огромния риск за Русия от една китайска свръхсила. Русия е неин пряк съсед, а съседство с военизирани автокрации по принцип не е здравословно. ЕС е символ и на либералния подход в международните отношения - да се създаде свят, регулиран от общи правила, в който и по-силният трябва да ги спазва. ЕС съществува, следвайки тази теория, въпреки епизодичните отклонения от нея. Докато Русия е в противниковия лагер на “реалистите”, които стоят зад идеята за егоистично преследване на националния интерес. От нормативна гледна точка за “реализма” няма какво добро да се каже. Освен това, че е “искрен” - каквото и да направят държавите, все е окей, стига, естествено, да е в техен интерес. “Реалистите” Путин, Ердоган, Ким и Тръмп си симпатизират един на друг и взаимно се окуражават. Проблемът е, че по дефиниция между тях не може да има истинска общност: днес се величаят взаимно, но утре може и да се хванат за гушите. Добре дошли в “реалисткия” рай!     Хитро коте или Троянски кон? Като теглим чертата след визитата на Медведев, ще видим, че Русия всъщност не предлага на България търговска оферта (както стана дума, икономическите ползи за страната ни са доста спорни). Русия обаче предлага на България един алтернативен свят и една алтернативна вътрешна политика: “реализъм” в международните отношения и автокрация у дома. Дори БСП разбира това: нейни представители сметнаха за нужно да заявят, че геополитическият избор на България е направен - ние сме в ЕС и сме член на НАТО. Това безспорно е позитивно. Но и БСП, и ГЕРБ, и “Патриотите” живеят с илюзията, че като хитрото коте ще оближат каймака на руската оферта - комисионните, патриотарското перчене пред ЕС, лакардиите за “суверенитет” и “национален интерес” пред домашна публика, без обаче да се превръщат в Троянски коне или пък да отслабват европейската интеграция. За съжаление, с Русия или без нея, именно такова е отношението към ЕС на повечето от т.нар. национал-популисти. Те не искали да разградят ЕС, а просто да го направят друг. Проблемът е, че ако Европейският съюз се напълни с подобни хитри котета, няма да има нужда от никакви Троянски коне: ЕС ще се разпадне от само себе си, както показва нагледно трагикомедията “Брекзит”. А в България (освен „Атака\") никой не иска нещо подобно.    ", "date": "2019.03.08", "title": "Да вържем лева за юана: какво стои зад тази \"оферта\"?"}
{"url": "http://www.classa.bg/%D1%81%D0%B2%D1%8F%D1%82/item/393360-%D1%81%D1%82%D1%80%D0%B0%D1%85%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B2-%D0%B5%D1%81-%D1%81%D0%B5-%D0%B7%D0%B0%D1%81%D0%B8%D0%BB%D0%B2%D0%B0%D1%82-%D0%BF%D1%80%D0%B5%D0%B4-%D0%BE%D1%87%D0%B5%D1%80%D1%82%D0%B0%D0%B2%D0%B0%D1%89%D0%B8%D1%8F-%D1%81%D0%B5-brexit-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "След по-малко от месец Обединеното кралство може да напусне Европейския съюз, но над един милион британски граждани ще останат в него, тъй като не искат заради Brexit да бъдат принудени да се откажат от живота, който са си изградили на континента, пише в свой анализ Асошиейтед прес, цитиран от БТА. Досегашният отказ на британския парламент да одобри договореното с блока споразумение за излизане поражда перспективата за хаотичен развод, който може да засегне особено сериозно британците в чужбина, като изведнъж ги лиши от придобивките, които са имали като граждани на ЕС през последните 46 години.      Много хора може да се окажат в неясна ситуация\", казва Джейн Голдинг, председател на организацията \"Британци в Европа\", която води кампания за правата на британските граждани в ЕС след Brexit. Дали тези хора ще се окажат в трудно положение зависи от индивидуалните им възможности и от това в коя от 27-те оставащи в ЕС страни живеят, казва Голдинг. Няколко правителства, включително френското, испанското, полското и германското, подготвят законови \"предпазни мрежи\" за британските имигранти в случай на Brexit без сделка. Британските пенсионери обаче продължават да нямат гаранции, че пенсиите им ще са защитени, професионалната квалификация на лекари, учители и архитекти може вече да не се признава, реципрочните споразумения за здравно осигуряване може да бъдат замразени, а британците, кандидатстващи за работа в ЕС, бяха предупредени, че молбите им имат малки шансове, докато не бъдат уредени отношенията за времето след Brexit. Някои от предполагаемите 1,3 милиона британски граждани на континента бавно започват да осъзнават, че е време да се действа.     \"Има хора, които вече са наистина много обезпокоени и потиснати от всичко това, но има и други, което се надяват, че накрая всичко ще бъде наред. Колкото по-вероятно става напускането без сделка, толкова по-малко ще стават хората, заровили глава в пясъка\", отбелязва Голдинг пред АП. Във влажната и ветровита понеделнишка нощ тази седмица няколкостотин британци, някои от тях - стиснали здраво виненочервените си европейски паспорти - се събраха в общината в Берлин, надявайки се германските и британските служители да им дадат яснота и сигурност във връзка с бюрократичните изисквания за оставане след Brexit. Джошуа Спригс, актьор, занимаващ се и с дублаж, дошъл заедно с двама приятели, казва, че много хора не знаели какво всъщност ги очаква, независимо от информацията в социални медии като Reddit и Facebook, или на сайта на британското посолство. \"Наистина е трудно да се получи ясна информация\", споделя Спригс. Тук ми отговориха на повече въпроси, отколкото в Обединеното кралство\", допълва той. Властите в германската столица призоваха британците да се регистрират до 29 март, когато се очаква Великобритания да напусне ЕС. \"Това е единственият начин да са сигурни, че няма да се сблъскат с правни спънки, когато настъпи Brexit, независимо дали това ще стане със или без споразумение\", казва Енгелхард Мазанке, който ръководи бюрото, обработващо разрешителните за постоянно пребиваване на чужденци в Берлин. Досега са се регистрирали само около 7000 от общо 18 000 британски граждани в Берлин, допълва той. Онези, които не се регистрират, може да се наложи да напуснат страната през юли след тримесечен гратисен период. Дори на онези, които кандидатстват, може да се наложи да чакат до ноември за разрешително за постоянно пребиваване, което може да ги лиши от възможността да пътуват извън Германия за няколко месеца. Мазанке казва, че властите се надяват да се избегне такова развитие, но нещата до голяма степен зависят от това дали Лондон ще одобри споразумението за напускане, договорено с Брюксел миналата година. Липсата на правна сигурност за трите милиона граждани на ЕС, живеещи във Великобритания, в случай на Brexit без сделка кара много правителства в ЕС да не поемат официални ангажименти. Въпреки разочарованието в ЕС от позицията на британското правителство, на континента има симпатия и отзивчиво отношение към британските имигранти. Лин Нодегър, копирайтър на свободна практика, живееща в баварския град Вюрцбург, е получила автоматично правото да живее и работи навсякъде в ЕС, когато преди 20 години се преселила от Шотландия в Германия. Надделялото на косъм на референдума през 2016 г. решение Великобритания да напусне 28-членния блок я поставило пред перспективата след Brexit да бъде третирана като гражданин на трета страна. Предприемайки нехарактерна за германската бюрокрация стъпка, градските власти дали на Нодегър преките си телефони и й предложили да помогнат с каквото могат, когато наскоро кандидатствала за германско гражданство - процедура, усложнена от факта, че пребиваването й в страната е било прекъсвано от продължителни престои в чужбина. \"Те спазват буквата на закона, но наистина правят всичко възможно да помогнат\", каза тя в интервю по телефона за АП. Нодегър отбеляза, че положителният й опит може да се дължи отчасти на факта, че е европейка, говори свободно немски с местен баварски акцент и че е толкова озадачена от Brexit, колкото и хората, работили по нейния случай. \"Няма каквото и да било чувство на злорадство\", казва Нодегър, използвайки немската дума \"шаденфройде\". \"Има само много съчувствие към британците, принудени да поемат по този път\", добавя тя. Мазанке от имиграционната служба казва, че Берлин е щастлив да помогне на всеки, който е превърнал града в свой дом и допринася за неговото благополучие и растеж. \"Това включва и много британци. Искаме да им помогнем по всякакъв възможен начин и се радваме на всеки британец, който остава\", подчерта той. /БТА/", "date": "2019.03.08", "title": "Страховете на британците в ЕС се засилват пред очертаващия се Brexit без сделка"}
{"url": "http://www.classa.bg/%D1%81%D0%B2%D1%8F%D1%82/item/393361-%D0%B7%D0%B0-%D0%BA%D1%80%D0%B5%D0%BC%D1%8A%D0%BB-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%B0%D1%82%D0%B0-%D0%BE%D1%82-%D1%82%D1%80%D0%B8-%D0%B7%D0%BB%D0%B8%D0%BD%D0%B8", "text": "Преди Русия да анексира Крим и да подкрепи сепаратистите в Източна Украйна, Москва имаше срещу себе си украински президент, който правеше до голяма степен това, което тя искаше. Сега Украйна се готви да си избере нов лидер, но никой от водещите кандидати не изглежда особено привлекателен за Русия.  Виктор Янукович, последният приятелски настроен към Москва украински президент, беше свален през 2014 г. с протести и избяга в Русия. Неговият наследник Петро Порошенко превърна твърдото противопоставяне на Москва в централна тема на кампанията си за втори мандат.    Съперничката му Юлия Тимошенко, на трето място в проучванията след Порошенко, нарича Русия „страна агресор“. Според Володимир Зеленски, телевизионния комедиен актьор, който води в проучванията на общественото мнение, двете страни са във война. Той иска Украйна да се присъедини към ЕС.  На четвърто място е Юрий Бойко, бившият съюзник на сваления приятелски настроен към Русия президент Янукович. Бойко да се опитва да спечели гласоподаватели с обещания за премахване на непопулярното увеличение на цената на отоплението, но е малко вероятно да спечели.    Украинският проблем на Русия донякъде е въпрос на аритметика. Много гласоподаватели в анексирания Крим и контролираната от сепаратистите Източна Украйна, район с общо около 6 милиона население по данни на сепаратистите, вероятно няма да вземат участие в изборите, защото трябва да се регистрират в контролирана от Украйна територия. Други 3 милиона украинци, които живеят и работят в Русия, също няма да могат да гласуват.  Заради действията си през 2014 г. Москва загуби почти цялото си влияние в онези райони на Украйна, които не контролира и това значи, че тя няма много възможности да влияе на събитията. Киев казва, че Русия използва киберсредства, за да се опита да се намеси в изборите и да подкопае легитимността им. Москва отрича..    „Очевидно е, че не можем да работим с Порошенко“, каза източник, запознат с мисленето на Кремъл, който заяви, че евентуална победа на Порошенко ще затвърди политическата патова ситуация между Москва и Киев.  Въпреки че Порошенко е най-лошият възможен сценарий за Москва, Русия е отписала и други кандидати, каза източникът.  Втори източник, приближен до Кремъл, потвърди, че евентуалната победа на Порошенко е най-нежеланият за Москва резултат, но заяви, че някои други кандидати, особено Тимошенко, дават поне слаба надежда, че двете страни могат да започнат отново да разговарят.  Източникът отбеляза, че Тимошенко има опит в отношенията с Русия от преговорите за цената на газа по времето, когато беше украински премиер и може да бъде по-прагматична.  „Окупаторите не могат да имат претенции“ Въпреки че води в проучванията на общественото мнение, Зеленски – комикът, който е нов в политиката и това изглежда привлича много украинци – за Русия е „неизвестна величина“.  Донякъде заради бизнес отношенията му с украинския милиардер Игор Коломойски, който е помагал за финансирането на паравоенни групи, които да се бият с проруските сепаратисти.  Някои други аспекти на кандидатурата на Зеленски може би са по-привлекателни от гледна точка на Кремъл. Изявление на Зеленски, че според него преките преговори между Русия и Киев са неизбежни, за да бъде спряна войната, беше широко подето от подкрепяните от Кремъл медии.    Двата източника, запознати с мисленето на Кремъл, казаха, че евентуална победа на Порошенко би изключила всякаква перспектива за споразумение за Източна Украйна, а Москва би приветствала подобно споразумение, ако то защитава интересите на рускоезичното население там и освобождава Русия от санкционния и финансов натиск.  Зеленски и Тимошенко може би поне са склонни да водят преговори, заяви Марк Галеоти, експерт по Русия и научен сътрудник в Европейския университетски институт във Флоренция.  Москва храни надежда, че може да върне Източна Украйна на Киев, но при посочени от нея условия, в замяна на някаква мека форма на признаване на Крим, каза той. По тази причина, въпреки че кандидатурите на украинските избори не са идеални за Москва, Кремъл би бил доволен, ако Зеленски победи. Следователно тя няма да се изкушава да се намесва в изборите.  „Ако Порошенко започне сериозно да си връща позициите, това може да се промени, но мисля, че те добре разбират риска от враждебна реакция заради намеса в изборите“, заяви Галеоти. „Точно в момента те нямат особени причини да се месят и да провалят всичко“.  „Мисля, че руснаците биха били по-доволни от Тимошенко, но окупаторите не могат да са претенциозни“.  Политическата атмосфера в Украйна и нагласите на много украинци към Русия означават, че който и да спечели, ще открие, че пространството му за маневри е ограничено, става ли дума за отношенията с Москва.  Приказките за разговори с Русия са „политическа отрова“ в много кръгове.  „Как може някой да говори за сключване на споразумения с Русия, когато наша територия е окупирана“, каза Мустафа Джемилев, депутат от кримскотатарски произход, който подкрепя Порошенко. „Това би било просто капитулация“.  Той заяви, че смята някои от над 40-те кандидати за президент за проруски и предупреди, че може да се стигне до бурни улични протести, ако който и да е бъдещ украински президент направи отстъпки пред Москва.  Егор Соболев, депутат от партията „Самопомощ“, която се самоопределя като центристка, заяви, че украинските политици, които по-рано са подкрепяли интересите на Русия, не са променили възгледите си.  Но според него те разбират, че гласното изразяване на тези възгледи не е в техен интерес, защото Киев все още е въвлечен в конфликт със сепаратистите, при който според оценки на ООН са загинали около 13 000 души.  „Променил се е само начинът на мислене на гласоподавателите“, каза той. „70 на сто от украинците в момента вярват, че Русия е стратегически противник, а не приятел, както мислеха повечето хора преди пет години“. БТА", "date": "2019.03.08", "title": "За Кремъл президентските избори в Украйна са избор на най-малката от три злини"}
{"url": "http://www.classa.bg/%D1%81%D0%B2%D1%8F%D1%82/item/393362-%D0%BF%D0%B0%D1%80%D1%82%D0%B8%D0%B8-%D0%BE%D0%B1%D1%81%D0%B5%D0%B1%D0%B2%D0%B0%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B6%D0%B5%D0%BD%D0%B0%D1%82%D0%B0", "text": "С наближаването на нови прояви за правата на жените на 8 март феминизмът е в центъра на дебатите между испанските партии, от левицата до крайната десница, които вече са в предизборна кампания.  Профсъюзи, женски асоциации и леви партии призоваха за спиране на работа поне за два часа утре с надежда да повторят стачката и масовите демонстрации от миналата година, които мобилизираха милиони хора в цялата страна.  Но тази година това се случва няколко седмици преди предсрочните парламентарни избори на 28 април и изборите за Европейски парламент, местни и общински изборите на 26 май.    Като използва видеоклипове и лозунги, Испанската социалистическа работническа партия на премиера Педро Санчес засвидетелства своя ангажимент към проблемите на жените и постигнатото по въпросите на равенството.  В петък, на последното заседание на кабинета, правителството, в което има най-много жени в историята на страната, одобри поредица от мерки в този смисъл: прогресивно удължаване на отпуска по бащинство, така че през 2021 г. да се изравни с този по майчинство, по-голяма прозрачност на заплатите.  Целта е намаляване на неравенството в заплащането на мъжете и жените, което според последните данни на Евростат през 2016 г. е било 14,2 процента в Испания и 16,2 на сто в ЕС.  Крайната десница контраатакува За социалистите целта е „насочване на дебата към социалните въпроси: права на жените, преразпределение, бедност“, смята Кристина Монхе, политоложка от университета в Сарагоса, интервюирана от АФП. Защото според нея „тези теми са по-присъщи за левите“, отколкото защитата на единството на Испания, изправена пред каталунския стремеж към независимост – централна тема в кампанията, благодатна за десницата.  В Испания, където движението за правата на жените е силно, 77 процента от хората смятат, че стачка на 8 март е оправдана, показва допитване на института Метроскопия, публикувано в понеделник.    Но този дял е намалял с пет пункта за година, особено сред симпатизантите на десницата, докато крайнодясната партия Вокс, чиято популярност нараства, се изказва доста остро срещу жените.  Вокс, която може да е от решаващо значение за сформирането на евентуално дясно мнозинство след парламентарните избори, се противопоставя по-специално на закона срещу сексисткото насилие, който смята за „идеологически“ и „дискриминационен“ спрямо мъжете.  Украсен с фотомонтаж на Хитлер с грим, червило и лилаво феминистко лого на фуражката, автобус на крайноконсервативната католическа организация „Асте Оир“ (Hazte Oir/ Накарай ги да те чуят), която сравнява феминистите с нацистите, от няколко дни обикаля улиците на големите градове на страната.  Въпреки искането на прокуратурата в Барселона, която видя в това провокация към омраза и дискриминация, във вторник съдът отказа да го спре.  А на 10 март в Мадрид е свикана контрадемонстрация по призива на „Women of the World Global Platform“ (Жените от световната глобална платформа). Инициативата включва най-вече католически сдружения и организации срещу абортите – в името на „жените, мъжете и семействата, които скъсват с вмирисания и остарял феминизъм“, казва говорителката й Леонор Тамайо, която е и председателка на дружество срещу абортите.  Либерален феминизъм Вдясно Народната партия и „Сиудаданос“ („Гражданите“) искат да се разграничат от такива изказвания, като не призовават да се участва в проявите за 8 март.  Десноцентристката партия „Сиудаданос“ в неделя представи в тази връзка манифест за „либерален феминизъм“. „Никой няма монопол върху правата на жените“, аргументира се нейната говорителка Инес Аримадас.  Народната партия също приглуши критичните изказвания срещу абортите на своя председател Пабло Касадо и оттогава говори за премахване на неравенството в заплащането и за насърчаване на навлизането на жените на пазара на труда.  „Не им позволявайте да говорят от наше име“, заяви, имайки предвид левицата, председателката на камарата на депутатите Ана Пастор в предизборен видеоматериал на консервативната партия.  Това е осезаемо доказателство, че етикетът на феминизма е лепнат политически и се използва за политика, смята Кристина Монхе. „Много хора с десни убеждения може би няма да си сложат лилава панделка на 8 март, но няма да толерират повече противопоставянето на техните партии срещу това“. БТА", "date": "2019.03.08", "title": "Партии обсебват Международния ден на жената"}
{"url": "http://www.classa.bg/%D1%81%D0%B2%D1%8F%D1%82/item/393363-do-rzeczy-%D0%BA%D0%B0%D1%82%D0%BE-%D1%82%D1%8A%D1%80%D0%BF%D0%B5%D0%BB%D0%B8%D0%B2-%D0%B0%D0%B3%D1%80%D0%B5%D1%81%D0%BE%D1%80,-%D1%80%D1%83%D1%81%D0%B8%D1%8F-%D1%81%D1%82%D1%80%D0%B5%D0%BB%D1%8F-%E2%80%9E%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5%E2%80%9D", "text": " американците да затънат в конфликт в Далечния или Близкия Изток и да изтеглят войските си от Европа. Тогава Москва веднага ще се възползва от ситуацията и ще атакува Полша, казва бившият полски заместник-министър на отбраната Ромуалд Шереметиев. В интервю за Do Rzeczy той рисува плашеща картина за поляците: в отсъствието на американците, Кремъл ще влезе в съюз с Германия и Франция, а след това ще се справи с онези, които му пречат да създаде Евразийския блок.     В момента въоръженото нападение на Русия върху Полша изглежда невъзможно, тъй като гаранцията за сигурността на Полша се дължи на присъствието на войските на НАТО на източния фланг. „Разбира се, от военна гледна точка, това не са мощни сили, но е важно те да включват и американски части. Затова, атакувайки Полша, Кремъл трябва да се съобразява с отговора на САЩ. И това би било твърде голям риск за Русия”, заяви в интервю за Do Rzeczy Ромуалд Шереметиев, бивш заместник-министър на отбраната на Полша. В същото време Шереметиев отбелязва, че дори Антон Чехов пише, че ако в началото на пиесата на стената виси пушка, то до края на пиесата тя трябва да стреля. „Путин вече е закачил такава пушка в играта, предприета от Кремъл, и през цялото време демонстрира, че може да стреля. Той се гордее, че има невероятно оръжие, постоянно се провеждат военни учения, а освен това руснаците се грижат за поддържането на висока бойна готовност. Напоследък Русия удвои своите десантни сили, тоест формацията, чиито войници окупираха Крим, след като премахнаха отличителните знаци като „зелени човечета”, подчертава бившият заместник-министър. „Следователно, ясната цел на Кремъл е възможността за провеждане на военни операции в западната посока” добавя той. В същото време откритата агресия на Русия към Полша може да се случи, само ако американците напуснат Европа. Куражът на руснаците може да се засили при ситуация, в която Съединените щати ще бъдат замесени в голям конфликт в друга част на света. Днес има три горещи точки, в които Вашингтон може да затъне: Далечния Изток - амбициите на великата сила Китай са там, Близкият изток - с войнстващия Иран и за съжаление, в Централна и Източна Европа, сочи Шереметиев. По време на Студената война, Съединените щати можеха да участват едновременно в две големи и една малка война. Към днешна дата те нямат такава възможност. Следователно, ако са готови за война, то ще е само на един фронт. Поради това е възможно Русия да се опита да накара американците да се включат в конфликт в Далечния изток или Близкия изток, след което те ще трябва да изтеглят силите си от Европа, добави той. Полските военни обясняват, че Кремъл все още не е взел решение за пълна агресия срещу Украйна, защото Путин не е луд и няма да започне война, която Русия може да загуби. „Той действа рационално, стъпка по стъпка. Разбира се, той все още не е разрешил украинския въпрос в своя полза, но тази „пълзяща война” може във всеки един момент да се превърне в открита война, която ще сложи край на независимостта на Украйна”, твърди той.     „Освен това Москва се опитва да подчини напълно Беларус. Москва постоянно се движи на Запад. Всичко е разпределено във времето. Руснаците винаги са били търпеливи агресори. Хитлер искаше да преглътне твърде много наведнъж - така се задави. Москва обаче - вчера Сталин, днес Путин - е в състояние да действа умерено, като по този начин става по-ефективна и опасна. Не само във военно отношение, но и политически, и чрез пропаганда”, обяснява той. Военният експерт обръща внимание на силната проруска симпатия в Германия и Франция. Най-голямата геополитическа мечта на кремълските стратези е да се създаде голям евроазиатски съюз от Лисабон до Владивосток, в който руснаците да раздават картите с подкрепата на Германия. Ето защо, в случай на оттегляне на САЩ от Европа, е лесно да си представим как Москва влиза в съюзни отношения с Берлин и Париж, справяйки се с тези, които пречат да се създаде Евразийския блок. Освен това, ако САЩ участват в конфликти в другата част на света, тогава е възможно те да се нуждаят от Русия като съюзник, а не като враг. В тази ситуация положението, в което Полша ще се окаже, ще бъде много трудно. В крайна сметка е напълно възможно сега Русия да подхранва израелския антиполонизъм. Тя разполага с всички възможности да навреди на Полша в това отношение. Спорът между Полша и Израел, главният съюзник на САЩ, със сигурност е от полза за Кремъл. В края на краищата, днес в Израел първата цигулка се играе от руски евреи, чиято позиция е по-близо до визията на Кремъл за миналото, в която поляците играят ролята на „фашисти и антисемити”, а Червената армия играе ролята на освободител. Освен това Русия е активна в киберпространството. Шереметиев не се съмнява, че руските агенти от „всякакъв вид” подбуждат вътрешно-полските спорове и полагат ръка върху провеждащата се полско-полска война. В по-дългосрочен план е лесно да си представим ситуация, в която вътрешен конфликт води до кръвопролития - дори и без участието на външни сили - държавните структури вече не функционират, а след това „руснаците, под претекст за „разрешаване” на ситуацията в съседната страна, изпращат десантни войски на Висла”, отбелязва полският експерт. Но въпреки горното, в интервюто си за Do Rzeczy Шереметиев уверява, че XXI век ще продължи да бъде век на упадъка на Русия, която, въпреки демонстрацията на мускулите, е в трудна ситуация. Русия не е в състояние да се справи с демографската катастрофа. Според него все по-малко руснаци остават на огромна територия, която китайците гледат с нетърпение. Превод: В.Сергеев", "date": "2019.03.08", "title": "Do Rzeczy: Като търпелив агресор, Русия стреля „в последното действие”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393355-7-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D0%B0%D0%BA%D1%82%D1%80%D0%B8%D1%81%D0%B8,-%D0%BA%D0%BE%D0%B8%D1%82%D0%BE", "text": "Мнозина твърдят, че най-красивите жени живеят в България, но в тази статия   ще ви покажем, че българските дами имат сериозна конкуренция.  Вече ви разкрихме  . Показахме ви и  . Редом с това от   ви показахме  . Наред с това ви шокирахме с  . От   ви показахме и  . Но сега ще си поговорим за седем индийски хубавици, които покориха света. Те завладяха ума на всички най-вече с неземната си красота. Затова сега   ще ви докажем, че красотата може да се намери навсякъде. Колкото и да са привлекателни българските жени, то тези седем индийски хубавици са сериозна конкуренция.      1. Каджол       Каджол е представителка на легендарната творческа династия на Индия. Нейната кариера започва в ранна младост, когато играе във филма „Сензационен дебют”, което е чудесно начало. След това актрисата имаше късмет да играе и във филма „Играта със смъртта“ с известния Шакрук хан. Филмът бе изключително успешен в индийския кино салони. Триумфът за младата актриса беше нейната брилянтна игра в комедията „Нечистата булка“, където тя отново блестеше в двойка с Шакрух Хан. Дуетът им е признат за най-добър в Боливуд, разбира се, публиката мечтаеше за любовта на Каджол и Шакрух не само на екрана, но и в живота. Въпреки това през 1999 г. Каджол се ожени за режисьора и сценарист Аджай Девган, а сега имат две прекрасни деца – син на име Юга и дъщерята на име Нис.     Каджол е много известна в Боливуд – тя победи в Filmfare Awards - това е индийският Оскар. Нейната красота, сила на характера и любовта, с която дарява феновете си я правят толкова обичана в страната й. Тя е професионалист, зрелищна жена и прекрасна майка. Каджол е посланик на британската благотворителна организация Loomba Trust. През 2008 г., заради активното си гражданско участие, тя получи националната награда на Индия.   2. Айшвария Рай       Айшвария Рай може да се определи с една дума – Богиня. Това момиче е перфектно, тя е и носителка на титлата \"Мис Свят\". Роден е в град Мангалор, по-късно семейството й се премества в Бомбай. Тя е получила отлично образование в престижен колеж, любител е на зоологията и мечтае да стане ветеринар. Но нейната изключителна красота бързо и спечели място сред модния бранш, а след това и на големия екран.     Успехът й дойде след излизането на мелодрамата „Завинаги твоя”, трогателна любовна история, предадена от Айшвария с голямо чувство и проникване. За тази работа тя с право спечели наградата „Най-добра актриса”. Филмът „Девдас\" беше първата стъпка към международно й признание.   3. Крити Санон     Най-известният модел в Индия е именно Крити Санон. Но тя е преди всичко и прекрасна актриса. За първи път тя участва във филма „Пътят към дома”. Тази лента имаше огромен успех в Индия. Критиците в един глас казват, че Крити играе не като дебютантка, а като ветеран в киното. Крити е готова да се трансформира за нови роли не само вътрешно, но и външно.     Така че за филмът „Раабта\" тя трябваше да загуби част от теглото си, а за следващия й филм „Bareilly Ki Barfi”леко понапълня. Сега Крити Санон участва в няколко проекта, така че феновете на тази умна и независима актриса няма да се притесняват, че няма да я гледат от екрана.   4. Прити Зинта  Прити Зинта е най-ярката Боливудска звезда, тя не се страхува да променя стереотипите си и носи нов поглед към ролята на класическите индийски героини.     Нейната ярка поява привлече вниманието на режисьора Шекар Капур, който настоя, че момичето трябва да участва във филмите му. Прити Зинта започна с филма „Любов от пръв поглед”. Работата й бе оценена високо – тя получи престижната индийска награда за най-добра дебютна актриса. След излизането на филма „Имам нужда само от любов”, критиците заявиха, че нейната игра засенчва всички и това е страхотно. Като цяло, Прити Зинта има повече от 40 участия в киното, много значими награди, любовта на публиката и уважението на критиците.     5. Фрида Пинто       Дебютът на това очарователно момиче започна с филма „Беднякът милионер”. Този прекрасен, животворящ филм получи Оскар, а Фреде Пинто имаше огромен успех. „Изгревът на планетата на маймуните”, „Красотата от гетата”, „Черно злато” и „Война на боговете: безсмъртни” излязоха през 2011 г., студените прегледи на критиците не съвпадат с мнението на повечето зрители. Те смятат, че Фред е искрена, истинска и й дават цялата си любов.     През 2014 г. на екрана се появява филмът „Танцуване в пустинята”, където Фрида бе в ролята на наркоманката. Кариерата на това момиче се развива с бързи темпове и скоро ще ни зарадва с новите си творби във филмите „Маугли”, „Пътят” и „С любов, Соня”.   6. Сонам Капур  Сонам Капур принадлежи към една от най-популярните семейства в Индия. Филмът „Възлюбеният” бе нейната стартова площадка. След това се изявява и във филмът „Delly-6”, който обаче не бе приет добре от публиката, но Сонам е смятана за обещаваща актриса.     И все пак Сонам е изключително успешна актриса и е обичана както в Индия, така и в чужбина. През 2010 г. на екрана се появява филмът „Аиша”,заради които Сонам получи наградата за най-лошата женска роля. Визитната картичка на Сонам Капур включва и филма „Nirja”, където тя наистина се разкрива като драматична актриса. Филмът направи голямо впечатление на публиката и критиците. Сонам Капур спечели престижната награда за филма „Filmfare”.     7. Приянка Чопра  Приянка Чопра стана Мис Индия през 2000 г., но това беше само началото на шеметния й успех. През същата година Приянка триумфално печели конкурса за красота в Англия и става Мис Свят.         Приянка обича да танцува, пее, пише истории, но най-важното за нея сега е киното. През 2002 г. тя успешно игра във филма „Любов над облаците” и спечели престижната национална награда за най-добър дебют. Приянка е първата индийка, изигра важна роля в холивудския сериал „Quantico”. Приянка записа няколко парчета в САЩ и песните й заеха челни места в местните класации. Приянка Чопра също се занимава с благотворителна дейност, помага на бедните семейства в Индия, бори се с неграмотността в страната, което е напълно нормално като се има предвид, че Майка Тереза е нейният идол. Това момиче е красиво като ангел, талантливо и успешно. Скоро зрителите очакват новите й творби – „Не е ли романтично?”, „Аиша” и „Криш 4”.      ", "date": "2019.03.08", "title": "7 индийски актриси, които..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393356-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BF%D0%BE%D1%80%D0%BD%D0%BE-%D0%B7%D0%B2%D0%B5%D0%B7%D0%B4%D0%B8-%D0%B2%D0%B7%D1%80%D0%B8%D0%B2%D0%B8", "text": "Колоездачен клуб за порно звезди бе изхвърлен от Британската федерация по колоездене. В клуба с името Porn Pedallers Cycling Club членуват похотливи колоездачки, сред които и нареклата сама себе си „Разрушителката“ порно актриса Ребека Мур. Британската федерация по колоездене обаче отхвърлила членството на въпросния клуб, след като се разбрало за какво иде реч. Това предизвика огромно разочарование сред феновете на порно звездите в социалните мрежи. Те обвиняват федерацията в егоистични действия.     „Колоезденето е за всеки, освен за нас. Днес Британската федерация по колоездене прекрати нашето членство, защото клубът не отговарял на изискванията в правилника“, написаха възмутени от колоездачния клуб на профила си в „Туитър“. Някои от членовете на клуба имат снимки с победителя от „Тур дьо Франс“ Герайнт Томас, шесткратният олимпийски шампион Крис Хой подкрепя клуба.              ", "date": "2019.03.08", "title": "Скандал с порно звезди взриви..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393357-%D0%BD%D0%B8%D0%BA%D0%BE%D0%BB-%D0%BD%D0%B5-%D1%87%D0%B0%D0%BA%D0%B0-%D0%B4%D1%8A%D0%BB%D0%B3%D0%BE", "text": "Бившата любима на Григор Димитров Никол Шерцингер нанесе тежък удар по доскорошните си работодатели. Певицата две години вдигаше рейтинга на шоуто X Factor, но вече е в екипа на конкурентното The Voice UK. \"Винаги ми е харесвало да работя с изпълнителя Уил Ай Ем. Това е моята страст и се радвам, че отново ще мога да го правя. Много се вълнувам\", призна Никол.    Бившата на Гришо е особено харесвана на Острова, като дори получи наградата за любима звезда от екрана заради изявите си в X Factor.", "date": "2019.03.08", "title": "Никол не чака дълго..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393358-%D0%BD%D0%B0%D0%B9-%D0%BF%D0%B8%D1%89%D0%BD%D0%B8%D1%82%D0%B5-%D0%B8-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8-%D0%B1%D0%B5%D0%B4%D1%80%D0%B0", "text": "Щом стане въпрос за извивките по женското тяло повечето дами мислят, че мъжете обръщат внимание само на гърдите им. Но нека го кажем директно – има и много по-секси част от тялото на дамите. А именно дупето и бедрата. Неотдавна  ви представихме  . Преди време  ви разкрихме, че  . Също така се оказа, че  . Не бе отдавна времето, в което   ви показахме и  . Трябва да припомним, че тази гореща мадама има най-хубавото дупе в целия свят, а най-различни мераклии дават по 50 000 долара за негова снимка. След това   ви разкрихме, че  . Сега обаче ще поговорим за друга секси част от женското тяло, а именно пищните бедра, защото тези извивки на дамите побъркват всички. Важно е да уточним, че има редица известни дами, които гордо развяват пищните си баджаци и са наясно, че това не е порок или недостатък, а напротив - секси форма. Да започнем от  Риана . Често пъти тя е обвинявана, че трябва да поотслабне малко, но певицата е категорична, че харесва извивките си и няма да робува на стереотипи.           Ето още няколко дами, които имат пищни бедра и не само, че са наясно с това, но и са превърнали обемните си форми в секси предимство.   Амбър Роуз     Ким Кардашиан       Дженифър Лопес     Иги Азалия     Бионсе     Шакира     Серена Уилямс          ", "date": "2019.03.08", "title": "Най-пищните и сексапилни бедра..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393359-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D0%BC%D0%B0%D1%80%D1%82", "text": "ОВЕН ( 21 март - 20 април ) Ще нараните само себе си, ако нарушите правилата и тръгнете против принципите си. В работата може безопасно да се приложите, богатата си фантазия. Особено ако е свързана с изкуство, реклама или редактиране. Интересно предложение ще получите от някой, с когото сте имали кратко, но ползотворно сътрудничество. ТЕЛЕЦ ( 21 април - 21 май )  Очаква ви голям напредък в кариерата. Изглежда, дори не сте предполагали за талантите си. Скромни до неуместност. С труд ще се добивате до лицето, в което сте влюбени. Само не прекалявайте с изповеди, обаждания и подаръци. Ако всичко е с умереност, тогава ще съхраните връзката си в превъзходно състояние. БЛИЗНАЦИ ( 22 май - 21 Юни ) Днес, ще получавате радост от всичко, което правите. Това е чудесно усещане, когато имате любима работа, а около вас има искрени хора. По отношение на финансите денят ще е добър, ще може да си позволите щедри покупки, забавления и подаръци за близките. Уви, вечерта ще ви натъжи неочакван посетител.   РАК ( 22 юни - 23 юли ) Очакват ви толкова много външни раздразнители, че да избягате от лошото настроение и негативите няма да се получи. Дори и ако усилено се стараете, в душата ви ще остане неприятен привкус. Възможна е, неочаквана финансова помощ. Оказва се, че някой искрено се притеснява за вашето положение и ви обгражда с грижи от всички страни. ЛЪВ ( 24 юли - 23 август ) Ще трябва да се борите за любовта си, но нали винаги сте мечтали да бъдете рицар. Сега ще ви се предостави, всичко необходимо за това - меч, броня и достоен противник. Баланс във финансите не чакайте. Ще трябва да похарчите голяма сума пари, за да купите всичко, от което се нуждаете. Ако пътувате, са възможни проблеми. ДЕВА ( 24-ти август - 23 септември ) Не се препоръчва да се поддавате на страстите и да бъдете водени от емоциите. Вие сте толкова изтощени енергийно, затова си починете и се абстрахирайте от проблемите. За тези, които са се преместили на ново работно място, всичко ще се окаже дори по-добро от очакваното. Някой от вас, ги очаква кратко, но обещаващо бизнес пътуване. Може би печелившо. ВЕЗНИ( 24 септември - 23 октомври) Толкова усърдно ще доказвате мнението си пред колегите, че ще се объркате в приоритетите. Възможно е да ви обвинят в некомпетентност, но това не е страшно. Основното нещо е, да не изпаднете в немилост пред любимия човек. Не лъжете, не обещавайте нищо и дръжте дистанцията си в разговорите. Вечерта, ви чака незабравима вечер. СКОРПИОН ( 24 октомври - 22 Ноември ) Препоръчително е да си вземете отпуск и да си починете от цялото си сърце. Но това не означава, че трябва да се запътите към магазините, да пиете алкохол и да не си лягате до зори. Става въпрос, например да отидете на кино, театър или да седнете с приятели в кафене. Чудесен ден за тези, който обичат спа процедури. Водните процедури, ще бъдат особено полезни за здравето.   СТРЕЛЕЦ ( 23 Ноември - 21 Декември ) Днес ще анализирате, драматизирате и ще подлагате всичко на съмнение. Внимавайте, може би, сте избрали грешен път, а не този който води до победа. Успехът е близо, но умишлено унищожавате всичко. Във финансовата сфера, търсете нови ходове. Парите ще дойдат при вас, в момента, когато забравите за дълговете, кризите и желаните покупки. КОЗИРОГ (22 Декември - 20 януари ) Днес използвайте интуицията си, а не разумния подход. Помнете, че проблемите са във всичко, не рискувайте репутацията си и се грижете за нервите си. Не е препоръчително, да опитвате нови ястия. Има вероятност за сериозно натравяне. Бъдете внимателни към здравето си.  ВОДОЛЕЙ ( 21 януари -  19  февруари ) Най-накрая, ще разберете какво ви трябва и ще тръгнете в правилната посока. Разбира се, няма да може да се справите без верни приятели. Да, и помощници във финансовия сектор ще имате достатъчно. Но те ще са по-скоро в частта \"разходи\", отколкото да опазват бюджета ви. В семейството се очаква значително събитие, подгответе се специално за него.   РИБИ ( 20 февруари - 20 март ) Препоръчително е, да не се занимавате с неща, които по никакъв начин няма да променят живота ви към по-добро. Откажете се от срещи, починете си в тишина и не се поддавайте на унинието. Ситуацията в любовта изглежда не само прозаична, но и нелепа. Като дете, ще повярвате в една приказка с щастлив край. В работата, всичко ще е наред.", "date": "2019.03.08", "title": "Дневен хороскоп 8 март"}
