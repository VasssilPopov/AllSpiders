{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384751-%D0%BE%D0%BE%D0%BD-%D0%BF%D0%BB%D0%B0%D0%BD%D0%B8%D1%80%D0%B0-%D1%81%D1%80%D0%B5%D1%89%D0%B0-%D0%B7%D0%B0-%D1%81%D0%B8%D1%80%D0%B8%D1%8F-%D1%81-%D1%80%D1%83%D1%81%D0%B8%D1%8F,-%D0%B8%D1%80%D0%B0%D0%BD-%D0%B8-%D1%82%D1%83%D1%80%D1%86%D0%B8%D1%8F", "text": "Специалният пратеник на генералния секретар на ООН за Сирия Стафан де Мистура е планирал за началото на септември консултации в Женева с държавите гаранти на примирието в Сирия (Русия, Иран и Турция) за създаването на сирийски конституционен комитет, който да изготви нова сирийска конституция, съобщи на брифинг в Женева говорителят на ООН Реал Льоблан, цитиран от Франс прес, ТАСС и БТА. Де Мистура е имал днес „неформални консултации\" в Сочи с ирански, турски и руски представители, ангажирани със създаването на комитет, който ще включва представители на правителството в Дамаск и на сирийската опозиция. „Специалният пратеник е готов да организира в началото на септември в Женева неофициални консултации с Ислямска република Иран, Руската федерация и Турската република, за да се финализира създаването на конституционния комитет\", каза Льоблан. Миналия месец Де Мистура вече организира подобна среща в Двореца на нациите на ООН в Женева. Тогава той получи само от правителството списък с 50 имена. Опозицията му предаде своя списък с 50 кандидати чак този месец. Създаването на конституционен комитет беше решено на среща на високо равнище за Сирия, организирана през януари в Сочи. За пратеника на ООН този комитет е „ключов елемент\" за разрешаване на сирийския конфликт, отнел живота на повече от 350 000 души от март 2011 г. Много инициативи бяха предприети за слагане край на войната, но всички те се провалиха, отбелязва Франс прес. От 2016 г. Стафан де Мистура проведе 9 кръга непреки преговори между сирийския режим и опозиционни групи в Женева и Виена, но на тях не бяха постигнати резултати.", "date": "2018.08.01", "title": "ООН планира среща за Сирия с Русия, Иран и Турция"}
{"url": "http://www.classa.bg/%D1%81%D0%B2%D1%8F%D1%82/item/384743-40-%D1%82%D0%BE%D0%BD%D0%B5%D0%BD-%D0%BA%D0%B8%D1%82-%D0%B8%D0%B7%D1%81%D0%BA%D0%B0%D1%87%D0%B0-%D0%BE%D1%82-%D0%BE%D0%BA%D0%B5%D0%B0%D0%BD%D0%B0-%D0%BA%D0%B0%D1%82%D0%BE-%D0%B4%D0%B5%D0%BB%D1%84%D0%B8%D0%BD", "text": "Огромен кит беше заснет, докато изскачаше от водата, сякаш беше делфин, близо до брега на Южна Африка. Крейг Кейпхарт, автор на видеото, публикувано в YouTube, заяви, че това е \"много редко събитие, което е заснел в ясен зимен ден, студен и свеж\" в близост до град Мботви (нос Ориентал, Южна Африка).   Кейпхарт, заедно с трима други гмуркачи, търсел сардини, които масово мигрират в тази област, от световно известната \"южноафриканска бягаща сардина\". \"Всъщност ние не се интересувахме от сардините, а от хищниците, които те привличат\", посочи Кейпхарт в описанието на видеото.   \"Този ден имаше няколко наблюдения на сардини, но китовете като че ли бяха навсякъде. Един неочакван бонус\". Авторът отбелязва, че китът изскочил от водата, бил майка придружена от малкото си.   Видеото показва „възрастен кит – около 40 тона, плуващ на гърба си, удряйки водата с перките си, а после изскачащ напълно от водата\", казва Кейпхарт. \"Изглежда, че никога досега не е имало видео, заснело възрастен кит, който да изскача напълно от водата! Много рядко заснемане\", заключава авторът.", "date": "2018.08.01", "title": "40-тонен кит изскача от океана като делфин"}
{"url": "http://www.classa.bg/%D1%81%D0%B2%D1%8F%D1%82/item/384744-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D1%81%D0%B5-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-,-%D0%B2%D0%BD%D1%83%D1%88%D0%B0%D0%B2%D0%B0%D1%89%D0%BE-%D1%83%D0%B2%D0%B0%D0%B6%D0%B5%D0%BD%D0%B8%D0%B5-%D0%B2-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8%D1%82%D0%B5-%D0%BC%D0%BE%D1%80%D0%B5%D1%82%D0%B0", "text": "Прототип на атакуващия руски екраноплан Орлан, оборудван с направлявани ракети и предназначен за патрулиране по Северния морски път, ще бъде построен през 2027, заяви руският първи заместник- министър на отбраната Юрий Борисов.   Според експерти, Орлан ще бъде модерно оръжие, ефективно при операции на изненадващи атаки и кацания, тъй като е малко видим за вражеските радари.   Отделно от Севения морски път, Орлан може също да бъде използван в Каспийско, Балтийско и Черно море, каза зам-министърът, отговарящ за новите оръжейни програми на Министерството на отбраната.   \"Екранопланът е хибрид между самолет и кораб. Устройството се движи много по-бързо от всеки друг кораб. Освен това е по-малко видим за радарите дори от най-модерните самолети\", обясни специалист по въоръжението.   Съветският съюз произведе през 1966 г. първият военен екраноплан, наречен \"Чудовището на Каспийско море\" от западните разузнавателни служби, които са били объркани от странния характер на този толкова голям и бърз хибрид. Със своите 544 тона тегло, корабът - с дължина 106 метра и ширина 42 метра - надвишава 400 километра в час.   Трябва да се отбележи, че развитието на тези невероятни превозни средства, които използват така нареченото \"повърхностно влияние\" и са в състояние да носят полезен товар, равен на теглото им на няколко метра от морската повърхност със скорост до 500 километра в час, започнало успоредно през 50-те години на миналия век в САЩ, Германия и Съветския съюз.   Въпреки това, само съветското проектантско бюро на Нижни Новгород с главен дизайнер, Ростислав Алексеев в било състояние да разработи и да започне масово производство на два вида екранопланове: Орльонок (машина, способна да транспортира за един час до 200 морски пехотинци и две плаващи цистерни навсякъде в Каспийско море) и клас Лун, наречен \"убиец на самолетоносачи\", носещ шест свръхзвукови противокорабни ракети тип Москит. Неговата ниска надморска височина на полет (5-6 метра), дава възможност за практически незабелязано приближаване до големи вражески военни кораби.   Слабостите на екраноплановете включват ограничения, свързани с вълните и липсата на маневреност.", "date": "2018.08.01", "title": "Възражда се \"каспийското чудовище\", внушаващо уважение в скандинавските морета"}
{"url": "http://www.classa.bg/%D1%81%D0%B2%D1%8F%D1%82/item/384745-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8-%D0%B8-%D0%BD%D0%B0%D0%B9-%D0%BD%D0%B8%D1%81%D0%BA%D0%B8-%D1%81%D0%BA%D0%BE%D1%80%D0%BE%D1%81%D1%82%D0%B8-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B2-%D1%81%D0%B2%D0%B5%D1%82%D0%B0", "text": "Британската компания за анализ на данни Cable, която предоставя широколентови, телевизионни и телефонни услуги, наскоро публикува своята класация на страните в света по скорост на интернет връзката.   Тя анализира 200 държави въз основа на тяхната средна широколентова скорост, измерена в мегабити в секунда. Данните бяха събрани от компанията между юни 2017 г. и май 2018 г.   Според анализа, скоростта на широколентовия достъп се различава не само от една държава до друга, но и варира в зависимост от района в определена територия.   Проучването разкрива, че Сингапур е страната с най-бързата интернет връзка на планетата, със средна скорост от 60,39 мегабита в секунда (Mbps). Второто и третото място са заети от Швеция (46 Mbps) и Дания (43.99 Mbps). Първите пет се попълват от Норвегия (40.12 Mbps) и Румъния (38.6 Mbps). Испания е на 16-то място по света (с 27.19 Mbps), докато САЩ се отличават със средна скорост (25.86 Mbps) и се нареждат на 20-то място. Според анализа, Латинска Америка има доста ниски скорости на интернет връзка. Така например, Уругвай се нарежда на 78-о място в списъка, със средна скорост от 6,19 Mbps. След това Куба (5,83 Mbps), Мексико (5,69 Mbps), Перу (3,31 Mbps) Колумбия (3.25 Mbps) и Аржентина (3.18 Mbps). Те са последвани от Бразилия (2.58 Mbps), Хаити (2.42 Mbps), Боливия (1.90 Mbps) и Парагвай (1.73 Mbps). Най-лошият индекс сред латиноамериканските страни е Венецуела, със средна скорост от 1,24 Mbps.", "date": "2018.08.01", "title": "Страните с най-високи и най-ниски скорости на интернет в света"}
{"url": "http://www.classa.bg/%D1%81%D0%B2%D1%8F%D1%82/item/384746-%D0%B0%D0%B2%D0%B8%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0%D0%B2%D0%B0,-%D1%87%D0%B5-%D0%BE%D1%82-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D0%BE%D0%B4%D0%B8%D0%BD%D0%B8-%D1%82%D0%B0%D0%B9%D0%BD%D0%BE-%D1%81%D0%B5-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0%D1%82-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D0%BB%D0%B5%D1%82%D0%B8", "text": "Американските власти тайно са наблюдавали някои пътници на полетите в САЩ през последните 8 години, съобщи Вашингтон пост, цитирайки администрацията за сигурност на транспорта.   От 2010 г. американските власти са наблюдавали в рамките на една програма, наречена \"Тихи небеса\", за подозрително поведение на някои хора, пътували със самолет в САЩ. Според вестника, сред причините за наблюдението са например прекомерното изпотяване или често посещаване на тоалетната.   Освен това се съобщава, че дори хора, които нямат известни връзки с тероризма, могат да станат цели на надзора.   От своя страна, говорителят на организацията, Джеймс О. Грегъри, направи паралел между целта на проекта \"тихи небеса\" и охранителните услуги по улиците, като подчерта, че програмата гарантира безопасността на пътниците и екипажа по време на полети. Той не посочва как подозрителните лица са избрани за наблюдение, но каза че решението не се основава на расова или религиозна причина.   Според Грегъри този проект не може да се счита за шпионаж, тъй като агентите не подслушват обажданията на пътниците и не продължават наблюдението извън летището. Той също така посочи, че ако самолетът кацне без инцидент, властите не предприемат действия по отношение на заподозрените.   Програмата обаче предизвика дискомфорт и критика от защитниците на правата на човека. Хю Хандейсайд, главен адвокат на Американския съюз за граждански свободи каза, че този проект носи не само \"ненужни разходи от парите на данъкоплатците, но също повдига редица конституционни въпроси\".   В този контекст, основателят на Демокрация сега, Андрес Томас Контерис, смята, че правителството на САЩ шпионира собствените си граждани и нарушава личния им живот, нещо, което той казва, трябва да бъде критикувано на национално и международно ниво.", "date": "2018.08.01", "title": "Авиацията на САЩ признава, че от няколко години тайно се наблюдават пътниците по време на полети"}
{"url": "http://www.classa.bg/%D1%81%D0%B2%D1%8F%D1%82/item/384747-%E2%80%9E-%D0%B0%D0%BA%D0%BE-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D1%81-%D0%B8%D1%80%D0%B0%D0%BD,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%BA%D1%8A%D0%BC-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%E2%80%9C", "text": "Абуталеби Хамид, заместник-началник на кабинета на президента на Иран, пусна в туит условията, които биха направили възможно връщането на Техеран на масата за преговори със САЩ.   \"Зачитане на великия народ на Иран, намаляване на враждебните действия и връщане на САЩ към ядрената сделка - това е, което се изисква, за да се улесни този предизвикателен път, пред който сме изправени днес\", гласи публикацията му.   Това е първата официална реакция от страна на Иран на изявлението на президента на САЩ Доналд Тръмп, който обяви в понеделник, че е готов да се срещне с лидерите на Иран без предварителни условия \"когато те желаят.\"   \"Готов съм да се срещна с когото и да е\", каза Тръмп по време на пресконференцията на въпроса дали е готов да се срещне с иранския президент Хасан Рохани. \"Вярвам в срещите, готов съм да се срещна с тях, веднага щом поискат\", каза Тръмп. \"Без каквито и да било предварителни условия, ако искате да се срещнете, аз съм готов да го направя\", каза американският президент.   На 21 юни Иранският върховен водач аятолах Али Хаменей, заяви пред представители на Министерството на външните работи на Ислямската република, че преговорите със САЩ са безполезни.   \"Посочих, че не можете да се доверите на думите или дори на подписите на американците, следователно преговорите със САЩ са безполезни\", каза аятолахът. \"Предположението, че преговорите или установяването на връзки със Съединените щати ще разрешат проблемите на страната, е очевидна грешка\", каза той.   Напрежението между Техеран и Вашингтон се влоши след като Тръмп обяви през май оттеглянето на американската държава от Интегралния План за Съвместно действие (JCPOA). Споразумението беше подписано през 2015 г. от страна на Иран и групата 5 + 1 (Великобритания, Китай, Франция, Русия, САЩ и Германия) и предвижда вдигане на серия от санкции срещу Ислямската република, в замяна на ангажимента им не развиват или придобиват ядрени оръжия.", "date": "2018.08.01", "title": "„ Ако САЩ искат да преговарят с Иран, трябва да се върнат към ядреното споразумение“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/384748-%D1%82%D0%B5%D0%BD%D1%81%D0%B5%D0%BD%D1%82-%D1%81-%D0%BF%D0%BE-%D0%B3%D0%BE%D0%BB%D1%8F%D0%BC-%D1%81%D1%80%D0%B8%D0%B2-%D0%BE%D1%82-%D1%84%D0%B1", "text": "Сривът в цената на акциите донесе на Facebook най-голямата загуба на пазарна стойност в историята на американските борси – 120 млрд. долара. Но случващото се с китайския гигант Tencent Holdings е още по-драматично. Акциите на компанията спаднаха с 25% от пика си през януари, губейки около 140 млрд. долара пазарна стойност. Това е най-голямото ликвидиране на богатство на акционерите в световен мащаб, измерено спрямо всеки 52-седмичен връх на акциите. Facebook е вторият най-голям губещ, спадайки със 136 млрд. долара през последните 3 сесии на борсовата търговия. Инвеститорите по света започват да се питат дали не са отминали най-добрите дни за технологичните акции – безспорните лидери на 9-годишния бум в глобалните акции. Tencent, втората най-голяма азиатска компания след гиганта в електронната търговия Alibaba, е потърпевша от опасенията, че растежът в бизнеса й с мобилни игри се забавя. Акциите, които през юли спаднаха с 9.5%, са готови за най-голямото си месечно отстъпление от 2014 г. насам. „Инвеститорите все повече залагат на по-ниските очаквания за междинните резултати на Tencent\", заяви Линъс Ийп, стратег в First Shanghai Securities в Хонконг. Като цяло, технологичните компании са изправени пред подобен проблем. Те се радват на бърз растеж на печалбата през последните няколко години, така че ще бъде трудно за тях да поддържат подобен растеж в бъдеще, докато конкуренцията расте и някои сегменти са наситени\", обясни Йип. Ръстът на печалбата на Tencent през второто тримесечие вероятно е спаднал до 5.1% на годишна база, което е най-слабият темп от 2012 г. според оценките на анализаторите, събрани от Bloomberg. Най-малко 11 брокери, сред които Credit Suisse и Morgan Stanley, намалиха целева цена на акциите на Tencent. Все пак анализаторите не очакват низходящ тренд: всички препоръчват покупка на ценните книжа на компанията, като средната ценова цел предполага 44% печалба през следващите 12 месеца.", "date": "2018.08.01", "title": "Тенсент с по-голям срив от ФБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384749-%D0%BC%D0%BE-%D1%89%D0%B5-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0-%D1%81%D1%83-25", "text": "Предстои работа по сключване на договор за поддръжка и за възстановяване на летателната годност на щурмовите самолети Су-25, съобщи пред журналисти заместник-министърът на отбраната Анатолий Величков. Той уточни, че се цели да се възстанови летателната годност на до 14 Су-25. „Това, което е споделил министърът на отбраната сутринта с кратката формулировка, че инцидентът е вследствие на загубени летателни рефлекси\", отговори Величков на въпрос ясна ли е причината за катастрофата с вертолет Ми-17 през юни. В нея загинаха двама пилоти. Заместник-министърът напомни, че състоянието на летателната ни техника не е най-доброто, и добави, че МО е предприело мерки за възстановяване на летателната годност не само на хеликоптерната авиация, но с подписването на договора за интегрирана логистична поддръжка и на изтребителите МиГ-29 до 2021 г. Заместник-началникът на отбраната вицеадмирал Емил Ефтимов коментира одобрения от парламента проект за придобиване на два многофункционални патрулни кораба като началото на модернизацията на Военноморските сили, като изрази надежда, че той ще бъде реализиран успешно. В момента се извършва експертна работа по него, а в петък на Съвета по отбрана на министъра ще бъде представено текущото състояние на проекта. Целта е до края на годината да се сключи договор. В контекста на процесите, свързани с кадровия недостиг в армията, вицеадмирал Ефтимов каза, че е оптимист, като добави, че на всички нива се работи в правилната насока да се адресира съществуващият некомплект във въоръжените сили. Той свърза с темата днешното диломиране на офицерите от магистърската специалност „Стратегическо ръководство на отбраната и въоръжените сили\" във Военната академия, което определи като много важен акт. За 2019 г. по средносрочната прогноза са предвидени още 100 млн. лева за увеличаване на възнагражденията на военнослужещите, а общо за двете следващи години – 2020 и 2021, още 100 милиона. От гледна точка на мотивацията за служба в редовете на армията смятам, че министерството си е свършило работата, коментира Анатолий Величков. Той добави също, че с прецизираните критерии за подбор на военнослужещи тенденцията е в положителна посока и некомплектът ще бъде намаляван постепенно. Заместник-министър Величков и вицеадмирал Ефтимов участваха в тържественото връчване на дипломите на завършилите обучението си от „Випуск 2018 – първа смяна\" на Военната академия „Г. С. Раковски\".", "date": "2018.08.01", "title": "МО ще ремонтира СУ 25"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384750-%D0%BA%D0%B8%D1%82%D0%B0%D0%B9-%D0%BD%D0%B0%D0%BA%D0%B0%D0%B7%D0%B0-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-36000-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8", "text": "Китайската агенция за борба с корупцията наказа 36 618 държавни служители през първата половина на 2018 г. заради нарушаване на строгите правила за пестеливост на Комунистическата партия. Сред потърпевшите са служители от всякакъв ранг, включително и един „на министерско ниво\", съобщи държавната информационна агенция Xinhua, цитирана от money.bg. Най-честите престъпления сред държавните служители са присъждане на неразрешени бонуси, размяна на подаръци и злоупотреби с държавните автомобили, твърдят от Централната комисия за инспекция на дисциплината към Комунистическата партия. Китай въведе 8 правила през 2012 г., за да подобри поведението на длъжностните лица, което включва забрани за прекомерно харчене. Президентът Си Дзинпин ръководи мащабна кампания за изкореняване на корупцията, откакто дойде на власт преди повече от 6 години, като прати в затвора десетки висши държавни служители. Той предупреди по-рано този месец, че борбата срещу корупцията все още не е приключила, а Комунистическата партия все още е пълна с „нечисто мислене, нечиста политика, нечиста организация и нечисти стилове на работа\".", "date": "2018.08.01", "title": "Китай наказа за корупция 36000 държавни служители"}
{"url": "http://www.classa.bg/%D1%81%D0%B2%D1%8F%D1%82/item/384742-%D0%BD%D0%B0%D1%81%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%B5%D1%84%D0%B5%D0%BA%D1%82%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%B1%D1%83%D1%80%D1%8F-%D0%BD%D0%B0-%D1%8E%D0%BF%D0%B8%D1%82%D0%B5%D1%80", "text": "НАСА пусна зашеметяваща снимка в естествени цветове на буря с въртеливо движение през южния екваториален пояс на Юпитер.   На снимката се вижда голяма буря придружена от малки вихри и учените от американската космическа агенция изясниха, че това явление не бива да се бърка с емблематичното Голямо червено петно на Юпитер, най-големият вихър на тази планета и най-известен детайл от атмосферата му.   Снимката е направена от космическия кораб Джуно, когато е бил на около 8000 км над горните слоеве на облаците от газовия гигант. Тази панорама в естествен цвят дава приблизителна представа как Юпитер ще изглежда през човешки очи от гледната точка на Джуно, по време на най-голямото приближение до петата планета в Слънчевата система, казва НАСА.   Впечатляващият външен вид на Юпитер се дължи на пъстрите пояси и облачни точки на атмосферата му. Интензивните червени и портокалови тонове са създадени от химикали с неизвестен състав, наречени \"хромофори\".", "date": "2018.08.01", "title": "НАСА публикува ефектна снимка на буря на Юпитер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384741-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%87%D0%B8%D1%81%D1%82%D0%BA%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F,-%D0%BC%D0%BB%D0%B0%D0%B4%D0%B5%D0%B6%D0%BA%D0%B0%D1%82%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B3%D0%B5%D1%80%D0%B1-%D0%B5-%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B0-%D0%BD%D0%B0-%D1%81%D0%BB%D0%B0%D0%B4%D0%BA%D0%B8-%D0%B4%D0%BB%D1%8A%D0%B6%D0%BD%D0%BE%D1%81%D1%82%D0%B8", "text": "Най-засегнати са продавачите в магазините на летището, като мотивът при тях е, че не отговарят на служебната характеристика, според която трябва да имат завършено висше икономическо образование От началото на юни летище София се тресе от политически уволнения и назначения, които текат едновременно. Само за десетина дни близо 50 души са отстранени от работа, а паралелно веднага са назначени около 60, пише „Дума\". Най-засегнати са продавачите в магазините на летището с мотива, че не отговарят на изискванията. Според новите длъжностни характеристики те трябва да имат завършено висше икономическо образование. От длъжност са уволнени най-вече членове и симпатизанти на БСП. Почти цялата младежка организация на ГЕРБ е назначена на \"сладки\" работни места. Социалисти определят това като недопустимо в демократична държава и като опасна тенденция, пряко свързана с дискриминация, основана на политически убеждения. Депутатите от \"БСП за България\" Георги Гьоков и Георги Свиленски са депозирали в НС питане към министъра на транспорта, информационните технологии и съобщенията Ивайло Московски за уволнения и партийни назначения на летище София. Народните представители припомнят, че аеропортът е търговско дружество със 100% държавно участие в капитала и има едностепенна форма на управление, а негов принципал е транспортният министър. Те са възмутени, че летището е сменило изискванията за заемането на определени длъжности, без обстоятелствата да го налагат. Гьоков и Свиленски са получили сигнали от граждани, че в обекти на аерогарата масово се освобождават служители, членове и симпатизанти на БСП, и на тяхно място се назначават гербаджии, съобщи Свиленски. По думите му почти всички членове на младежката организация на ГЕРБ са започнали работа на аеропорта. Свиленски определи това като опасна тенденция, която е пряко свързана с дискриминация, основана на политически убеждения. \" Това е недопустимо в една демократична държава. Служителите биват подменяни чрез промяна на изискванията за заемане на определена длъжност, без обстоятелствата да налагат това. Парадоксално за длъжност \"продавач-консултант\" е поставено изискване за висше образование. При това то да е в област \"Социални, стопански, правни науки\", професионално направление \"Икономика\". Има ли друго място в България, света и Европа, в което за продавач консултант се поставя такова изискване\", възмути се Свиленски. Двамата с Гьоков настояват Московски да им предостави информация за длъжността \"продавач-консултант\" и нейните характеристики, свързани с образование, квалификация, предишен опит и т.н. в летище София. Социалистите искат министърът да отговори имало ли е промяна в длъжностната характеристика за длъжността през последните 6 месеца. Те търсят отговор на какво основание са формирани изискванията в новата длъжностна характеристика и има ли подобна практика за други работни места. Има ли освободени служители на база на променените изисквания, честа практика ли са партийните назначения във вашето министерство и във фирмите, чийто принципал е Министерството на транспорта, питат социалистите. Гьоков уточни, че не са получили исканите писмени отговори на въпросите си, независимо че срокът за това е 7 дни. Той очаква това да се случи на 5 септември, когато приключва лятната ваканция на депутатите. „Дума\" твърди, че от началото на юни летище София се тресе с уволнения и назначения, които текат едновременно. Служителите на аеропорта буквално са в неведение за масовите рокади, които се извършват. Само за десетина дни близо 50 души са отстранени от работа, а паралелно с това веднага са назначени около 60. Най-засегнати са продавачите в магазините на летището, като мотивът при тях е, че не отговарят на служебната характеристика, според която трябва да имат завършено висше икономическо образование, за да заемат тази длъжност. Резонен е въпросът как новоназначените служители са постъпили на работа, след като сред съкратените има продавачи с по над 10 години трудов стаж и дали това условие не e изникнало на по-късен етап.", "date": "2018.08.01", "title": "Политическа чистка на летище София, младежката организация на ГЕРБ е назначена на сладки длъжности"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384736-1-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 527 г. Юстиниан I става самостоятелен владетел на Източната Римска империя.  През 902 г. арабите, оглавявани от династията Аглабиди, завладяват последната крепост на Византия на остров Сицилия - Таормина.    През 1291 г. три централни швейцарски кантона подписват Федерална харта Bundesbrief), с която се създава Швейцарската конфедерация.    През 1208 г. в 1еликобритания, около 770 280 роби стават свободни граждани.    През 1876 г. Колорадо става 38-я щат на САЩ.    През 1885 г. в Санкт Петербург е отпечатана първата българска банкнота с номинал 20 лева.    През 1902 г. САЩ купуват правата за Панамския канал от Франция.    През 1907 г. американската армия създава своя първи боен авиационен отряд.    През 1912 г. в София е сформирана Аеропланна рота - първата самолетна част в България.    През 1928 г. е създадена Радиослужба към БТА.    През 1936 г. в Берлин се откриват 11-те Летни олимпийски игри от Адолф Хитлер.    През 1960 г. Кипър получава своята независимост.    През 1960 г. град Исламабад е обявен на федерална столица на Пакистан.    През 1966 г. в Китай е обявено началото на Културната революция.    През 1967 г. Израел анексира Източен Йерусалим.    През 1968 г. Хасанал Болкиах е коронован за 29-и султан на Бруней.    През 1971 г. на Медисън Скуеър Гардън (Ню Йорк) се провежда благотворителен концерт пред 40 хил. души, на който са събрани около 244 хил. долара за нуждите на УНИЦЕФ в Бангладеш; концертът е организиран от Джордж Харисън и Рави Шанкар, сред изпълнителите са Боб Дилън, Ерик Клептън, Ринго Стар и др.    През 1975 г. 33 европейски страни, САЩ и Канада, подписват в Хелзинки Заключителния акт от споразумението за човешките права, който води до създаването на Организация за сигурност и сътрудничество в Европа.    През 1981 г. в САЩ започва излъчване музикалният тв канал MTV.    През 1990 г. Желю Желев е избран от 7 Велико народно събрание за председател (президент) на Република България.    През 2001 г. България, Кипър, Латвия, Малта, Словения и Словакия се присъединяват към Европейската агенция за околна среда.    През 2004 г. при пожар в супермаркет в Асунсион (Парагвай) загиват 396 души и над 500 са ранени.  ", "date": "2018.08.01", "title": "1 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384737-%D1%82%D1%80%D0%B8%D0%BC%D0%B0%D1%82%D0%B0-%D0%BB%D0%BE%D1%88%D0%B8-%D0%BF%D1%80%D0%BE%D1%80%D0%BE%D1%86%D0%B8-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0", "text": "Либералните демократични институции и държави са под непрекъснат натиск отвън и отвътре. Въпросът сега е до каква степен либерализмът и демокрацията могат да се защитят и да издържат на атаката. През последните няколко месеца три водещи и световноизвестни фигури на либерализма държаха речи в защита на либералните ценности и практики. Милиардерът финансист и филантроп Джордж Сорос и френският президент Еманюел Макрон говориха за настоящите трудности и бъдещето на Европейския съюз, а Барак Обама, както подобава на бивш президент на САЩ, които все още са световна сила хегемон, засегна по-глобални въпроси. 87-годишният Сорос бе настроен най-малко оптимистично. Фондациите му „Отворено общество“, на които той дари миналата година още 18 милиарда долара от огромното си богатство (с което на него му останаха само осем милиарда долара), подкрепят Европейския съюз по всички възможни начини. Особено чрез добре финансирания институт за политика Европейски съвет по международни отношения, където той държа реч през май. Встъпителните думи на Сорос прозвучаха като погребално слово: „Европейският съюз е в екзистенциална криза. Всичко, което можеше да се обърка, се обърка“. Заплахата за съществуването на Европа „вече не е просто думи, а сурова действителност“, каза Сорос. Пристрастеността към строгата бюджетна политика превърна богатите държави (особено Германия) в кредитори, а изпитващите затруднения (на първо място Гърция и Италия) в длъжници. Създадоха се „взаимоотношения, които са нито доброволни, нито между равнопоставени“. Роденият в Унгария Сорос, критикуван в родината си от правителството на крайнодесния националист Виктор Орбан (който като студент се е ползвал от щедростта на Сорос), е особено песимистичен поетата от държавите от Централна Европа, начело с Унгария и Полша, посока към авторитарно управление. Това е тенденция, която е в директен разрез с оптимизма на Сорос отпреди време, че с малко помощ народите от бившите комунистически държави в Централна Европа могат да станат граждани със същите граждански и демократични права като в страните от Западна Европа. Макрон, два пъти по-млад от Сорос, гледа на нещата по-ведро, но въпреки това обрисува пред Европейския парламент в Страсбург през април картината на „започваща наново своеобразна европейска гражданска война, на национален егоизъм, изглеждащ по-важен от това, което ни обединява, на ежедневно засилващо се въодушевление от нелиберализма, на геополитически заплахи и на нарастваща с всеки изминал ден отговорност за Европа“. Убеждението на Макрон, че съюзът трябва незабавно да се интегрира, за да не се разпадне, не спечели много ентусиазирани последователи в ЕС. Холандският премиер Марк Рюте заяви, че ЕС може да осъществи основното си предназначение единствено ако отделните държави членки са силни и и съхранят идентичността си. В Германия избирателите са обезпокоени от въпроси като цената на плановете на Макрон за реформа на еврозоната. На понеслата голям ущърб от загубата на подкрепа за партията си на изборите тази година и от конфронтацията с основния си коалиционен партньор, Християнсоциалния съюз, Ангела Меркел й се налага да бъде по-внимателна от обикновено. Обама посети южноафриканския финансов център Йоханесбург, за да почете 100-годишнината от рождението на Нелсън Мандела, което и направи с твърде приповдигнат тон. „Той дойде“, каза Обама по адрес на първия президент на Южноафриканската република след апартейда, „за да въплъти универсалните надежди на лишените хора по целия свят, техните надежди за по-добър живот, възможността за нравствена трансформация в осъществяването на човешките дела“. Мандела се роди в условия на потисничество, срещу което се бореше. В един свят, в който гнетът и предразсъдъците бяха нещо обикновено, той облекчи това бреме. Движението му се разрасна и отиде отвъд Мандела, заяви Обама: „Цяло поколение израсна в свят, който в много аспекти стана по-свободен, по-здравословен, по-богат, по-малко изпълнен с насилие и по-толерантен“. На това място в речта на Обама можеше да се предусети едно „но“ и то въобще не закъсня. Перспективата за по-добър свят, каза той, колкото и да е реална, в момента избледнява. „Днес виждаме как има опасност голяма част от света да се завърне към по-стар, по-опасен и по-брутален начин за правене на бизнес“. Бедността, дискриминацията, насилието и неравенството продължават да съществуват, а понякога и се увеличават. Елитите са по-изолирани от народните маси. Солидарността между държавите изчезва. Безразсъдното поведение, което ускори банковата криза от 2008 г., създаде недоверие към всички видове ръководство – политическо, финансово, корпоративно. И след това идва политиката. „За съжаление, прекалено голяма част от съвременната политика изглежда отрича самата идея за обективна истина“, заяви Обама. „Хората просто си измислят.“ Бившият президент не спомена името на настоящия държавен глава на САЩ, но малцина се съмняват, че той имаше предвид точно Доналд Тръмп, докато говореше за „абсолютната загуба на срам сред уловените в лъжа политически лидери, които просто продължават да лъжат“. Така че какво може да направи човек, ако не да се отчае? Цитирайки мисълта на Мандела, че младите хора имат възможност да се преборят с потисничеството и да вдигнат знамената на свободата, Обама призова слушателите си да „продължат да вярват, да вървят, да строят, да надигат глас.“ Сега времето предразполага човек да е разгневен, заяви той, но и да си спомни думите на Мандела, че „любовта идва по-естествено в човешкото сърце“. Това бе добър израз, с който да приключиш речта си и да си спечелиш приветствията и аплодисментите на стадиона в Йоханесбург. В Европа, където, както посочват и Макрон, и Сорос, разпадането е напълно възможно, обаче назрява геополитическа катастрофа – разрушаване на връзките на сътрудничество и съвместните проекти; създаване на разделение в НАТО, като така се поощрят руският и китайският експанзионизъм и подривна дейност; унищожаване на икономиките, принудени да се върнат към старите си валути, което би причинило крах на инвестициите, заплатите и пенсиите. Предупрежденията на тримата лоши пророци на либерализма имат за цел да премахнат от общественото мнение вкоренилата се, донякъде с основание, у по-богатите следвоенни демокрации представа, че управляващите ще направят така, че да продължим да живеем и работим в мир и относително благоденствие. Техните пророчества служат като предупреждение за нас, че сега това не е така.", "date": "2018.08.01", "title": "Тримата лоши пророци на либерализма"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/384738-%D0%B8%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B5%D0%B4%D1%8F%D0%BB%D0%BA%D0%BE-%D0%BD%D0%B5%D0%B4%D1%8F%D0%BB%D0%BA%D0%BE%D0%B2-%D0%BF%D0%B8%D1%80%D0%B0%D1%82%D1%81%D1%82%D0%B2%D0%B0-%E2%80%9E%D1%80%D0%BE%D0%BC%D0%B0%D0%BD%D1%8A%D1%82-%D0%BD%D0%B0-%D1%8F%D0%B2%D0%BE%D1%80%D0%BE%D0%B2%E2%80%9C", "text": "Издателство „Милениум“ на Недялко Недялков, собственик на сайта „Пик“ и в. „Ретро“, нахално е издало „Романът на Яворов“ на Михаил Кремен без да има авторски права върху него, става ясно от отворено писмо до медиите на издателство „Колибри“, което притежава авторските права върху книгата. Михаил Кремен е писател, починал през 1964 г., чието най-известно произведение е именно мемоарната книга за Яворов, с когото е бил приятел. Според българския Закон за авторско право и сродните му права, който е аналогичен на законите в цивилизованите страни и съответства на международните конвенции по въпроса,  за такова произведение авторските права се притежават от наследниците на писателя до 70 години след смъртта му. В случая правата са до 2034 г., а издателство „Колибри“ има договор с наследниците на Михаил Кремен за преотстъпване на авторските права. Ето текста на отвореното писмо по повод издаването на „Романът на Яворов“ на Михаил Кремен от „Милениум“: И здателство „Колибри“, водещо българско издателство, изразява дълбокото си възмущение и изненада от публикуването на гореспоменатото произведение в разрез с всички норми в книгоиздаването и в нарушение на българското законодателство. Издателство „Колибри“ има сключен договор с наследника на автора на творбата Михаил Кремен, който му е преотстъпил изключителните авторските права върху произведението с цел издаването му на български език на територията на Република България и извън страната в целия свят. Договорът е подписан в началото на 2018 г. и ръкописът е включен в издателския план на „Колибри“.     Михаил Кремен, 1884 – 1964   По силата на този договор издателство „Милениум“ очевидно не разполага с авторските права за публикуването на творбата. Това личи ясно и от липсата на знак за авторско право в новоизлезлия двутомник „Романът на Яворов“ с логото на издателство „Милениум“. „Колибри“ ще потърси правата си по съдебен ред с оглед на пропуснати ползи, имуществени и неимуществени вреди, нанесени на издателството и нарушаване на закона за интелектуалната собственост. Жалба ще бъде внесена в прокуратурата незабавно и ще се вземат всички законови мерки за понасяне по последствията от това грубо нарушение на авторските права. Обръщаме ви внимание, че всеки, който разпространява и продава „пиратското“ издание на „Милениум“ на „Романът на Яворов“ става съучастник в нарушаването на Закона за авторското право и сродните му права.    ", "date": "2018.08.01", "title": "Издателят Недялко Недялков пиратства „Романът на Яворов“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384739-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%89%D1%8F%D0%BB-%D0%B4%D0%B0-%D1%81%D0%BA%D0%BE%D1%87%D0%B8-%D0%BE%D1%82-%E2%80%9E%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%BC%D0%BE%D1%81%D1%82%E2%80%9C,-%D0%B0%D0%BA%D0%BE-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0%D0%B3%D1%83%D0%B1%D0%B8-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BB%D0%B8%D1%84%D1%82%D0%B0-%D0%BD%D0%B0-%D0%B1%D0%B0%D0%BD%D1%81%D0%BA%D0%BE", "text": "Държавата да обжалва решението на тричленния състав на Върховния административен съд, който отмени решението на кабинета за разширяване на ски лифта на Банско.     “Трябва да има последователност в поведението на всеки индивид и на всеки орган. Министерски съвет има решение за приоритетно подпомагане на изграждането на втори лифт. Така че задължително трябва да обжалваме”, заяви пред “Сега” Симеонов, който миналата седмица беше обвинен от лидера на “Атака” Волен Сидеров, че провежда кампания по спасяване на “редник Цеко”. “Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя”, заяви Симеонов, попитан какви ще бъдат действията на кабинета, ако и следващата инстанция потвърди решението на тричленния състав на ВАС. Приетите поправки от правителството в план за управление на национален парк “Пирин” бяха направени в последните дни на миналата година, без екооценка и даваха възможност за сечи и строителство на големи площи от парка. Това ще предложи на заседанието на кабинета другата седмица вицепремиерът Валери Симеонов.   Лидерът на НФСБ обясни, че не вижда логика правителството да търси среща с представители на природозащитните организации, които протестираха месеци заради решението на кабинета. “Ние в момента имаме проблем със съдебно решение, а не с природозащитниците”, каза вицепремиерът.", "date": "2018.08.01", "title": "Симеонов щял да скочи от „бургаския мост“, ако държавата загуби делото за лифта на Банско"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384740-%D0%B5%D0%B2%D1%80%D0%BE%D1%81%D1%82%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0-%D1%83%D0%B4%D0%B0%D1%80%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B4%D1%8A%D0%BD%D0%BE-%D0%BE%D1%82-4,8", "text": "Най-малко са търсещите работа в Чехия и Германия, най-висок е делът на гражданине без заетост в Гърция и Испания -1420029487.jpg Евростат отчита, че българската безработица е ударила рекордно дъно от 4,8%.-1533044913.png -1420029487.jpg Евростат отчита, че българската безработица е ударила рекордно дъно от 4,8%.-1533044913.png -1420029487.jpg Евростат отчита, че българската безработица е ударила рекордно дъно от 4,8%.-1533044913.png През месец юни нивото на безработица в 28-те страни от Европейския съюз (ЕС) стабилизира в 10-годишно дъно от 6,9%, в рамките на еврозоната остана в най-ниско ниво от края на 2008-а година от 8,3%, като в същото време безработицата в България удари ново рекордно дъно от 4,8 на сто, показват данни на Евростат. През юни 2018-а година нивото на безработицата в ЕС остана на майското дъно от 6,9% (най-ниско ниво от май 2008-а година), докато в рамките на еврозоната стабилизира на ниво от 8,3% (най-ниска безработица от декември 2008-а година). Според европейската статистика общо 17,105 млн. европейци, от които 13,570 милиона от еврозоната, са били без работа през шестия месец на миналата година, като спрямо месец май е отчетено слабо повишение на безработните в ЕС с 4 хиляди, докато броят на безработните в еврозоната нарасна в рамките на месец с 14 хиляди. Спрямо юни 2017-а година обаче общият брой на безработните европейци е спаднал с цели 1,657 милиона, от които 1,146 милиона в рамките на единния валутен блок. Най-ниска безработица през юни е регистрирана в Чешката република (безработица от едва 2,4%), следвана от Германия (3,4%), докато най-висока безработицата остава в Гърция (ниво от 20,2%, но според данни на Евростат за април 2018-а) и в Испания (15,2% през юни 2018-а). В рамките на юни общо 3,415 млн. младежи на възраст под 25 години са били без работа в ЕС (ниво на младежка безработица от 15,2%), като това представлява понижение на младежката безработица с 386 хиляди спрямо година по-рано, когато безработицата сред младите европейци беше на ниво от 16,8%. Евростат представи и данни, според които безработицата в България през юни се понижи до 4,8% от 4,9% през май и далеч под ниво на безработица от 6,2%, отчетено точно преди година (през юни 2017-а). Това е най-ниската безработица откакто съществува статистика на Евростат за нашата страна от 2000-а година насам. По този показател нашата страна се нарежда на десето място сред всички 28 членове на Европейския съюз с най-ниска безработица и е една от 19-те страни - членки с безработица, която е по-ниска от средноевропейската. През шестия месец на настоящата година едва 160 хиляди българи са били без работа спрямо 165 хиляди през май и 209 хиляди безработни точно преди година (през юни 2017-а), показват днешните данни на Евростат. Това е най-малкият брой на безработните българи откакто съществува тази статистика за нашата страна от началото на далечната 1995-а година. Нивото на младежката безработица в България се понижи през юни до 10,9% от 11,1% през предходния месец и спрямо 14,2% година по-рано, като през шестия месец на годината без работа са били общо 16 хиляди български младежи на възраст под 25 години спрямо 17 хиляди през май и 25 хиляди година по-рано (през юни 2017-а). Данните на Евростат също така показват, че безработицата сред жените в нашата страна се стабилизира за втори пореден месец в рекордно дъно от едва 4,4% спрямо 5,7% точно преди година, докато безработицата сред мъжете се понижи през юни до 5,2% от 5,3% месец по-рано и спрямо 6,6% през юни 2017-а година.", "date": "2018.08.01", "title": "Евростат: Българската безработица удари рекордно дъно от 4,8%"}
{"url": "http://www.classa.bg/%D1%81%D0%B2%D1%8F%D1%82/item/384732-%D0%BE%D0%BC%D1%80%D0%B0%D0%B7%D0%B0-%D0%BA%D1%8A%D0%BC-%D0%B5%D0%B2%D1%80%D0%B5%D0%B8%D1%82%D0%B5-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BB%D0%B8-%D1%81%D0%B0-%D0%BF%D1%80%D0%BE%D0%B2%D0%BE%D0%B4%D0%BD%D0%B8%D0%BA%D1%8A%D1%82", "text": "Растящата миграция води и до нарастване на антисемитизма в Европа. Тази теза често се повтаря напоследък. Но вярна ли е? Ето какво сочат резултатите от изследване по темата.             Според данните, анализирани от международен научен екип, антисемитизмът в Западна Европа нараства. 78% от германските евреи са били обект на различни заплахи през 2017 г., а близо две трети от евреите във Франция смятат, че антиеврейският расизъм е широко разпространено явление в страната. Също така близо половината от читателите на еврейския седмичник \"Nieuw Israëlitisch Weekblad\", издаван в Холандия, твърдят, че заради антисемитски прояви миналата година сериозно са се опасявали за сигурността си. Опасенията на участниците в анкетата се потвърждават и от някои миграционни тенденции. През 2012 г. над 1900 евреи са напуснали Франция и са се преселили в Израел. Оттогава насам броят им бързо се увеличава - през 2015 г. над 7800 души са емигрирали от Франция. Евреите в Белгия също се страхуват за безопасността си, поради което властите в Брюксел излязоха със специални препоръки към тях да не излагат на показ своята принадлежност към юдаизма. А след избухването на конфликта в Газа през 2014 г. еврейските родители масово предупреждават децата си да не носят на обществени места звездата на Давид.   Страхът сред евреите   \"Германската фондация \"Памет, отговорност и бъдеще\" (AVZ) също проведе свое изследване, резултатите от което са обобщени под заглавие: \"Антисемитизмът и миграцията в днешна Европа - има ли взаимовръзка?\". Авторите на изследването анализират антисемитските прояви в пет страни: Белгия, Франция, Германия, Холандия и Великобритания. И стигат до тревожния извод, че страхът сред евреите е обхванал всички страни в Западна Европа.   Солидарност между религиите: \"Ден на кипата\" в Бон   На въпрос доколко тези усещания са свързани със засилената миграция от Близкия изток и Северна Африка, авторите на проучването дават сдържан отговор. Според тях, всички данни показват, че новите преселници от тези региони са или могат да бъдат \"настоящи или потенциални източници на антисемитизъм\". Екипът изрично прави и допълнителната уговорка, че \"подобни проучвания на общественото мнение могат да доведат до различни резултати в зависимост от въпросите, които са зададени в анкетата\". Враждебност сред мюсюлманите   Въпреки това, авторите посочват, че е възможно да се очертаят определени тенденции, свързани с петте западноевропейски страни. Според тях, втората палестинска интифада в периода 2000-2005 година, както и събитията в ивицата Газа и окупираните територии през последните близо 20 години са предизвикали силни реакции в Западна Европа, включително и антисемитски прояви и инциденти. Но въпреки това не може да се твърди, че мюсюлманите колективно изпитват омраза към всички евреи. Голям процент млади мюсюлмани, около 66 на сто, имат отрицателно отношение към ционистите и към всички онези, които са ангажирани с опазването на Израел като еврейска национална държава в Палестина. Но едва 12% изразяват открита враждебност към самите евреи.     Тандем срещу антисемитизма и ислямофобията: демонстрация в Берлин, юни 2018 гл   Авторите на изследването не премълчават и отрицателните примери: „Младежи от марокански и турски произход упражняват тормоз над евреи по улиците в Холандия. Холандски граждани от мюсюлмански произход без съмнение участваха в антисемитски инциденти от лятото на 2014 г.\" В друг подобен инцидент поддръжници на терористичната организация \"Ислямска държава\" (IS) са размахвали черни знамена и скандирали на арабски \"Смърт за евреите\". Авторите на проучването, проведено от фондация \"Памет, отговорност и бъдеще\", обобщават резултатите така: \"Сред мюсюлманските малцинства, както и сред хората, които симпатизират на крайнодесни групировки, антисемитските нагласи и/или антисемитското поведение имат непропорционално голяма тежест.\" Изследването стига до комплексни изводи за една противоречива картина: \"Някои данни показват, че антисемитските нагласи са широко разпространени сред бежанците от Близкия изток и Северна Африка. Вярно е обаче и друго: мнозинството от тези хора вярват в идеите на демокрацията, равенството и мирното съжителство между мюсюлмани, християни и евреи. \" В заключение, според авторите в крайна сметка няма ясни доказателства, че мигрантите от Северна Африка и Близкия изток допринасят значително за нарастването на антисемитизма в европейските общества.", "date": "2018.08.01", "title": "Омраза към евреите: мигранти ли са проводникът?"}
{"url": "http://www.classa.bg/%D1%81%D0%B2%D1%8F%D1%82/item/384733-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D0%BF%D1%8F%D1%82-%D0%BF%D0%BE%D0%B4-%D0%BC%D0%BE%D1%81%D1%82%D0%B0-%D0%BD%D0%B0%D0%B4%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%BE%D1%82-%D0%BC%D1%8E%D0%BD%D1%85%D0%B5%D0%BD", "text": "Те спят където намерят и работят каквото им падне - българските надничари от Мюнхен. Само в баварската столица те са хиляди. И повечето от тях водят мизерно съществуване, пише в репортаж \"Нойес Дойчланд\".             Левият берлински всекидневник „Нойес Дойчланд\" (да не се бърка с някогашния орган на компартията на ГДР) публикува обширен репортаж за българи от турскоезичното малцинство, които живеят на улицата в баварската столица и се препитават със случайна работа. Вестникът ги описва като „надничарите на 21-ви век\": 47-годишният Исмет, 53-годишният Валентин и 43-годишният Красимир. Историите в този репортаж са поучителни за всички, които се отправят към Мюнхен, за да си търсят късмета. Впрочем, там вече живеят поне 13 хиляди българи.   Новите бохеми?   „Те са от България и, според правото на ЕС, могат да живеят и да работят в Германия. Право на социални помощи обаче нямат. Пък и жилище не могат да си намерят в града с най-високите наеми в цяла Германия. Така те тримата, заедно с други свои другари, спят под моста – на домъкнати от нейде матраци, сред няколко стола и маса от сметището. Нощем си светят със свещи и джобни фенерчета. Под моста се вижда още един куфар на колелца и дори ваза с цветя. Новите бохеми ли са това, пита изданието. „Тук съм направо загубен\", казва Красимир и в потвърждение показва найлонова торбичка с празни бутилки за връщане. От тях живее. Над главите си, от долната страна на моста, са залепили с тиксо една вестникарска изрезка. „Смъртта на бездомника\" – така е озаглавена статията, в която се говори за Христо Ванков. 57-годишният българин, който също спеше под моста, но не издържа на живота на улицата и почина от хроничния си диабет. (...) Осем часа сутринта, на ъгъла между Ланверщрасе и Гьотещрасе в Мюнхен, в един истински студен ден: в квартала близо до гарата зарзаватчиите вече изкарват стоката си, докато край светофара са се скупчили десетина мъже, които се топлят с картонени чаши кафе. Това е „Пиацата на надничарите\", както я наричат някои. Тук се събират главно хора от България, които чакат някой да им предложи работа: я на строеж, я като чистачи,или някакъв друг вид физически труд. (...) \"Искам да изкарвам пари\"   Понякога местните хора се оплакват от групичката мъже в работно облекло. Повечето от тях са от Пазарджик, град с около 70 хиляди жители в централна България. И в мнозинството си принадлежат към турскоезичното малцинство.  Какво търсят тук?   „Искам да работя и да изкарвам пари\", казва един от мъжете, който вече от три години е в Мюнхен. Проста работа: у дома няма работа, а когато има, заплащането е евро и половина на час. В Германия за три месеца изкарваш толкова, колкото в България за цяла година. Когато температурите го позволяват, повечето спят на открито – в парковете, под мостовете, в жилищни входове, в стари автомобили. (...)   В търсене на някаква работа - надничари в Мюнхен   Германия е предпочитана цел на трудовите мигранти от Югоизточна Европа, четем по-нататък в публикацията. В момента в Мюнхен живеят 13 хиляди българи и 18 800 румънци – повечето от тях в мизерни условия. Двете страни са членки на ЕС и гражданите им имат право на свободно придвижване – тоест могат свободно да избират къде да живеят и да работят. Но социалната мрежа, която може да им помогне, е доста рехава. Това се отнася примерно до здравните осигуровки. Много от тези хора, които въртят дребен бизнес или пък се водят самонаети, не изкарват достатъчно пари, за да могат да се осигурят здравно. Нямат и постоянно местоживеене.\" Фатално закъснялата помощ за Христо Във втората част от дългия репортаж, публикуван в берлинския „Нойес Дойчланд\", се разказва тъжната история на 57-годишния Христо Ванков. Останал без работа в Пазарджик, с разпаднало се семейство, той тръгва да си търси късмета в Мюнхен, където вече 13 години живее на улицата. Диабетът го мъчи, често има и припадъци. С помощта на хуманитарни организации се опитва да получи от общината право на подслон в някой от приютите. За целта обаче трябва да докаже, че няма дом в България, или да представи свидетелство, че наемодателят му е прекратил договора и вече няма покрив над главата си. В крайна сметка Христо Ванков печели съдебния спор, но тъй и не доживява да получи подслон от общината. „Без здравна осигуровка той не можеше да получи трайно и редовно лечение, а белязаният от лишения живот на улицата си каза думата\", е записано върху некролога му. В края на репортажа Исмет и Валентин се връщат заедно с репортера на последния строителен обект, където са работили, но не са получили никакви пари. След известно лутане успяват поне да разберат кой от подизпълнителите се опитва да ги измами – тях самите и покойния Христо Ванков, чиито пари те също искат да приберат. Седмица по-късно подизпълнителят все пак им изплаща едноседмичния труд. В допълнение към този репортаж \"Нойес Дойчланд\" публикува и информационно каре за правата и задълженията, които имат трудовите мигранти от България и Румъния в Германия.", "date": "2018.08.01", "title": "Българите, които спят под моста - надничарите от Мюнхен"}
{"url": "http://www.classa.bg/%D1%81%D0%B2%D1%8F%D1%82/item/384734-%D1%80%D1%83%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0-%D0%BF%D0%BE%D0%BB-%D0%BC%D0%B0%D0%BD%D0%B0%D1%84%D0%BE%D1%80%D1%82-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D1%81%D1%8A%D0%B4%D0%B0", "text": "Обвиненият в данъчни измами и в пране на пари бивш ръководител на предизборната кампания на Доналд Тръмп Пол Манафорт ще се изправи днес пред съда. Това ще постави началото на първия процес, свързан с експлозивното руско разследване, превърнало се в мишена на непрестанните критики на американския президент, който безмилостно го осъжда като „лов на вещици“. Изпитите черти и побелелите коси на Манафорт са признаци за бруталното му изпадане в немилост. Външният вид на някогашния влиятелен лобист вече не включва безупречното облекло и прическа, които той демонстрираше от години във Вашингтон. Бившият сътрудник на републиканците Роналд Рейгън и Боб Доул и представител в миналото на чуждестранни лидери с лоша репутация оглавяваше предизборната кампания на Доналд Тръмп между май и август 2016 г. Въпреки че Манафорт е изправен пред съда от натоварения с разследването на подозренията за руска намеса в американските президентски избори специален прокурор Робърт Мълър, основният въпрос за възможен сговор между членове на предизборния щаб на Тръмп и Москва няма да бъде разглеждан на започващия днес процес. Всъщност той е свързан с факти, станали преди присъединяването на Манафорт към екипа на Тръмп.   Държан далеч от Тръмп   На 69-годишния Пол Манафорт са повдигнати обвинения за пране на пари и данъчни и банкови измами, свързани с дейността му като лобист в полза на подкрепяния от Москва бивш украински президент Виктор Янукович и на две симпатизиращи на Янукович партии до 2015 г. Тези разкрити от Робърт Мълър факти са благоприятни за неговото руско разследване. Манафорт отрича всички обвинения. Процесът срещу него ще започне днес в 10 ч. (17 ч. българско време) в намиращия се близо до столицата Вашингтон град Александрия с избирането на 12 съдебни заседатели и ще продължи три седмици. Докато гневът на президента вследствие на разследванията на Мълър нараства, този очакван с огромно нетърпение процес безпокои Белия дом. Пол Манафорт „не разполага с каквато и да било информация, която да уличава президента в престъпление“, заяви вчера адвокатът на Доналд Тръмп Руди Джулиани пред телевизия Си Ен Ен. Той освен това подчерта и краткостта на периода, прекаран от Манафорт начело на кампанията: „Това са само четири месеца – той не би тръгнал да заговорничи с руснаците“.   Надежда за милост?   Прокурорите ще призоват в съдебната зала повече от 30 свидетели, сред които и бившият сътрудник на Манафорт Ричард Гейтс, който съдейства на Робърт Мълър, след като се призна за виновен през февруари. Сред 30-те разследвани от Мълър, по-голямата част от които са руснаци, Манафорт е единственият американец, отказал споразумение със съдебната власт, чрез което да избегне процес. „Манафорт остана верен“ на Доналд Тръмп, подчертава Джонатан Търли, професор по право от университета „Джордж Вашингтон“. Той може би смята, че процесът ще му позволи да запази „шансовете си за помилване“ от президента, обяснява Търли пред Франс прес. В очакване на тази все още малко вероятна перспектива, бившият лобист навлиза в един „изключително труден“ процес, казва той. „Манафорт, с помощта на Гейтс, е изпрал повече от 30 милиона долара“, написа Робърт Мълър в обвинителния си акт през февруари. Извършените от лобиста данъчни измами са на стойност „милиони долари, похарчени за луксозни стоки и услуги за него и семейството му“. Дори да бъде признат за виновен и само по едно от обвиненията, Манафорт ще влезе в затвора „за поне десет години“, твърди Джонатан Търли. Съдебните заседатели няма да бъдат омилостивени от историята за баснословните му харчове, а обвинението ще нанесе срещу него съкрушителен удар с показанията на Ричард Гейтс, прогнозира професорът. През септември срещу Манафорт във Вашингтон ще започне и втори процес. Той отново ще е в рамките на разследването на Мълър, който го обвинява в пране на пари и в недеклариране на услугите си като лобист в полза на чуждестранно правителство. Манафорт бе изпратен в затвора през юни заради опита му за подкуп на свидетели. Тогава Доналд Тръмп се изказа против „тежко наказание“ за лобиста. Този уикенд американският президент засили атаките си срещу Мълър, като обвини уважавания от републиканците бивш ръководител на ФБР в конфликт на интереси. „Няма сговор!“, заяви Тръмп и заклейми „изфабрикувания от Робърт Мълър лов на вещици“.", "date": "2018.08.01", "title": "Руска връзка: Пол Манафорт застава пред съда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384735-%D1%81%D0%B2%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%81%D0%B5%D0%B4%D0%B5%D0%BC-%D0%B1%D1%80%D0%B0%D1%82%D1%8F-%D0%BC%D0%B0%D0%BA%D0%B0%D0%B2%D0%B5%D0%B8-%D0%B0%D0%B2%D0%B8%D0%BC,-%D0%B0%D0%BD%D1%82%D0%BE%D0%BD%D0%B8%D0%BD,-%D0%B3%D1%83%D1%80%D0%B8%D0%B9,-%D0%B5%D0%BB%D0%B5%D0%B0%D0%B7%D0%B0%D1%80,-%D0%B5%D0%B2%D1%81%D0%B5%D0%B2%D0%BE%D0%BD,-%D0%B0%D0%BB%D0%B8%D0%BC-%D0%B8-%D0%BC%D0%B0%D1%80%D0%BA%D0%B5%D0%BB,-%D0%BC%D0%B0%D0%B9%D0%BA%D0%B0-%D0%B8%D0%BC-%D1%81%D0%BE%D0%BB%D0%BE%D0%BC%D0%BE%D0%BD%D0%B8%D1%8F-%D0%B8-%D1%82%D0%B5%D1%85%D0%BD%D0%B8%D1%8F-%D1%83%D1%87%D0%B8%D1%82%D0%B5%D0%BB-%D0%B5%D0%BB%D0%B5%D0%B0%D0%B7%D0%B0%D1%80", "text": "Житие на св. Седем мъченици Макавеи, майка им Соломония и учителят им Елеазар     Втора книга Макавейска в св. Библия ни предава трогателно повествование за страданията и поразителната твърдост на духа у старозаветните мъченици, умрели около 180 години преди Рождество Христово. След като се върнали от вавилонския плен, юдеите, изпитани чрез тежко бедствие, останали за известно време верни на Бога. Гнусели се от идолопоклонство и точно изпълнявали закона, даден им от Господа чрез Мойсей. Постепенно обаче те взели да изпадат в пороци. Влизали в съюз с околните езически народи и под тяхно влияние почнали да възприемат обичаи, противни на закона Господен. Тогава Господ отново ги наказал чрез жестоки бедствия.     Сирийският цар Антиох Епифан завладял Йерусалим, разграбил храма, убил голямо множество люде и продал в робство около 40 000 човека. Като желаел да въведе идолопоклонство в Йерусалим, той със заплахи запрещавал на юдеите да извършват свое богослужение и да спазват съботния ден, изгарял в огън свещените книги и най-после осквернил храма, като поставил в него кумири на Юпитер. Той заставил юдеите да принасят жертви на езическите богове и да ядат жертвоприношението. Ужас обзел нещастните. Мнозина избягали от Йерусалим и се укривали в пещери и долини. Приемали по-скоро да търпят всякакви лишения, отколкото да отстъпят от своя закон. Но войниците на Антиох навсякъде ги преследвали и убивали. Тежкото бедствие отново възпламенило вярата на юдеите. Те разбрали, че Господ справедливо ги наказва, затова безропотно се покорили на Неговата воля. Писателят на втора книга Макавейска, след като разказва за бедствията на юдеите, прибавя: “Моля ония, които биха чели тая книга, да се не плашат от тия напасти и да разберат, че тия страдания служат не за погубване, а за вразумяване на нашия род. Защото самото това, че на нечествците се не дава много време, а скоро се подлагат на наказание, е знак за голямо благодеяние. Господ не чака нас тъй дълго търпеливо, както другите народи, които наказва, когато натрупат много грехове. С нас не тъй постъпва Той, а ни наказва, преди да достигнем върха на греховете. Той никога не отдалечава от нас милостта Си и наказвайки със злочестини, не изоставя Своя народ.” В това време живеел в Йерусалим един старец на име Елеазар. Той бил уважаван от всичики за своите добродетели и ученост. Смятали го за един от най-главните законоучители. Началниците, поставяни от Антиох в Йерусалим, го принуждавали да яде свинско месо от жертвоприношението. Елеазар решително отказвал да изпълни заповедта, понеже това месо било забранено от Мойсей, а да се съгласи някой да яде от него, се смятало като доказателство за отричане от юдейския закон. Някои от приятелите му, жалейки за него, му казвали: “Ние скришом ще заменим месото от жертвоприношението с друго, което можеш да ядеш, без да нарушиш закона. Ти се престори само, че уж ядеш от жертвоприношението и чрез това ще се избавиш от смърт.” - Това ще бъде измама и лицемерие, недостойно за моята старост – отговорил Елеазар. – Не ще ли дам аз чрез това гибелен пример на младите? Те ще помислят, че щом 90-годишният старец се отклонява в езичество, за да спаси малкото останали свои дни, защо и те да не могат по също такъв начин да спасят своя живот. Моята измама ще ги съблазни и това ще опозори моята старост. Освен това, ако аз избягна смъртното наказание от човеците, то няма да се спася от ръката на Всевишния. Не, аз по-добре ще ида на смърт и ще дам на младите пример за твърдост, умирайки радостно за нашите свети закони. Приятелите тогава оставили Елеазар. Те наричали гордост и безумие неговата чистосърдечност и благородна твърдост. Дори му се разсърдили. А старецът бил предаден на жестоки мъчения. Пред смъртта си той извикал с висок глас: “На Господа Бога е известно, че аз имам възможност да се спася от смърт, но търпя жестоки страдания с тялото си, а в душата си се радвам, загдето страдам за Него.” Тъй умрял светият старец, като оставил на своя народ пример на непоколебима твърдост. Тоя доблестен пример скоро последвали седем момци, които били ученици на Елеазар. Те произлизали от рода на Макавеите. Понеже отказвали да ядат от езическите жертвоприношения, тези момци били доведени заедно с майка им при цар Антиох. Царят заповядал да ги бият жестоко, като мислил чрез това да ги застави да изпълнят волята му. “Какво искаш от нас? – му казал най-големият брат. – Ние сме готови да умрем, но не и да отстъпим от нашия закон.” Разгневеният Антиох заповядал да отрежат на момъка езика, ръцете и нозете и да изпекат тялото му в нагорещена тава. Мъченикът с търпение и твърдост понасял ужасното страдание. Майка му и братята му, които присъствали при страшната смърт, се ободрявали един друг, като се готвели също за мъчения. “Господ Бог ни вижда – казвали те – и се радва на верността на Своите раби.” Когато най-големият брат умрял, извикали втория. Преди да го подложат на мъки попитали го, ще яде ли от езическите жертвоприношения. И той отказал. Тогава постъпили и с него, както с по-големият му брат. Пред смъртта си момъкът казал на царя: “Ти ни лишаваш от тоя живот, жестокосърдни царю, но Царят на света ще ни въкреси за вечен живот, понеже умираме за Неговия закон.” Третият брат спокойно дал да му отсекат членовете, като казал: “От Господ ги получих и за Неговия закон ги давам, като се надявам пак да ги получа.” Царят и всички около него се чудели на мъжеството, с което и този момък понесъл най-ужасни мъчения. Четвъртият брат, подложен на същите изтезания, казал на Антиох: “По-добре е за умрем от човеци и да имаме твърда надежда, че Бог ще ни възкреси. Но за тебе, мъчителю, няма да има възкресение за живот.” Взели петия брат. “Ти имаш власт над нас, макар и сам да си подложен на тление – казал той на Антиох. – Но не мисли, че нашият род е изоставен от Бога. Почакай и ще видиш голямата Му сила, как Той ще накаже и тебе, и твоето потомство.” Шестият брат, готвейки се за смърт, казал на царя: “Не се заблуждавай напразно! Ние търпим това за себе си, понеже съгрешихме пред нашия Бог. Ето защо и станаха с нас достойни за учудване неща. Но не мисли, че ще останеш ненаказан ти, който си дръзнал да се бориш против Бога!” Майката на доблестните момци с твърдост гледала на техните страдания и смърт. Пълна с пламенна вяра и укрепена чрез сила отгоре, тя ги увещавала и насърчавала. “Деца мои – казвала им тя, - Творецът на света, Който ви е създал, милостно ще ви върне живота, който вие сега жертвате за Неговия закон.” Антиох много се гневял, че не могъл нито един от момците да склони да изпълнят волята му. Оставил жив само седмият брат. Той бил още момче. Царят го повикал и с клетва му обещал да го обсипе с дарове и почести, ако изпълни волята му. Но момъкът решително отказал да измени на своя закон. Тогава Антиох се обърнал към майка му и й заповядал да склони сина си. Тя се добижила до момчето и по еврейски му казала: “Синко, смили се над мене, която съм те родила и възпитавала! Погледай небето и земята и всичко по тях и човешкия род. Не бой се от тоя убиец, а бъди достоен за братята си и приеми смърт, за да те придобие пак по милост Божия с твоите братя.” Докато майката още говорела, момъкът казал на мъчителите: “Какво чакате вие? Няма да изпълня заповедта на царя. Аз признавам закона, даден от Бога чрез Мойсей. А ти, царю, мъчител на юдеите, няма да се спасиш от ръката Господня! Ние страдаме заради нашите грехове, но Господ, след като ни изпита чрез бедствие, отново ще се помири със Своите раби. Братята ми пострадаха за закона и получиха вечен живот. А ти по Божия съд ще получиш справедливо наказание за твоята гордост и жестокост. Аз, както и братята ми, охотно полагам живота си за отеческите закони и моля Бога да се смили над Израиля! А ти сред изпитания и мъки ще бъдеш принуден да изповядаш, че нашия Бог е едничък истински Бог.” В страшния си гняв царят заповядал да подложат момъка на най-ужасни изтезания. Момъкът с твърдост понесъл всичко и с пълна надежда в Господа завършил своя живот. След това и майката била подложена на мъки и смърт. Св. Библия не ни дава имената на доблестните момци. Но древното църковно предание запазило за тях следните имена: Авим, Антонин, Гурий, Елеазар, Евсевон, Алим, Маркел; а майка им се наричала Соломония. Скоро след това Господ в своето милосърдие прекратил бедствията на израилския народ. Доблестният мъж, по име Юда Макавей, въстанал против Антиох, разбил войската му и очистил Йерусалим от кумири и езически жертвоприношения. А върху Антиох се изпълнило по поразителен начин пророчеството на св. мъченици. След несполучлив поход към Персия той поискал да се спаси чрез бягство. Но тогава узнал за поражението на войските си от Юда Макавей. Разярен, той се готвел да отмъсти на юдеите. Господ обаче го поразил със страшна болест: цялото му тяло се покрило със зловонни рани. Сред тежки страдания Антиох познал истинския Бог и извикал: “Право е човек да се покорява на Бога и бидейки смъртен, да не мисли високомерно да бъде равен с Бога!” Болестта му продължила дълго. “Сънят бяга от очите ми – казвал той на приятелите си – и сърцето му е пълно със скръб. До какво унижение, до какви мъки доживях аз, който бях славен и почитан от всички! Спомням си сега моите жестокости в Йерусалим, как грабех от храма свещените съдове и предавах на смърт невинните юдеи. Сега аз признавам, че с това съм си навлякъл и бедствия и затова загивам в чужда земя.” Болестта на Антиох дотолкова се засилила, че той бил в тежест и на себе си, и на своите близки, които едва могли да търпят смрадта на раните му. Тогава той познал силата Господня и молел Бога за милост. Обещал да украси Йерусалимския храм, сам да приеме юдейската вяра и на всички подвластни нему народи да възвестява Божията слава и могъщество. Но Господ не приел моленията и обещанията, внушени не от любов и вяра, а от суеверен страх. И жестокият Антиох умрял в страшни мъки далеч от своята страна.", "date": "2018.08.01", "title": "Свв. мъченици Седем братя Макавеи: Авим, Антонин, Гурий, Елеазар, Евсевон, Алим и Маркел, майка им Соломония и техния учител Елеазар"}
{"url": "http://www.classa.bg/%D1%81%D0%B2%D1%8F%D1%82/item/384730-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D1%80%D0%B0%D1%81%D1%82%D0%B5,-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%BF%D0%B0%D0%B4%D0%B0", "text": "В края на миналата седмица руснаците отново масово протестираха срещу повишаването на пенсионната възраст в страната. Рейтингът на Путин осезаемо спадна заради тази реформа, но опасност за властта няма.             Десетки хиляди отново демонстрираха в Русия против плановете на властите да повишат пенсионната възраст в страната. Демонстрантите в Москва и в други големи градове последваха призива на Комунистическата партия, на синдикатите, на така наречения „Ляв фронт\" и на извънпарламентарната опозиция начело с Алексей Навални. Дали тези протести могат да застрашат президента Путин? През последните седмици неговият рейтинг драматично падна. „Независимо от това не мисля, че правителството е в опасност\", казва Степан Гончаров от института „Левада\". Социологът изтъква една главна причина: хората не виждат алтернатива на днешната власт. Гончаров обаче критикува правителство заради лошата му комуникационна политика. Според него, повечето руснаци още не са схванали, че промяната на пенсионната възраст се налага по икономически причини. В сравнение със Западна Европа, средната продължителност на живота, особено на мъжете в Русия е ниска: мъжете доживяват средно само до 67 години, жените – до 77. Според замислената реформа, пенсионната възраст стъпка по стъпка трябва да бъде повишена – при жените от 55 на 63 години, а при мъжете от 60 на 65. В момента в Русия средната пенсия възлиза на около 180 - 200 евро. Сега хората питат каква ще бъде финансовата им полза от реформата, обяснява Гончаров. И понеже не получават отговор, близо 90% от руснаците отхвърлят реформата. Въпреки това обаче правителството държи положението под контрол.   Ще трябва да чакат по-дълго за пенсия: занапред от 63 години нагоре?   Социологът обръща внимание на един незабележим, но много важен факт: досега руският президент не е казал последната си дума за пенсионната възраст, тоест – има „пространство за маневриране\".   Цената на непопулярните решения   Борис Макаренко, ръководител на мозъчния тръст „Център за политическа технология\" потвърждава, че популярността на Владимир Путин сериозно е спаднала – въпреки това обаче мнозинството руснаци все още му се доверяват, уточнява той. Стопанинът на Кремъл току-що спечели президентските избори, а скоро няма да има парламентарни избори, тъй че за властта няма никаква опасност. „Когато взимаш непопулярни решения, неминуемо плащаш със спадане на рейтинга\", обобщава Макаренко. От дискусията около пенсионната реформа печелят най-вече опозиционните партии в парламента – комунистите и националистическите либерал-демократи на Владимир Жириновски. Миналата седмица Централната избирателна комисия отхвърли предложението на комунистите да се проведе всенароден референдум за пенсионната възраст. Сега тази партия проверява дали може да внесе второ предложение за референдум или да се обърне към Конституционния съд. Според Макаренко, начело на извънпарламентарната опозиция е Алексей Навални, който обаче също призова към протести срещу пенсионната реформа. Но привържениците на Навални са главно млади хора, за които въпросът за пенсионната възраст не е толкова драматичен, колкото за по-възрастните. Тъкмо поради това в случая Навални едва ли може да оглави съпротивата срещу властта, смята Макаренко. Той добавя и нещо, което колегата му Гончаренко явно не мисли: повечето руснаци тайничко разбирали, че реформата на пенсионната възраст е необходима. „Но никога няма да го кажат на глас\".", "date": "2018.08.01", "title": "Пенсионната възраст расте, рейтингът на Путин пада"}
{"url": "http://www.classa.bg/%D1%81%D0%B2%D1%8F%D1%82/item/384731-%D1%82%D0%BE%D0%B2%D0%B0-%D0%BF%D1%80%D0%B0%D0%B2%D0%B8-%D1%82%D1%80%D1%8A%D0%BC%D0%BF-%D0%BE%D1%89%D0%B5-%D0%BF%D0%BE-%D1%81%D0%B8%D0%BB%D0%B5%D0%BD", "text": "Медиите преливат от критики срещу президента Тръмп. Което го прави още по-силен. Недоволството от общото недоволство от Тръмп е емоционалната спойка, която държи неговите привърженици               Американската съпротива е жива. Наистина, масовите демонстрации срещу Доналд Тръмп са рядкост. Но по телевизията президентът денонощно е прикован на позорния стълб. Не само MSNBC, лявото съответствие на послушния на Тръмп канал Fox News, а и CNN почти не се занимават със събития, които нямат връзка с Тръмп. Ако правителството е претърпяло съдебно поражение, съдии биват издигани в герои. Или пък се канят ветерани-републиканци, които, от позицията на консервативните си възгледи, потвърждават, че Тръмп е безумец, негодник, престъпник и/или предател. Емоционална спойка за привържениците му   Никой обаче не допринася тъй много за укрепване на властта на президента, както неговите противници. Без значение дали критиката им е справедлива. Който непрестанно обявява всяка погрешна стъпка на Тръмп за държавна криза, всеки негов неудачен ход - за позор за нацията, и всяка негова щуротия - за смъртен грях, сплотява привържениците на Тръмп. Недоволството от общото недоволство е емоционалната спойка, която държи привържениците на Тръмп. Това се отнася не толкова до твърдото ядро на фракцията \"Да направим Америка отново велика\". Расистите и яростните противници на елитите нямат нужда от CNN, за да се прехласват по човека, който говори и официално на техния език. Онези 46% от американските избиратели, които през 2016 г. вкараха Тръмп в Белия дом, бяха несравнимо по-широка коалиция. Тя обхващаше милиони американци, на които Тръмп им се виждаше съмнителен, та дори чак и противен, но за когото те все пак решиха да гласуват, предпочитайки този риск пред другия - всичко да си остане като преди, ако спечели Хилари Клинтън.   Много избиратели на Тръмп все пак имат нещо в ръцете днес: фирмите се радват на дерегулацията и намаляването на данъците, а религиозната десница предвкусва консервативния обрат, който се очаква след назначаването от Тръмп на новите съдии. Само че допитванията до общественото мнение показват, че твърде много избиратели са недоволни от политиката Тръмп и неговото управление - от търговските войни до новите държавни задължнения, от симпатиите към Путин до разклатеното доверие в НАТО, и от тирадите му в Туитър до аферата Сторми Даниелс.   Само че на избирателите на Тръмп им е дошло до гуша непрестанно да се сблъскват с морални забележки: Как можахте да го изберете?! Въпреки съмненията си в пригодността на Тръмп за най-високия пост, те лично трябва да понасят презрението на хора, които поголовно критикуват победителя в изборите. Възприели неговия израз за \"лов на вещици\" (относно разследванията за намесата на Русия в американските избори), те призовават: \"Оставете човека на мира!\" Близо 90 на сто от републиканците междувременно са за Тръмп. Единствено Джордж У. Буш е постигал такова високо одобрение, и то малко след атентатите от 11 септември. Както тогава терористите от Ал Кайда, така днес \"истериците\" от CNN и сие сплотяват зад президента десетки милиони американци.   Опонентите на Тръмп не са убедителни   След всички американски избиратели обаче одобрението за Тръмп е скромно. Ето защо е възможно демократите да успеят да мобилизират достатъчно избиратели, за да спечелят следващите избори. Само че противниците на Тръмп засега не са убедителни. Те представят позициите си точно толкова самодоволно, колкото самодоволно реагира и самият президент. Да се изслушва опонента не е на мода в Америка, за разлика от това да се хиперболизира и преувеличава.     След срещата с Путин в Хелзинки Тръмп беше яростно атакуван у дома   След пресконференцията с Путин в Хелзинки Тръмп незабавно беше заклеймен като \"предател\", сякаш трезвият анализ не доказа, че той постигна за страната си по-малко, отколкото Путин за своята. И сякаш решението за систематично разделяне на децата на мигранти от родителите им не е достатъчно отблъскващо само по себе си, та трябваше да се правят сравнения с концлагерите на нацистите. Не всички медии се нахвърлят срещу Тръмп, за да вдигнат рейтинга си. Разследващи журналисти публикуват наистина добри материали. Сериозните от тях правят разлика между скандални подробности и значими факти. И не е тяхна вината, че в крайна сметка воят срещу Тръмп е тъй силен, но точно поради това и непродуктивен от гледна точка на противниците му.   Разцепление в обществото   Медиите знаят също, че Тръмп е много наясно с медийните механизми. Безпомощни, журналистите наблюдават как президентът се бори срещу огъня с огън и превръща тях самите в ускорители на пожара. В разгорещен дебат Тръмп пуска в Туитър някоя нова ужасна нелепост и после със задоволство наблюдава как и най-солидните аргументи на опонентите му потъват, засмукани във водовъртежа на потока от фалшиви новини. Както никога досега си приличат представите на привържениците и на демократите, и на републиканците за сегашния президент. При управлението на Тръмп в Америка се засилва фаталното разцепление на обществото на два враждебни лагера. \"Мога да застана на Пето авеню и да стрелям срещу някого. И пак няма да загубя избиратели\", беше заявил Доналд Тръмп още в предизборната борба. И не е като съвсем да няма право, сочи реалността днес.    ", "date": "2018.08.01", "title": "Това прави Тръмп още по-силен"}
{"url": "http://www.classa.bg/%D1%81%D0%B2%D1%8F%D1%82/item/384725-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%8F-%D0%BD%D0%B5-%D1%87%D0%B5%D1%82%D0%B5%D1%82%D0%B5-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%82%D0%B8%D0%B2%D0%BD%D0%B8-%D1%82%D0%B5%D0%BE%D1%80%D0%B8%D0%B8-%D0%B2-wikipedia", "text": "По-голямата част от живота си Сюзън Гербик е прекарва като фотограф на деца в местния универсален магазин в Салинас, щата Калифорния. Днес 55-годишната жена не работи и е решила да посвети живота си на нещо коренно различно - Wikipedia. Гербик е основател и движеща сила на организация, наречена \"Guerilla Scepticism of Wikipedia\" - \"Партизанския скептицизъм на Wikipedia\", GSoW. Те са скептично настроени интернет потребители, които имат за цел да научат хората на критично мислене, доверие в точната наука и в емпиричните доказателства, особено щом става въпрос за по-шантави идеи като конспирациите. Началото на GSoW е поставено през 2010-а като проект, който иска да направи съдържанието във виртуалната енциклопедия по-скептично. Гербик разглежда и коригира статии за хора, които твърдят, че имат свръхестествени сили, че са били отвличани от извънземни или че Земята всъщност е плоска. Днес проектът й включва 120 редактори доброволци, всеки от които Гербик лично е избрала и обучила.     GSoW е отговорна за поправки по някои от най-посещаваните статии в сайта по теми като сциентология, НЛО и ваксини. През последните няколко години компании като YouTube и Facebook започнаха да се обръщат към Wikipedia, за да почерпят опит как да се справят с фалшивата информация и разпространението на конспиративни теории. И тъй като онлайн енциклопедията не е напълно защитена от манипулации, а е източник на данни за огромен брой потребители, се налага някой да се заеме с модерацията. Доброволците на Гербик често разбиват някои от най-известните конспирации, с чиято популяризация технологичните гиганти очевидно не могат да се справят. Тяхната роля в битката с фалшивата информация е от ключово значение. Редакторите са коригирали или изцяло пренаписали над 630 тематични страници, които сумарно събират повече от 28 млн. посещения на ден.  Доброволците работят с няколко езика освен задължителния английски. Сред тях са френски, испански и арабски. Тайна група във Faceboook служи за тяхна \"щабквартира\". Там участниците решават кои текстове да са следващите, които да преработят. Темите, които си набелязват, показват кои конспирации са най-популярни в момента. Например когато се наблюдава засилено търсене на статии за НЛО, те влизат и пренаписват посветените на извънземни страници. Трябва да е ясно, че описаните данни и събития не са официално потвърдени. А и понякога самите създатели си признават, че са си измислили част от написаното. Излъчване на тематични предавания на стрийминг платформи като Netflix също засилва чувствително трафика към определени теми. А понякога Гербик и екипът й проверяват неверните твърдения, тъй като са дошли от някои от най-близките им хора. Един от нейните редактори разбира, че е болен от рак. След като споделя с приятели, те започват да му изпращат всякаква непотвърдена научно информация, която успяват да изнамерят онлайн. Препращат му линкове за чудодейни лекове, билки, препоръчват му да пие сок от моркови или да си прави \"кислородни терапии\". В Wikipedia ясно е обяснено, че подобни средства едва ли ще доведат до излекуване. Откакто работи за Гербик и особено след като разбира за заболяването си, въпросният редактор изцяло се посвещава на страници на здравна тематика. Основната му дейност е да създава статии за здравни организации като тази на прословут американски гинеколог, който развенчава рекламирани от знаменитостите практики. Да, не е най-добрата идея да изпробвате нефритените яйца на Гуинет Полтроу или да раждате у дома. Друг редактор на Гербик също изпада до положение да спори със собствените си приятели. Той става свидетел как негов колега възхвалява нашумели терапевтични лепенки - памучни еластични лепенки, които се залепят и възприемат формата на тялото. Някои атлети ги носят с идеята, че облекчават болката и подобряват тонуса им. Редакторът обаче е скептичен - парчета памук трудно могат да свършат описаните в рекламите им чудеса. След като започва да рови по темата, се оказва прав - учените не откриват почти никакви ползи за здравето от въпросните лепенки. Затова той поправя статията за тях в Wikipedia, така че да отговаря повече на действителността. В момента ако потърсите в Google за тези лепенки - първо ще видите реклами на фирми, които ги продават. Но една от малкото видими и на пръв поглед и достоверни статии е тази, която редакторът на Гербик е коригирал. По-рано през тази година от YouTube обявиха, че разработват нова опция, която да се бори с фалшивите новини.  Платформата се сблъска с безброй докладвания на манипулативно съдържание. Така освен видеа с конспиративни теории, на потребителите вече ще бъдат предлагани и линкове, от които да си сверят информацията. Голяма част от тези линкове най-вероятно ще водят до Wikipedia. Новината не само изненада създателите на виртуалната енциклопедия, но и мнозина бяха разгневени. Технологичен гигант, който за второто тримесечие тази година е отчел печалби от 3,2 млрд. долара, ще разчита на неправителствена организация и нейната безплатна енциклопедия, за да опровергава съдържанието му. Според Гербик е изумително как компания като Google, която притежава YouTube, би направила подобно нещо. Тя очаква засилен трафик към статии с конспиративни теории и вече планира как да бъдат редактирани свързани тематично страници. Има я и опасността от вандализъм в Wikipedia, макар че администраторите могат да заключват за редакция страниците си. И въпреки това желанието на YouTube да разчита на Wikipedia доказва успеха на Гербик. Технически всеки може да променя статии в енциклопедията, но на практика сайтът е критикуван, че процедурата е твърде тромава и трудна за научаване от новаци. Например редакциите трябва да бъдат направени на специален език, наречен Wikitext, който може да бъде доста труден за усвояване. Гербик също се е затруднявала с него преди. Според нея може да отнеме години, за да свикнеш със сайта. Затова нейната организация предлага допълнителна помощ на всеки желаещ да се усъвършенства. Тя допълва, че редактори на Wikipedia извън нейния екип много уважават работата и екипа й. Редакторите й са нещо като вторичен филтър  - ако нещо бъде изпуснато от ботовете на енциклопедията, те ще го хванат и ще го коригират, и дава пример със статии, които погрешно свързват ваксините с аутизма. Това не означава, че Гербик не среща и своите врагове. Хора, които вярват, че могат да говорят с мъртвите или да летят непрекъснато се опитват да изтрият корекциите на Гербик. Засега обаче редакторите успяват да победят в битката с фалшивите новини.", "date": "2018.08.01", "title": "Заради нея не четете конспиративни теории в Wikipedia"}
{"url": "http://www.classa.bg/%D1%81%D0%B2%D1%8F%D1%82/item/384726-%D0%BA%D0%BE%D0%B9-%D0%B8%D0%BC%D0%B0-%D0%B1%D1%8A%D0%B4%D0%B5%D1%89%D0%B5-%E2%80%93-%D0%B2%D0%B5%D1%87%D0%B5-%D0%BF%D0%BE%D0%B4-1-3-%D0%BC%D0%BB%D0%B0%D0%B4%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82%E2%80%A6-%D0%BF%D1%80%D0%B8-%D0%BD%D0%B0%D1%81-%D0%B4%D0%BD%D0%B5%D1%81,-%D0%BD%D0%B0%D1%81%D1%80%D0%B5%D0%B4-%D0%B5%D1%81,-80-%D0%B1%D1%8F%D0%B3%D0%B0%D1%82%E2%80%A6", "text": "Путин ги разби – вече под 1/3 от младите руснаци искат да емигрират…  По-малко от една трета от младите руснаци биха искали да емигрират, а болшинството предпочитат Германия, съобщи най-голямата държавна социологическа агенция в Русия ВЦИОМ, цитирана от ДПА и Франс прес. Сред запитаните младежи на възраст между 18 и 24 години в общонационално проучване миналия месец 31 процента казват, че са склонни да емигрират, съобщава ВЦИОМ.     Тези цифри показват огромния прогрес на политиката на Путин, който преди 17 години завари страна, в която 80-90% от младите искаха да емигрират. Краят на епохата на Елцин доведе Русия до абсолютното дъно в цялата и история. Към настоящия момент, в България положението е същата трагедия. Над 80% от младите искат да емигрират. Реално такъв е процентът на реално емигриралите от т.нар. “елитни гимназии”, т.е. бяга абсолютният цвят на нацията. И това се случва, въпреки че вече 10 години сме членове на ЕС, още повече на НАТО, и направихме “голямото преуспяване” в атлантизма. За Русия на Путин очевидно има спасение – огромното мнозинство млади хора харесват страната си, и искат да останат. За България – атлантизмът очевидно ще бъде фатален. За желаещите да емигрират млади руснаци трите най-предпочитани страни са Германия – 16 процента, САЩ – 7 процента, и Испания – 6 процента, показва проучването, в което са участвали 2000 души. Емиграцията “отдавна не се свързва със заминаване без възможност за връщане”, казва ръководителят на проучването Степан Лвов, цитиран от ДПА. Т.е. голяма част от желаещите да емигрират, реално не са истински емигранти, а по-скоро – гастарбайтери, които мислят да се върнат.  ", "date": "2018.08.01", "title": "Кой има бъдеще – вече под 1/3 младите руснаци искат да емигрират… При нас днес, насред ЕС, 80% бягат…"}
{"url": "http://www.classa.bg/%D1%81%D0%B2%D1%8F%D1%82/item/384727-%D0%B8%D1%81%D0%BF%D0%B0%D0%BD%D0%B8%D1%8F-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%81%D0%B0-%D0%BD%D1%83%D0%B6%D0%BD%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B0,-%D1%82%D0%B5-%D1%81%D0%B0-%C2%AB%D0%BD%D0%BE%D0%B2%D0%B0-%D0%BA%D1%80%D1%8A%D0%B2%C2%BB", "text": "Министърът на външните работи на Испания Жозеп Борел заяви, че мигрантите са нужни на Европа, в противен случай регионът ще се превърне в «континент от старци». Той отбеляза още, че не бива да се нарича настоящият поток от мигранти в Европа масов. Борел направи това изявление на пресконференция след срещата с главата на МВнР на Йордания Айман ас Сафади. По-рано съобщихме, че пристанищата на Италия ще бъдат недостъпни за два кораба на НПО, занимаващи се със спасяването на мигранти в Средиземно море. За това съобщи главата на италианското МВР Матео Салвини в своя  Facebook. \r\n   \r\n   Според министъра, двата кораба на НПО под холандско знаме са пристигнали до крайбрежието на Либия в очакване на нова група хора, оставени от нелегалните превозвачи. \r\n \r\n Своят пост той съпроводи с хаштага «Затваряме пристанищата». \r\n На 11 юни Италия отказа да пусне в свое пристанище спасителния кораб «Аквариус», в който имаше над 600 мигранти. \r\n Корабът бе приет от Испания. \r\n По-късно Франция заяви за готовността си да приеме тези мигранти от кораба, които отговарят на критериите за предоставяне правото на убежище. \r\n    ", "date": "2018.08.01", "title": "Испания: Мигрантите са нужни на Европа, те са «нова кръв»"}
{"url": "http://www.classa.bg/%D1%81%D0%B2%D1%8F%D1%82/item/384728-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D1%80%D0%B0%D0%B7%D0%B4%D1%80%D0%BE%D0%B1%D0%B8-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%87%D0%B0%D1%81%D1%82%D0%B8", "text": "Депутатът от сейма на Латвия Александър Кирщейнс заяви, че «Русия трябва да се раздроби на няколко части».    Това политикът написа в своя   .   Според латвийския депутат, тази мярка «е необходима за спокойствието» на неговата страна и на Европа. С това изявление политикът коментира пост, посветен на писателя Владимир Войнович, който предложи екстремистки вариант за химн на Съветския съюз. Войнович почина от сърдечен пристъп в нощта срещу събота на 85-годишна възраст. Писателят е известен с произведенията си «Трилогия за войника Иван Чонкин», «Москва 2042» и «Портрет на фона на мира». В Латвия нееднократно звучат антируски лозунги, независимо от това редица латвийски политици отбелязват, че настоящото състояние на отношенията между Русия и Москва се влошават по инициатива на Латвия, а това носи на Рига само загуби. Част от книгата «Москва 2042»:  «… Исканията ми, от нейна гледна точка, бяха съвсем скромни. Защото исках да попадна в Москва след 50 години, тоест в Москва през 2032 година. — Добре — каза фройлайн Глобке и почна да тропа с маникюра си по клавишите на компютъра. На екрана се заредиха някакви букви и цифри, фройлайн Глобке ги погледна, поцъка с език, обърна се към мен и разпери ръце. — Аха, значи все пак не става, нали? — казах зарадвано. Щях да си го върна на Руди. — Много съжалявам — притеснено каза фройлайн Глобке, — но всички билети за тази екскурзия са продадени. Ако се съгласите да полетите на шейсет години в бъдещето… — Е, няма кой знае каква разлика — прекъснах я. — Десет години повече, десет по-малко, няма значение. — Идеално! — каза фройлайн Глобке и с лъчезарна усмивка ми съобщи, че съм направил най-добрия избор, като съм дошъл именно при тях. Защото те били единственото засега райзебюро в Европа, което организирало такива пътувания. Ако ме интересувал начинът на пътуване…   Владимир Войнович   — Извинете — прекъснах я нетърпеливо, — начинът на придвижване вече ми е горе-долу известен, хер Махенмителбрехер ми го обясни достатъчно подробно. — Мителбрехенмахер — възпитано ме поправи тя. Благодарих й за поправката и казах, че не ме интересува теоретичната основа, а практическите условия на полета. По-точно как ще се оправям с безтегловността и на човек не му ли се гади. Въпросът е — обясних й, — че когато пийна, ми се гади дори на твърда земя. — О, колкото до първото — усмихна се фройлайн Глобке, — изобщо няма защо да се тревожите. Нашата електронна система за изкуствена гравитация е над всякаква конкуренция. Колкото до гаденето обаче… не можете ли по време на полета да не пиете? — Какво? — възмутих се. — Шейсет години нито капка? Фройлайн, вие искате от мен прекалено много. — Ама моля ви се! — разпалено възрази фройлайн Глобке. — Не става дума за толкова дълго. Шейсет години ще минат на Земята. А за вас това са само три часа. Колкото да стигнете със самолет от Мюнхен до Москва. — Хм, да — казах. — Разбирам. За мен — само три часа. Но всъщност пак са си шейсет години. И за цели шейсет години нито капка? — Ама моля ви се, моля ви се! — Фройлайн Глобке така се развълнува, че луничките й станаха два пъти повече. — Защо чак нито капка? В края на краищата дали ще пиете си е ваш проблем. Между другото по време на полета напитките са в неограничено количество и, разбира се, безплатни. — А, това вече е друго — казах. — Защо веднага не ми казахте, че напитките са безплатни? Щом са безплатни, няма проблем. Дайте един билет отиване и връщане, връщането след месец, място за пиещи и пушещи, по възможност до прозореца. — Готово — съгласи се фройлайн Глобке. — Трябва обаче да ви предупредя, че фирмата ни не гарантира връщането. Разбира се, правим всичко, което зависи от нас, но все пак не знаем какви ще са политическите условия там, нали? Нашият консул ще е на разположение естествено, но, честно казано, никой не може да гарантира, че след шейсет години нашата страна все още ще съществува и че ще имаме консул. Всъщност да, помислих си, за шейсет години всичко може да стане. Но нали пък тъкмо затова исках да отида, за да разбера какво ще стане. — Добре — казах. — Какво пък толкова. Не гарантирате връщането. Но щом гарантирате безплатни напитки, давайте билета. Дадох й паспорта си. Тънките пръстчета на фройлайн Глобке запърхаха по клавиатурата на компютъра в беззвучната музика на букви и цифри. На екрана излязоха трите ми имена, номерът на паспорта, номерът и датата на полета, после още някакви цифри, които подскачаха и весело се умножаваха една по друга. Накрая цифрите спряха и се подредиха в 4 578 843.00 — Билет за отиване и връщане — каза фройлайн Глобке. — Четири милиона петстотин седемдесет и осем хиляди осемстотин четирийсет и три марки. — Охо! — казах….»    ", "date": "2018.08.01", "title": "Предложиха Русия да се раздроби на няколко части"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384729-%D0%BE%D1%89%D0%B5-%D0%B5%D0%B4%D0%BD%D0%B0-%D0%BB%D1%8A%D0%B6%D0%B0-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BE%D1%82-%D1%81%D1%8A%D0%B4%D0%B0", "text": "Някои обявиха решението на Конституционния съд за Истанбулската конвенция за победа на разума и правото. Но то прилича по-скоро на подигравка с разума и на насилие срещу правото.             Най-после всички могат да се успокоят: и политиците, които се сдобиха с универсално оправдание, за да им се махне Конвенцията от главата; и целокупната общественост, която се беше разтревожила много, че някой ще ѝ размие пола и ще ѝ го вземе - заедно с някоя и друга национална ценност. Е, вече няма такава опасност - Конституционният съд (КС) обяви, че т.н. Истанбулска конвенция за превенция и борба с насилието над жени и домашното насилие не съответства на конституцията. А, както се изрази депутат от управляващата партия, която уж подкрепяше конвенцията, „когато има решение на най-висшия орган, ние сме длъжни да се съобразим с него\".   Съдиите като „истински патриоти\"   А можеха поне да кажат какво мислят за него. Както направиха други. „Съдиите показаха своя висок морал и чувство за дълг към родината и се доказаха като истински патриоти\", обявиха едни от противниците на конвенцията. За да се съгласим с тях, трябва първо да забравим, че по дефиниция конституционните съдии имат дълг единствено към правото. И второ, да приемем, че „родината\" се олицетворява от партиите и че да си „истински патриот\" означава да обслужваш техните интереси.     Други бяха по-премерени във възторга: „разумът и правото победиха\"; „победа на българския народ в защита на своята идентичност, на националните и семейни ценности\". Тези твърдения също са, меко казано, спорни. Включително за четирима от съдиите, които смятат, че идентичността и ценностите няма от какво да се защитават, понеже конвенцията не ги заплашва с нищо, а освен това „не противоречи на никакъв текст или принцип на българската Конституция\". Според тях, общественото мнение може да бъде отчетено „при вземане на политическото решение\" за ратификация, но „не може да влияе върху правната преценка\" за конституционност. И още: \"решението на КС представлява \"услуга\" за политиците от всички цветове\".   КС изпълни политическа поръчка   Особените мнения на четиримата съдии са ясни, но доста щадящи. Ние можем да си позволим по-директна оценка: мнозинството в КС изпълни политическа поръчка. Което не е изненада за никого. Преди месеци медиите съобщиха почти дословно какво ще е отдавна взетото \"политически необходимо решение\". Както и точно кога ще бъде оповестено то – преди лятната ваканция, та скандалът да е по-малък.   Протести в София срещу Истанбулската конвенция   Освен това на мнозинството в КС (в почти същия състав) изпълнението на поръчки не му е за първи път. Да си спомним само позорния начин, по който през 2013-14 то запази депутатския статут на Пеевски. Сътвореният тогава правен абсурд отвори широко вратата за всякакви безобразия. Сега самите съдии минаха през тази врата.   Победа на разума?   Решението им не е нищо повече от натруфен и засукан преразказ на вече известните измислици за „опасността\" от подмяна на биологичните полове, налагане на трети пол, еднополови бракове и други подобни. Съдиите „доказват\" тази „опасност\" чрез произволни връзки и препратки към неща, които нямат нищо общо с конвенцията, както и чрез изсмукана от пръстите еквилибристика с грешки и недоразумения в българския превод на нейния единствено меродавен текст (който е на английски и френски). Така решението приписва на Конвенцията конспиративни цели и прикрити смисли, каквито не само не се съдържат, но и са изрично отречени в нея.   Всъщност, по един трагикомичен начин авторите на решението сами са изобличили собствения си неуспех да намерят каквито и да било смислени аргументи със следното забележително умозаключение: „В Конвенцията чрез дефинирането на \"пол\" като социален конструкт всъщност се релативизират границите на двата пола – мъж и жена като биологично детерминирани. Ако обаче обществото загуби способността да прави разлика между жена и мъж, борбата срещу насилието над жените остава само формален, но неизпълним ангажимент\". Демек, няма как да се бориш с насилието срещу жените, ако не знаеш кой какъв е и кой кого бие.     Протести и във Варна - и не само там   Това умозаключение казва всичко. То е поредната лъжа, защото конвенцията не „релативизира\" абсолютно нищо, въобще не дефинира пола като „социален конструкт\" и не „създава социален пол, независим от биологичния\". Даже напротив: изрично посочва, че се базира изцяло на двата биологични пола и по никакъв начин няма за цел да замести термините „жени\" и „мъже\". Освен това допускането, че някой може да „загуби способността да прави разлика между жена и мъж\" не е нищо повече от откачена антиутопия. Ако беше така, нищо, даже и най-патриотичният КС, не може да спаси нещастния българин. Това умозаключение не е „победа на разума\", а злонамерена и перверзна подигравка с него. Или пък най-обикновена глупост като от старите милиционерски вицове. Кой печели и кой губи?   Като цяло решението на КС е не само позорно, но и доста нескопосано. Но върши работа. От него печелят всички партии. ГЕРБ получи алиби, за да се отърве от проблема без да влиза в конфликт с коалиционните си партньори, и което му е най-важното - с мнението на мнозинството. БСП вече има алиби за позицията си, скандализирала европейската левица, към която уж принадлежи. А освен това трупа точки в напълно обсебилото я състезание по националпопулизъм. Deutsche Welle Bulgarische Redaktion Yassen Boyadzhiev (DW/P. Henriksen) Ясен Бояджиев За оригиналните националисти решението е победа, защото потвърждава фалшивите им тези и каузи. Като например тази, че проблемите, от които България трябва да бъде „спасявана\", са „джендърите\", хомосексуалните, циганите, турците, „диктатът\" отвън, либерализма и други конспиративни измишльотини. А не липсата на реформи, невежеството, корупцията и политико-олигархичното овладяване на държавата, за което те не обелват и дума. Впрочем, последното се отнася за всички парламентарни партии. Непосредственият губещ, естествено, е борбата с насилието срещу жените, а заедно с нея - борбата въобще срещу ширещата се в обществото агресия. Най-важното обаче е, че решението представлява насилие срещу здравия разум и правото, последиците от което са много по-страшни.", "date": "2018.08.01", "title": "Още една лъжа за Истанбулската конвенция. От съда."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384722-%D0%B3%D1%80%D0%B8%D1%88%D0%BE,-%D0%B4%D0%B0-%D0%BD%D0%B5-%D0%B3%D0%B8-%D0%BE%D0%B1%D1%8A%D1%80%D0%BA%D0%B0%D1%88", "text": "Американската певица и гадже на най-добрия ни тенисист Григор Димитров - Никол Шерцингер май има близначка. Това съобщава руски фен сайт на любимата на Гришо, публикувайки снимки на френския модел Амел. Дали заради намесата на грима, но двете имат поразителна прилика и могат лесно да бъдат объркани. Припомняме, че това не е първият случай на двойничка на Никол, като последната такава бе актрисата Розелин Санчес (последната снимка).  ", "date": "2018.08.01", "title": "Гришо, да не ги объркаш!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384723-%D0%BC%D1%80%D0%B5%D0%B6%D0%B0%D1%82%D0%B0-%D0%B3%D1%8A%D1%80%D0%BC%D0%B8", "text": "За брака на Еманюел Макрон и неговата възлюблена Брижит не са говорило само онези, които през последните години са водили отшелнически живот в далечна пещера. Мнозина се учудваха как такъв красавец е могъл да си избере за съпруга жена, която е с 24 години по-възрастна от него. А и фактът, че тя е негова бивша учителка, никак не дава покой на пресата.      Нека да разберем малко повече за тази удивителна жена и да се потопим във времето, когато тя едва се е запознавала с Еманюел. Честна дума, за тази двойка може а се напише и бестселър. Амал Клуни успя да си навлече гнева на Анджелина Джоли, а Меган Маркъл само наля масло в огъня с решението си да... Семейството Брижит Троньо.      Брижит се е родила в многодетно семейство на известния шоколатиер (производител или продавач на шоколад) Жан Троньо. Тя обаче не е искала да продължава семейното дело, макар и успешният бизнес и до момента да носи огромни приходи на семейството. Брижит Троньо станала преподавател по френски език и латински. Първи брак      На 21 години Брижит е станала съпруга на банкера Андре Луи Озиер. Заедно те имат три деца: синът Себастиян и двете дъщери Лорънс и Тифани. През 1996 година Андре разбрал за романа на съпругата си с ученик. Фактът, че съпругата му го е заменила за някакъв си тийнейджър буквално го потопил в ярост. Разводът обаче бил финализиран едва през 2006 година. Тя е сред най-влиятелните личности в света, но никога няма да я познаете на тази СНИМКА! Първата моя учителка Учениците на Брижит разказват, че тя е била необикновена учителка. Тя е успявала да завладява вниманието на децата, а уроците ѝ по никакъв начин не могло да бъдат наричани скучни. Освен това, тя също е ръководила и театрален кръжок, точно където в нея се влюбил и Макрон. Любовта побеждава всичко. Когато за романа станало известно на широката публика, от Брижит се отказали абсолютно всички. Дори и нейните уважавани родители започнали да ги презират. \"Хората плюеха по входната им врата, обиждаха ги, изпращаха гадни анонимни писма\".              Родителите на Еманюел също били против връзката. Те многократно молили Брижит да остави сина им намира, но тя само отговаряла, че нищо не може да обещае. В края на краищата Еманюел бил изпратен да учи в Париж, но двата часа път не пречили на влюбените да се виждат.        През 2007 година те сключили брак. Брижит стала за съпруга си не просто любимата жена, но и верен приятел и дясна ръка. Първоначално именно тя планирала неговите бизнес пътувания, срещите с журналистите, самостоятелно е редактирала неговите политически речи. Самата тя обаче никога не е искала да влиза в политиката, а просто е имала желанието да бъде полезна на своя мъж.        Еманюел Макрон поддържа отлични отношения с децата на Брижит. Даже е налице информация, че с по-малката ѝ дъщеря дори са били съученици в един клас. В бившия мъж на първата дама на Франция обаче той въобще не си общува, макар и децата да имат с него силна връзка.      Сключвайки брак, влюбените решили, че няма да имат деца. При това френският президент много обича да си играе с внуците на своята съпруга.      Макар и много французойки да са си мечтали за Еманюел Макронм, съпругата му въобще не му отстъпва по популярност. При това възрастта ѝ въобще не е проблем, а по-скоро отличителната черта на първата дама. За своите години тя изглежда прекрасно, а стилът ѝ е копиран от жените по целия свят.    ", "date": "2018.08.01", "title": "Мрежата гърми!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384724-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Забравете за риска и желанията, за да съхраните стабилността на парите си. Днес може да сте толкова непрактични, че няма да приличате на себе си. По друг път се опитайте да промените това, което не ви харесва. Особено в сферата на любовта, където непрекъснато и упорито преследвате своето. Погледнете избраника си нежно, той заслужава това. ТЕЛЕЦ ( 21 април - 21 май )  Постоянно ще пребивавате в обществото, в компании и дори ще пътувате. Толкова много активност и ентусиазъм, от дълго време не сте изпитвали. Неочаквано получаване на пари, ще ви позволи да купите това, което отдавна сте планирали. Отлично ще се развиват благотворителни събития, както и тържества и семейни празници. БЛИЗНАЦИ ( 22 май - 21 Юни ) Трябва да се заобиколите не само със симпатични, но и с надеждни хора. Вие толкова усърдно се стремите да спечелите благоволението на всички наоколо, че накрая може да останете сами. Съдбата щедро ще ви дари в любовта. Има шанс да се влюбите страстно и в човек, с когото сте били приятели.   РАК ( 22 юни - 23 юли ) Трябва да комуникирате повече с колегите, но разговорът с шефа, който сте планирали, отменете. Разбира се, искате да имате достойна заплата, но днес няма да промените нищо. Обстоятелствата не са благоприятни, за да удряте по масата и да изисквате увеличение. Вечерта ще ви донесе, много впечатляващи моменти в любовта. ЛЪВ ( 24 юли - 23 август ) Не се препоръчва да планирате дълги пътувания, дори и спешни. Как ще се получи да ги отмените, не се знае, но опитайте. Пенливият хумор на близък приятел, ще ви засегне. Е, не винаги трябва да сте с мрачно и сериозно лице. Освен това, нямате причина за тъга. Купете си по-голям портфейл, очаква ви печалба. ДЕВА ( 24-ти август - 23 септември ) Ще искате да организирате в дома си празник, за което с удоволствие ще ви помогне близък приятел. Само оформлението и декорациите, ще трябва да направите сами. За работа, няма да имате необходимия ентусиазъм. Но творческите си идеи, ще осъществявате лесно, особено ако ви подкрепят талантливи хора. ВЕЗНИ( 24 септември - 23 октомври) Очаква ви истинско шоу в любовта, което ще постави всичко на своето място. Не сте очаквали от избраника си такова поведение и сега си правете изводи. Проблемите с парите, ще се решат по-бързо, отколкото сте си мислели. Ще имате възможност да умножите капитала си. Основното нещо е, всичко да е законно и честно, в противен случай няма да може да избегнете проблемите.   СКОРПИОН ( 24 октомври - 22 Ноември ) Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела.   СТРЕЛЕЦ ( 23 Ноември - 21 Декември ) Трябва да разделите, важното и второстепенното. От това зависи вашето кариерно развитие и финансово състояние. Не инвестирайте пари в личен бизнес, за да не се окажете на нулата. Отношенията с околните могат да бъдат сериозно усложнени, ако започнете да ги критикувате или натрапвате своето мнение. КОЗИРОГ (22 Декември - 20 януари ) Препоръчително е, да намалите физическата активност, за да не подкопаете здравето си. Възможна е провокация от колега, която ще засегне вашата упорита работа. В любовните дела, помощ ще дойде от човек, с когото никога не сте били много близки. Но днес ще трябва да излеете душата си, за да не направите още повече грешки.  ВОДОЛЕЙ ( 21 януари -  19  февруари ) Не трябва да губите ценна енергия, за глупави размишления. Съмненията отхвърлете настрана и се заемете с финансовите въпроси. Не прибързвайте, а внимателно планирайте всичко. В любовта, обичате драмата и вълненията, но днес по-добре избягвайте силните емоции. Пазете принципите за себе си.   РИБИ ( 20 февруари - 20 март ) Днес използвайте добре известната тактика - стъпка назад и четири напред. Тогава ще може спокойно да кажете, че кариерата ви е успешна. За постигането на финансови цели по-рядко включвайте въображението си. Трябва да сте реалисти, за да попълните портфейла си. Но в личния живот, ще се почувствате като царе. Не е изненадващо, защото ще ви направят предложение.", "date": "2018.08.01", "title": "Дневен хороскоп 1 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384720-%D1%81%D0%B2%D0%B5%D1%82%D1%8A%D1%82-%D1%89%D0%B5-%D0%B5-%D0%B2-%D0%BA%D1%80%D0%B0%D0%BA%D0%B0%D1%82%D0%B0-%D0%B8%D0%BC", "text": "Кралското семейство на Испания отново очарова почитателите на фамилиите със „синя кръв\". Крал Фелипе, съпругата му Летисия и двете им дъщери позираха пред фотографи в Палма де Майорка. Принцесите Леонор и София отново показаха, че са наследили стила и чара на обаятелните си родители, смятани за една от най-красивите кралски двойки в света.      Престолонаследницата Леонор се появи в красива синя рокля и почти не свали широката си усмивка. По-малката ѝ сестра София пък избра бял тоалет, който бе в пълен моден синхрон с този на майка ѝ. [null] 12-годишната Леонор е сред наследниците на европейските тронове, към които се проявява най-голям интерес.      Принцесата вече се подготвя за дните, когато ще заеме мястото на баща си и сериозно набляга над уроците. Тя владее английски език, учи мандарин, френски и арабски в училище. Очаква се да следва стъпките на баща си и да завърши образованието си в чужбина. Подобно на крал Фелипе, по-късно тя ще трябва да премине през курс на военно обучение и на 18 години да се закълне във вярност пред краля и конституцията.              ", "date": "2018.08.01", "title": "Светът ще е в краката им!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384721-%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5", "text": "Половинката на световния шампион с Франция Адил Рами и мокър сън на милиони мъже по света Памела Андерсън, даде откровено интервю, в което говори за сексуалните си отношения. Там бившето \"зайче\" на \"Плейбой\" разкри, че никога не е правила... тройка.   \"Понякога груповият секс може да звучи изкушаващо. Но аз никога не се наслаждавам на секса, ако няма любов и взаимна обвързаност!\", разкри Андерсън.     \"Любовниците ми бяха прекалено ревниви. Само един от тях си фантазираше, че би му било интересно да ме види в леглото с друга жена, а той да гледа!\", допълни сексбомбата.                          ", "date": "2018.08.01", "title": "Памела Андерсън изненада с признание"}
