{"url": "http://www.classa.bg/%D1%81%D0%B2%D1%8F%D1%82/item/396434-%D0%BF%D0%BE%D1%81%D0%BE%D1%87%D0%B8%D1%85%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Въоръженият конфликт между Русия и Съединените щати, ако се случи, вероятно ще започне не в Сирия, а в Украйна, смята почетния професор в Колумбийския университет (Ню Йорк) Робърт Легволд. Той отбеляза, че след началото на украинската криза през 2014 г. започва ерата на новата студена война, замразен конфликт, който е много различен от „старата” Студена война. Легволд отбеляза, че при СССР политическото и военното напрежение между двата блока съжителстват с икономически връзки, но сега икономическите лостове се използват предимно за натиск. „Съществува опасност от въоръжен конфликт. Това може да се случи не в Сирия, не в Близкия изток, а в Европа. И това не се отнася за американската загриженост, че Русия може да отнеме територията от Естония“, заяви експертът на конференцията на Люксембургския форум за предотвратяване на ядрени катастрофи. Той добави, че ескалацията може да се случи по-вероятно в границите на Украйна. Друг вариант за нова криза е например в Беларус или в друг „регион между НАТО и Русия“.     За да предотврати подобно развитие на събития, той призовава за значително увеличаване на доверието между Русия и Съединените щати. В същото време, според него, ситуацията за Москва е усложнена от гледна точка, че е необходимо да се работи не с една руска политика на Съединените щати, а с „три“ – тази на президента на САЩ Доналд Тръмп, на Конгреса с акцент върху санкциите и на Държавния департамент, Пентагона и другите служби. През 90-те, припомня Легволд, Русия и Съединените щати на най-високо ниво обсъждат идеята за евроатлантическа общност от Ванкувър до Владивосток. Сега той смята, че тази идея е фантастична, тъй като страните са „замразени в новата студена война“. По-рано на Люксембургския форум се посочиха и местата за евентуално разполагане на американски крилати ракети след разпадането на ДРСМО, освен това се обясни защо рискът от ядрен конфликт се и увеличил.   Превод: В.Сергеев", "date": "2019.06.06", "title": "Посочиха мястото на възможното начало на въоръжения конфликт между Русия и САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396431-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B4%D1%8F%D0%BD%D0%BA%D0%BE%D0%B2,-%D1%81%D1%8A%D1%81%D0%B5%D0%BB-%D0%BB%D0%B8-%D1%81%D0%B8-%D0%B8%D0%BB%D0%B8-%D0%B1%D1%80%D0%B0%D0%B4-%D0%BF%D0%B8%D1%82", "text": "И много добре си спомняш, че в твоя мандат като финансов министър партиите забогатяха най-много от партийна субсидия. Много добре си спомняш, че бюджетът за партиите не беше „малка, постна пица“. Слави Трифонов написа остър пост във Фейсбук срещу бившия финансов министър Симеон Дянков за субсидиите. В него се припомнят факти отпреди години, които напомнят, че ГЕРБ са една от партиите, които са взели неправомерно повече от полагаемите им се субсидии от бюджета. Ето какво пише Трифонов:   Ти много добре си спомняш, че в твоя мандат като финансов министър партиите забогатяха най-много от партийна субсидия. Много добре си спомняш, че бюджетът за партиите не беше „малка, постна пица“.  Много добре си спомняш, че за почти 4 години ти им раздаде близо 200 милиона лева.  А съм чувал, че един финансов министър трябва да е стиснат. Но пък ти беше толкова ларж. Към когото трябва, разбира се.  Дянков, сигурно много добре си спомняш и това, че най-много даде на ГЕРБ. А помниш ли как им даваше повече? Нека да припомним на хората.  Според правилника на Народното събрание, депутат, който е напуснал парламентарната си група или депутат, чиято група се е разпаднала, не може да се присъедини към друга парламентарна група и става независим.  А в 41-ото Народно събрание изведнъж се нароиха много независими, което беше много важно за разпределянето на партийната субсидия. Според тогавашния Закон за политическите партии или поне според тълкуването му от тогавашните управляващи, партийната субсидия следваше депутата, а не партията, от чиято листа е избран.  В 41-ото Народно събрание имаше отцепници от ДПС (Касим Дал и Корман Исмаилов), от „Атака“, от „Синята коалиция“, а парламентарната група на РЗС се разпадна. И всички тези отцепници станаха официално независими, ама не дотам. Щото к’во стана, Дянков? Да припомним на хората.  Голяма част от тези отцепници просто попълваха декларация за принадлежност към друга партия, най-често към ГЕРБ, и партийната субсидия отиваше в касата на „новата“ им партия, а не в касата на партията, от чиято листа са избрани. И логично най-много кинти отиваха в касата на ГЕРБ.  Дянков, а дали си спомняш, че тогава ти отказа да посочиш имената на депутатите, обявили принадлежност към ГЕРБ, щото имало лични данни?  А дали си спомняш, че Сметната палата отказа да провери дали е законно пренасочването на субсидия?  А дали си спомняш колко лева на глас получи ГЕРБ през 2012 г., например, вследствие на това пренасочване? Недей да смяташ, аз вече го сметнах. Нека да покажем на хората.  През 2012 г. ГЕРБ получават 23 925 000 лв. партийна субсидия. 23 925 000 делено на 1 678 641 получени гласове от ГЕРБ на последните парламентарни избори през 2009 г. прави… 14 лева и 25 стотинки! При законни тогава 12 лева на глас.  И сега какво мислиш за себе си, Дянков – съсел ли си или Брад Пит?   \r\n  ", "date": "2019.06.06", "title": "Слави Трифонов: Дянков, съсел ли си или Брад Пит?"}
{"url": "http://www.classa.bg/%D1%81%D0%B2%D1%8F%D1%82/item/396432-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B5%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%BC%D0%B5%D1%87%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%BD%D0%B8%D0%BC%D0%BA%D0%B0-%D1%81-%D1%83%D0%B8%D0%BB%D1%8F%D0%BC-%D0%B8-%D1%85%D0%B0%D1%80%D0%B8", "text": "От какво е обсебен президентът Доналд Тръмп? От амбицията си да построи стена по границата с Мексико? От споделянето на всяка своя мисъл в Twitter? Според източници от Белия дом американският държавен глава има една друга фиксидея - какво мисли британското кралско семейство за него. За негово огромно съжаление, именно тук очакванията му се разминават с реалността. Защото при последното посещение на Тръмп в Англия принц Хари и брат му - принц Уилям, всячески избегнаха вероятността да се появят на обща снимка с президента. Същото сториха и елегантните бляскави съпруги на двамата херцози. Суетността на Тръмп не е единствената причина той да иска да бъде увековечен в кадър с младите представители на кралския двор. Евентуални снимки с тях щяха да представляват невероятно добра реклама, която да включи в предизборната си кампания през 2020 г. Има един проблем обаче - държавният глава има серия от необмислени изказвания, насочени както към покойната лейди Даяна, така и към Кейт Мидълтън и Меган Маркъл. При последния от тези словесни гафове Тръмп нарече Маркъл \"гадна\". Впоследствие той се опита да отрече да е изричал точно тази дума, въпреки че на записите се чува напълно ясно. Следващото му оправдание беше, че коментарът не е бил насочен лично към херцогинята на Съсекс, а към изказването й от 2016 г., че ще се премести в Канада, ако Тръмп спечели изборите. Колкото и опити да прави президентът, за да изглади недоразумението, явно принц Хари никак не е склонен да подмине необмислените изказвания по адрес на съпругата си. Херцогът не отмени личния си обяд с Тръмп, но фотографите не пропуснаха да запечатат разгневеното му изражение на снимките преди и след събитието. На специалната изложба на американски артефакти от кралската колекция пък Хари изглежда придружаваше дъщерята на Тръмп - Иванка. Само че когато осъзна, че наоколо има представители на медиите, които снимат, той бързо се отдалечи от нея, сякаш не иска да има нищо общо с когото и да било от тази фамилия. Американският държавен глава от своя страна няма възможност да се оплаче или да изиска специална фотосесия с принцовете Хари и Уилям. Той получи достатъчно медийно внимание, докато беше редом до принц Чарлз и кралица Елизабет II, които значително превъзхождат Хари в йерархията. Херцогът е шести по ред за заемане на трона и по тази причина дори не е длъжен да взима участие в събития като визитата на семейство Тръмп. Пренебрежението, което Уилям и Кейт Мидълтън демонстрираха обаче, е доста по-голяма провокация. Като втори по ред за заемане на трона Уилям и съпругата му са длъжни да поздравят лично Доналд Тръмп пред камерите. До момента те упорито избягват да го сторят. На официалния вечерен банкет херцозите на Кеймбридж седнаха няколко места встрани от президента, което успешно парира опитите на Тръмп да се възползва от кралската популярност. Не беше предвидено принц Хари да присъства на банкета, но липсата му се разтълкува като обида към президента.  Меган Маркъл е в майчинство, така че също има перфектното извинение да не извършва кралските си задължения, особено около хора, които са й неприятни. Забележително беше и че при посещението си в Уестминстърското абатство Тръмп не беше придружен от Уилям, както се очакваше, а от принц Андрю - втория син на кралицата. Андрю е на практика неразпознаваем сред американската публика, което означава, че държавният глава не може да се възползва от името му за да си прави реклама. Всички тези ходове не могат да бъдат пропуснати, защото според близки до Тръмп мнението на британското кралско семейство е важно за него. По мнение на източници от Белия дом президентът винаги се вълнува, когато става въпрос за среща с кралска особа, най-вече ако тя е от английския кралски двор.  Същите тези източници са категорични, че Тръмп се опитва всячески да внуши, че всъщност Елизабет II и семейството й го обожават (макар че очевидно не е така). Затова и президентът ще отрича упорито да наричал Меган Маркъл \"гадна\", ще настоява, че това са фалшиви новини и ще се надява до последно да получи мечтаните си снимки с британските херцози.", "date": "2019.06.06", "title": "Най-голямата нереализирана мечта на Тръмп - снимка с Уилям и Хари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396433-%D0%BB%D0%BE%D0%B1%D0%B8%D1%81%D1%82%D0%B8-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%B1%D1%80%D0%BE%D0%B9%D0%BA%D0%B0%D1%82-%D0%BA%D0%B0%D1%82%D0%BE-%D0%B3%D0%BB%D0%B0%D1%80%D1%83%D1%81%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0", "text": "Едва ли сме забравили гларусите от соцепохата. С доказателства от практиката си, че всяка, която пожелаят, е тяхна, стъпваха като истински господари на плажа. Погледите им опипваха най-вече чужденките с неповлияна все още от слънцето кожа, което беше знак, че току-що са пристигнали и не са нечий запазен периметър. Обикновено, особено спасителите, си разпределяха териториите и се задоволяваха с каквото им се е паднало. Случваше се и да спорят, но намираха начин да решат кой да бройка и кой да се оттегли. Обиден беше не само подходът им при съблазняването, но и лекотата, с която част от девойките се съгласяваха. Забравяха приятели, семейство, род и родина. Някои дори пристигаха следващата година на същия плаж с надеждата да срещнат същия ухажор. Но ако него го нямаше, не униваха - старите сценки се повтаряха с нови гларуси. Европа се превърна в царство на цифрите. Пресмятат се гласове, проценти, преференции, мандати. Обсъждат се варианти за формиране на ново мнозинство, доколкото ЕНП и ПЕС не успяха да го излъчат нито поотделно, нито заедно. Коментират се възможностите за избор на нов председател на ЕП, както и на ЕК. И някак между капките минава Годишният доклад на ЕС за лобизма. А числата в него в много отношения са по-важни от изборните резултати. В Брюксел са се скупчили 25 000 лобисти. Няма грешка: двадесет и пет хиляди. При 751 евродепутати това прави по 33 лобисти на човек. Плюс общ годишен бюджет от милиард и половина евро, плюс луксозни офиси, плюс изпитани методи за разработка на политиците. Почти 70 на сто от лобистите работят за корпорациите, 20% са представители на региони и градове и едва 10 на сто са от гражданския сектор. Над хиляда големи световни концерна са представени в Брюксел. Чудно ли е тогава, че тъкмо те дърпат иззад кулисите конците за почти всички европейски решения? 90 на сто от парите, похарчени за влияние върху институциите на ЕС, идват от държавите от Старата Европа. Трябва ли в такъв случай да гадаем защо толкова рядко се действа в интерес на новите страни членки? Ето как става възможно да се вземат решения в полза на корпорациите, а не на гражданите. Разбира се, някаква регулация на лобирането има, но какво от това? И с нея, и без нея Брюксел позволява на концерните да държат активите си в сенчести финансови центрове и така да избягват данъчните си задължения. По силно занижени сметки това намалява данъчните приходи на страните от ЕС с 50 до 70 милиарда евро всяка година. Обичайното политическо представителство няма как да свърши тази услуга на едрия бизнес. По-лесно и по-икономично е да се въвлекат във финансови зависимости достатъчен брой депутати, отколкото да се купят милиони избиратели. Така се заличава границата между допустимия лобизъм и корупцията. Неслучайно според \"Трансперънси интернешънъл\" всеки трети депутат след мандата си в ЕП постъпва на работа в някоя голяма компания от Регистъра на лобистите. Достатъчно е да споменем само бившия председател на ЕК Барозу, станал съветник на инвестиционната банка \"Голдман Сакс\". Да си представим сега как брюкселските лобисти като бургаски гларуси бройкат новите евродепутати и по милкокалайджиевски ги примамват: \"Я, елате, пиленца, при батко!\" И как мнозина от ухажваните забравят партия, избиратели, род и родина. Несъмнено някои ще устоят на изкушенията, но въпросът не е в техния брой. А в премахването на системата, която корумпира. Дано току-що избраният ЕП го стори. Толкова хубаво звучи, та чак не е за вярване.  ", "date": "2019.06.06", "title": "Лобисти в Брюксел бройкат като гларуси на плажа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396428-%D1%80%D0%B0%D0%B4%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BF%D1%83%D1%82%D0%B8%D0%BD-%D0%BD%D0%B0-6-%D1%8E%D0%BD%D0%B8", "text": "От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург, съобщиха от прессекретариата на държавния глава. На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване. По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева. На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година. В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян. В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.06", "title": "Радев се среща с Путин на 6 юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396429-%D0%BF%D1%80%D0%BE%D1%84-%D0%B8%D1%81%D0%BA%D1%80%D0%B0-%D0%B1%D0%B0%D0%B5%D0%B2%D0%B0-%D0%B7%D0%B0%D1%89%D0%BE-%D0%B2%D1%81%D0%B8%D1%87%D0%BA%D0%B8-%D0%BC%D1%8A%D0%BB%D1%87%D0%B0%D1%82,-%D0%BA%D0%BE%D0%B3%D0%B0%D1%82%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B5-%D0%B8-%D0%B3%D0%BE%D0%B2%D0%BE%D1%80%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8", "text": "Всъщност може би неверни неща трябва да се заменят с по-точното „глупости” или „лъжи”, но някак си не върви така да се коментират думите на „най-успешния премиер” в съвременната българска история. Защо медиите само регистрират продължаващите да се леят като нападналите ни напоследък проливни дъждове неверни твърдения на Борисов без коментари или реакции? Това е въпрос, на който ми е трудно да отговоря еднозначно, но е факт. Последният словесен изблик на премиера Борисов се разрази вчера (4 юни 2019 г.) на срещата му с КРИБ (Конфедерация на работодателите и индустриалците в България). Дали защото говори пред новите български индустриалци или защото още е в еуфорията на поредната си изборна победа, но Борисов каза следното: „ ”. Оставям настрана твърдението, за „завод до завод”, което би трябвало да ни изуми в светлината на факта, че стотици хиляди българи бях принудени да заминат на „гурбет” в чужбина, за да могат да изхранват себе си и семействата си. Но не мога да премълча думите за завръщането на България в ролята си на индустриална държава, „ .”. Боже мой, как могат да се твърдят подобни неща, когато е известно, че макар преди Втората световна война страната ни да не е най-бедната европейска държава, все пак тя е на 18-то място от 24 държави. А производството и износът ни се състои най-вече от тютюн (повече от 50 % от износа), следван от зърно, яйца, плодове, маслодайни продукти, кожи, птици. И толкоз. Останалото – текстил, каучук, въглища, захар е само в добивната и преработвателната селскостопански продукти. Това ли е индустриализирана България? Даже не мисля, че допълнителен коментар е нужен! По-важният въпрос е защо всичко това минава покрай ушите на познавачите на историята и на икономиката? Дали защото вече са свикнали и не обръщат внимание? Дали защото не искат да воюват с вятърни мелници? Дали защото се страхуват от трайния монопол на Борисов? На тези въпроси не мога да отговоря, но ми се струва, че колкото по-дълго той говори така и колкото по-дълго специалистите мълчат, толкова повече българите, разбирай гласоподавателите, ще живеят във фалшива реалност както за миналото, така и за настоящето и бъдещето. Което е в основата на продължаващото господство на Борисов и неговите хора.      ", "date": "2019.06.06", "title": "Проф. Искра Баева: Защо всички мълчат, когато Бойко Борисов лъже и говори глупости?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396430-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BD%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F", "text": "България може да се изправи пред наказателна процедура от Брюксел заради липсата на частен фалит, разкрива тя Националният омбудсман Мая Манолова не отхвърли възможността да се кандидатира за кмет на София. Манолова бе гост в предаването \"Плюс - минус\" по Нова телевизия, където й бе зададен въпроса с оглед на наближаващите местни избори. \", каза Мая Манолова, с което публично открехна вратата към  битката за кметския пост в София. \"Всеки може да търси всекиго, всеки може да номинира, да предлага, да оферира, но решенията ги взимам аз! Нямам никакъв ангажимент към никоя партия в момента\", каза Манолова. Манолова бе питана и за коментар по оставката на лидера на БСП Корнелия Нинова. Българските граждани имат достатъчно проблеми, с които се занимавам, за да се занимавам и с проблемите на партиите, посочи Мая Манолова.  И на свой ред попита водещите защо не й задават въпроси, свързани с оставката на Цветан Цветанов от зам.-шефския пост в ГЕРБ. \"Мисля че с работата си съм показала, че не деля хората по партийна принадлежност\", отсече омбудсманът. И отрече слуха, че Цветан Цветанов се е свързал с нея след като е подал оставка. Разговорът в студиото на Нова започна с горещата тема за надвнесените партийни субсидии и дали партиите ще връщат пари. \"Законът е пределно ясен, партиите получават субсидии за получените за тях гласове. Самият факт, че на прокуратурата й трябваха три-четири дни, за да й стане ясна темата, на всеки зрител е ясно какъв е проблемът, единствените, които не са разбрали и не им е ясно, са финансовият министър и шефовете на партии. Ако не е било ясно, проверява се парламентарната стенограма, чете се, в закона няма нищо наясно\", каза Манолова. Според нея това, което наблюдаваме в момента е кризисен пиар - \"в такива условия са и финансовото министерство, и партиите\", посочи тя. Мая Манолова припомни, че хората са гласували в референдум субсидиите на партиите да бъдат намалени на 1 лев, но не само, че това не се случило, но те били увеличени.  \"Става дума за сериозно нарушение, като омбудсман мога да коментирам, подобно разхищение на публичен ресурс е престъпно, колко социални дейности можеха да бъдат реализирани с тези пари, става дума за суми над 15 млн. лева\", каза Мая Манолова.  Запитана дали партиите имат тези пари, за да ги възстановят, тя заяви: \"Това си е техен проблем дали ги имат тези пари, никой не пита гражданите дали имат пари да си плащат данъците и сметките!\"  Мая Манолова каза още, че е внесла предложения в Народното събрание за облегчаване на финансовото положение на гражданите. \"Проектът на закон, който да даде правомощия на съда да проверява служебно за неравноправни клаузи е подаден от мен преди повече от 4 месеца\", каза Мая Манолова. \"Правната комисия така и не се зае с проблема със свръхправомощията на банките. Подпомогнала съм народното представителство, но за съжаление депутатите нямат време да се занимават с тези важни дела. Всички имат покана за дискусия в понеделник срещу злоупотребите от страна на фирмите за бързи кредити\", каза тя.  \"От миналата седмица имам случай на изтеглен бърз кредит за 2 хиляди лева, който е свързан със застраховка от 1540 лева, която потърпевшият гражданин е трябвало да плати в срок от седмица. Получавам десетки абсурдни случаи с фирми за бързи кредити. Бързите кредитите се взимат за плащане на сметки, а не за луксозни харчове\", продължи омбудсманът.  \"Десетки български граждани затъват във финансово блато заради некоректни фирми за бързи кредити\", категорична бе Манолова. И повдигна темата за частния фалит. В България няма законодателство за частния фалет за разлика от останалите държави от ЕС и заради това страната ни може да се изправи пред наказателна процедура.    ", "date": "2019.06.06", "title": "Мая Манолова не отхвърли възможността да се кандидатира за кмет на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396426-%D0%B5%D0%BA-%D1%81-%D1%82%D0%B5%D0%B6%D0%BA%D0%B0-%D0%BA%D1%80%D0%B8%D1%82%D0%B8%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BE%D1%80%D1%83%D0%BF%D1%86%D0%B8%D1%8F,-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8,-%D0%BD%D0%B5%D0%BF%D1%80%D0%BE%D0%B7%D1%80%D0%B0%D1%87%D0%BD%D0%BE%D1%81%D1%82,-%D0%BB%D0%B8%D0%BF%D1%81%D0%B0-%D0%BD%D0%B0-%D0%BE%D1%81%D1%8A%D0%B4%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "С остро критичен доклад за България излезе Европейската комисия, която отправя препоръки за подобряване на работата в практически всички сектори на управлението у нас.     – Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите,  пише в документа. – Държавните предприятия страдат от слабо корпоративно управление,  което се отразява в голяма степен върху техните икономически показатели, се отчита в препоръката. – На риска от корупция трябва да бъде обърнато по-сериозно внимание, тъй като тя представлява предикатно престъпление за изпирането на пари. –  Българските органи ще трябва да покажат конкретни и трайни резултати, демонстрирани чрез окончателни решения по дела за корупция по високите етажи на властта. – Реформите в публичната администрация и електронното управление  продължават да бъдат бавни и не водят до достатъчни подобрения, а бизнес  средата остава слаба.  – Секторът на здравеопазването все още се характеризира с ниски публични разходи. Хората в България са изправени пред ограничен достъп до здравеопазване, причинен от неравномерното разпределение на ограничените ресурси и слабото покритие на здравното осигуряване.  – Образователните резултати са ниски и продължават да бъдат силно повлияни от социално-икономическия статус на родителите. Това отразява предизвикателствата, свързани с качеството и приобщаващия характер на системата на образование и обучение. България инвестира недостатъчно средства в образованието, особено в предучилищното и началното образование – две области, които са от решаващо значение за създаването на равни възможности от ранна възраст.  Това са част от изводите на ЕК, които фактически са тежка оценка за състоянието на държавата. Европейската комисия препоръчва на България и още няколко страни-членки да засилят борбата си срещу прането на пари.  Това обяви еврокомисарят за еврото и социалния диалог Валдис Домбровскис като  част от специфичните препоръки при оповестяването на пролетния пакет  от Европейския семестър за тази година. „На няколко страни, по-точно България, Дания, Естония, Латвия, Малта и Швеция ние препоръчваме да предприемат специфични мерки в борбата срещу прането на пари.  Ако те не се справят с недостатъците, то това би могло сериозно да подкопае доверието в европейския банков сектор.  По тази причина това е европейски проблем и ние трябва да работим върху него като такъв“, каза Домбровскис, цитиран от БНР. В тази връзка Комисията препоръчва да се засили ефективният надзор върху сектора,  да се направи адекватна оценка на активите, в т.ч. да се дадат допълнителни банкови гаранции и да се задейства работещ вторичен пазар за необслужвани кредити. Комисията препоръчва също така да се вземат мерки срещу недекларирания труд и незаконната търговия с горива. В препоръката на Съвета на Европейския съюз относно националната програма за реформи на България за 2019 г. се правят няколко констатации.  В нея се подчертава, че Комисията може да поиска от дадена държава-членка да преразгледа своето споразумение за партньорство и съответните програми и да предложи промени в тях. Като цяло, становището на Съвета е, че се очаква България да спази разпоредбите на Пакта за стабилност и растеж през 2019 и 2020 г. Данъчните приходи и спазването на данъчното законодателство се подобряват и са въведени редица инициативи.  Въпреки това събирането на данъци не изглежда да се подобрява навсякъде със същото темпо. Това се отнася особено за свързаните с труда данъци, вноските за социална сигурност и някои категории акцизи. Съществуват също така данни, че недекларираният труд и незаконната търговия с горива продължават да бъдат предизвикателство.  Продължаването на усилията за подобряване на събирането на данъци  и предприемането на допълнителни целенасочени мерки за справяне с предизвикателствата в специфични области на данъчната система е от първостепенно значение за допълнително намаляване на все още големия дял на сивата икономика, пише в документа. Държавните предприятия страдат от слабо корпоративно управление,  което се отразява в голяма степен върху техните икономически показатели, се отчита в препоръката. България е приела законодателни изменения през 2018 г. и работи за пълното транспониране на Директива 2015/849 (Четвърта директива относно борбата с изпирането на пари).  Следва да се обърне внимание на ефективното прилагане на тези мерки. Органите все още не са приключили и не са уведомили на националната оценка на риска, която е крайъгълен камък в разработването на адекватни национални политики за борба с изпирането на пари и финансирането на тероризма. Освен това последните събития в банковия сектор показват, че  е необходимо да се засили националният надзор върху международните финансови сделки  и да се гарантира ефективното прилагане на нормативната уредба за борба с изпирането на пари.  На риска от корупция трябва да бъде обърнато по-сериозно внимание, тъй като тя представлява предикатно престъпление за изпирането на пари.  Българските органи ще трябва да покажат конкретни и трайни резултати, демонстрирани чрез окончателни решения по дела за корупция по високите етажи на властта. Използването на финансовите разследвания и финансовото профилиране е ограничено, пише в препоръката. Въпреки увеличението на държавния бюджет за научни изследвания през 2018 г.  разходите за научноизследователска и развойна дейност  остават много ниски както в частния, така и в публичния сектор.  Частните инвестиции в научноизследователска и развойна дейност са монопол на големи мултинационални дружества и са концентрирани в региона на столицата, констатира Съветът на ЕС. Реформите в публичната администрация и електронното управление продължават да бъдат бавни  и не водят до достатъчни подобрения, а бизнес средата остава слаба. Бяха приети редица мерки за реформа, но тяхното прилагане на практика изостава.  Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите,  пише в документа. Управлението в публичния сектор се нуждае от повече прозрачност, по-ясни правила и дългосрочна перспектива.  Забелязват се недостатъци и в областта на изпитването и безопасността на продуктите, дължащи се на ограничени финансови и човешки ресурси.  Честото използване на пряко възлагане на обществени поръчки и големият брой единични оферти представляват заплаха за прозрачността и ефективността на системата.  Административният капацитет на сектора на обществените поръчки продължава да бъде предизвикателство.  Значителното забавяне на въвеждането на електронни обществени поръчки не позволява по-нататъшно подобряване на прозрачността  и ефикасността на процедурите за възлагане на обществени поръчки, отчита още Съветът на ЕС. Съветът на Европейския съюз препоръчва на България да предприеме следните действия през 2019 и 2020 г.:  1. Да подобри събирането на данъците  чрез целенасочени мерки в области като данъците върху горивата и труда. Да модернизира корпоративното управление на държавните предприятия чрез приемането и привеждането в действие на бъдещото законодателство. 2. Да гарантира стабилността на банковия сектор  чрез засилване на надзора, насърчаване на адекватната оценка на активите, включително банковите обезпечения, и насърчаване на функциониращ вторичен пазар за необслужваните заеми. Да гарантира ефективен надзор и прилагане на нормативната уредба за борба с изпирането на пари. Да укрепи небанковия финансов сектор чрез ефективно прилагане на основан на риска надзор, изпълнение на приетите наскоро насоки за оценка и осъществяване на надзор на групово равнище. Да изпълни предстоящата пътна карта за справяне с установените пропуски в нормативната уредба за обявяване в несъстоятелност. Да насърчава стабилността на сектора на автомобилното застраховане чрез преодоляване на пазарните предизвикателства и оставащите структурни слабости. 3. Да насочи икономическата политика, свързана с инвестициите, към научните изследвания и иновациите,  транспорта, по-специално към неговата устойчивост, водите, отпадъците и енергийната инфраструктура и енергийната ефективност, като отчита регионалните различия и подобрява бизнес средата. 4. Да подобри пригодността за заетост чрез засилване на уменията, включително на цифровите умения.  Да повиши качеството, приложимостта на пазара на труда и приобщаващия характер на образованието и обучението, по-специално за ромите и другите групи в неравностойно положение. Да предприеме мерки за социално приобщаване чрез подобряване на достъпа до интегрирани социални услуги и услуги по заетостта и по-ефективно подпомагане на минималните доходи. Да подобри достъпа до здравни услуги, включително чрез намаляване на преките плащания от страна на пациентите и справяне с недостига на медицински специалисти.     Епицентър. БГ", "date": "2019.06.06", "title": "ЕК с тежка критика за България: Корупция, пране на пари, непрозрачност, липса на осъдени политици"}
{"url": "http://www.classa.bg/%D1%81%D0%B2%D1%8F%D1%82/item/396425-%D0%BA%D0%B8%D1%82%D0%B0%D0%B9-%D0%B3%D0%BB%D0%BE%D0%B1%D0%B8-ford-%D1%81-23,6-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B0%D0%BD%D1%82%D0%B8-%D0%BC%D0%BE%D0%BD%D0%BE%D0%BF%D0%BE%D0%BB%D0%BD%D0%B8%D1%82%D0%B5-%D0%B7%D0%B0%D0%BA%D0%BE%D0%BD%D0%B8", "text": "Китайските власти са глобили основното съвместно предприятие на Ford Motor Co. в страната, за нарушения на анти-монополните закони, на фона на последната ескалация на икономическото напрежение между Пекин и Вашингтон. Американската компания Changan Ford Automobile Co. ще плати глоба от 162,8 милиона юана (23,6 милиона долара) за ограничаване на продажните цени на търговците на дребно в град Чунцин от 2013 г., според изявление, публикувано в уебсайт на Държавната администрация за регулиране на пазара. Размерът на глобата се равнява на 4% от годишните продажби на Changan Ford в този град, който се намира в югозападната част на страната. \"Действията на Ford Changan лишиха дистрибуторите от тяхната автономия да поставят цените, изключиха и ограничиха конкуренцията в рамките на марката и увредиха лоялната конкуренция на пазара и законните интереси на потребителите\", се казва в документа. Според информацията от Bloomberg, Ford, от своя страна, е посочил, че зачита решението на Китай и че ще регулира законосъобразно дейността си на територията на азиатския гигант. Тези мерки на Пекин идват ден след като Търговското министерство и Министерството на финансите на САЩ изразиха разочарованието на Вашингтон за решението на китайската страна да публикува „бяла книга\" на 2 юни. Чрез този официален доклад китайското правителство предупреди, че търговската война между Пекин и Вашингтон вреди на света и на самата икономика на САЩ, като посочи САЩ като единствен виновник за застоя в преговорите между двете страни.", "date": "2019.06.06", "title": "Китай глоби Ford с 23,6 млн. долара за нарушаване на анти-монополните закони"}
{"url": "http://www.classa.bg/%D1%81%D0%B2%D1%8F%D1%82/item/396427-%D0%BA%D0%B8%D1%82%D0%B0%D0%B9-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2-%D1%80%D1%83%D1%81%D0%B8%D1%8F", "text": "На фона на натиска над много средни и малки предприятия в Китай поради търговската война, разгърната от Съединените щати, някои китайски висши чиновници предполагат, че китайските компании ще преместят производството си в Русия. Генералният секретар на Китайската асоциация за развитие в чужбина, Хе Ченвай, подчерта пред РИА Новости преди Международния икономически форум в Санкт Петербург (Русия), че търговията между Китай и САЩ се основава предимно на средни и малки фирми, а големите държавни компании са тези, които имат отношения с Русия. Във връзка с това представителят посочи, че \"много от малките и средни компании износители в Китай срещат трудности, тъй като Вашингтон е увеличил митата за стоките на тази страна от 10% на 25%, ситуация, която е сравнима със затваряне на вратите\". Като се имат предвид тези условия, Ху заяви, че китайските компании, които се стремят да останат на повърхността, мислят за „преместване на продукцията си в Русия, откъдето биха могли да продават стоките си на САЩ и Европа\". Междувременно търговията между Русия и Китай надхвърли всички прогнози и нарасна с 25% през миналата година, до 108 милиарда долара. За руския президент Владимир Путин, Пекин е и ще бъде номер едно за Москва.", "date": "2019.06.06", "title": "Китай обмисля преместването на производството на своите компании в Русия"}
{"url": "http://www.classa.bg/%D1%81%D0%B2%D1%8F%D1%82/item/396424-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89-%D0%BD%D0%B0%D1%88%D0%B5%D1%82%D0%BE-%D1%82%D1%8A%D1%80%D0%BF%D0%B5%D0%BD%D0%B8%D0%B5-%D0%B8%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B8", "text": "Северна Корея предупреди САЩ че трябва да преразгледат политическата си линия към Пхенян, тъй като в противен случай съвместната декларация, подписана миналата година в Сингапур от лидерите на двете държави, може да стане нищожна. Това предупреждение бе направено в изявление на Министерството на външните работи на Северна Корея, публикувано във вторник от държавната агенция KCNA. \"Срещата на върха между Северна Корея и САЩ и преговорите, проведени в Сингапур през юни миналата година за първи път в историята, бяха важен повод за насърчаване на мира и стабилността на Корейския полуостров и за да напредне историческата тенденция на помирение и сътрудничество\", се казва в документа, в който се заявява, че съвместната декларация, приета в резултат на тази среща, \"демонстрира на практика, че дори страните с най-враждебни отношения могат да намерят начин да установяване на нови отношения чрез решителни политически мерки\". С това севернокорейската страна потвърждава, че след подписването на този съвместен документ нейното правителство \"полага непрестанни усилия за установяване на нови отношения между Северна Корея и САЩ, за изграждане на траен и стабилен мирен режим на Корейския полуостров и постигане на неговата денуклеаризация, както е предвидено в съвместното изявление\". Пхенян обаче се оплаква, че \" планът на САЩ за унищожаване чрез сила, нарушаване на съвместната декларация и просто настояване за нашето едностранно предаване на ядрените оръжия става все по-очевиден \". На втората среща на върха, която се проведе миналия февруари в Ханой (Виетнам), Вашингтон \"направи най-голямата грешка, като пропусна уникалната възможност за разрешаване на ситуацията, след като настоя първо за разрушаване на ядрени оръжия, което засенчва бъдещето на преговорите между двете страни\". Според изявлението, ако Вашингтон бе демонстрирал \"сериозна позиция и искрено отношение към прилагането на съвместната декларация, проблемът с денуклеаризацията на Корейския полуостров щеше да е постигнал голям напредък.\" Позовавайки се на \"историческия дискурс\" на Ким Чен Ун, Министерството на външните работи на Северна Корея припомни, че в съвместната декларация от 12 юни 2018 г. се предвижда \"И двете страни се отказват от своите едностранни искания и намират конструктивно решение, което удовлетворява интересите на другата страна.\" За тази цел е необходимо САЩ да изоставят \"текущия си метод на изчисление\" и да третират Пхенян по друг начин. В заключение, министерството потвърди твърдата позиция на Северна Корея \"да уважава и добросъвестно да прилага съвместната декларация, подписана лично от президента на САЩ Доналд Тръмп и севернокорейския лидер Ким Чен Ун, след първата им историческа среща\". В същото време Пхенян е изтъкнал, че в случай, че \"Съединените щати не изпълнят задълженията си и продължава да прибягва до враждебната политика срещу Северна Корея, съвместната декларация ще се превърне в обикновен чист лист хартия, вариант, който ще се определя от начина, по който Вашингтон отговаря на справедливата и разумна позиция на Северна Корея\". \"Имаме граница на нашето търпение\", завършва изявлението.", "date": "2019.06.06", "title": "Северна Корея предупреждава САЩ: \"Нашето търпение има граници\""}
{"url": "http://www.classa.bg/%D1%81%D0%B2%D1%8F%D1%82/item/396422-%D1%82%D1%80%D1%8A%D0%BC%D0%BF-%D0%B7%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D1%80%D0%B0%D0%BD-%D0%B2%D0%B8%D0%BD%D0%B0%D0%B3%D0%B8-%D0%B8%D0%BC%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82", "text": "Американският президент Доналд Тръмп не изключи възможността за военна намеса в Иран, по време на интервю за британската мрежа ITV. \"Винаги има възможност. Дали искам? Не, но винаги има такава възможност\", отговори президентът на въпроса на журналиста, според Ройтерс. В същото време Тръмп посочи, че ще е много по-добре да се говори с Техеран: \"Да, разбира се, бих предпочел да говоря\", заяви държавният глава в интервюто за възможността за разговори с иранския президент Хасан Рохани. Обитателят на Белия дом завърши официалното си посещение в Обединеното кралство, където бе приет с масови демонстрации на протест, наред с другото и заради военната реторика на Вашингтон към Ислямската република. \"Иран е място, което беше изключително враждебно, когато заех поста\", каза Тръмп. \"Тогава те бяха терористична нация номер едно в света и вероятно и днес още са\", добави той. Напрежението между Техеран и Вашингтон нарасна след като Съединените щати решиха да засилят своя военен контингент в Близкия изток с бойната група на самолетоносача USS А.Линкълн, както и с бомбардировачи. На 10 май Вашингтон одобри и разполагането на батарея на американската система за противовъздушна отбрана „Пейтриът\" и на амфибийния транспортен кораб USS Арлингтън, а Тръмп обяви миналата седмица разрешението за Пентагона да изпрати повече военни сили в Близкия изток поради напрежението с Иран.", "date": "2019.06.06", "title": "Тръмп за евентуална военна намеса в Иран: \"Винаги има възможност\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396416-%D0%B7%D0%B0%D1%89%D0%BE-%D0%BF%D0%BE%D0%BB%D1%88%D0%B0-%D0%B3%D0%BE-%D0%BC%D0%BE%D0%B6%D0%B5,-%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5", "text": "Наричам това Сан-стефански синдром: даряват ти държава, а ти страдаш, че не е по-голяма. А днес - вместо да се радваме, че сме се озовали в най-богатото и щастливо място на Земята -  мърморим и мразим, пише Ивайло Дичев.         Признавам, че тръгнах за тържествата в Гданск с предчувствие за досада – не обичам тържествени възпоменания и ритуалистика. Но дните на солидарност и свобода се оказаха удивително вълнуващо събитие: въплъщение на онзи либерален патриотизъм, за който хора като мен си мечтаят. Събития из целия град, пеене на химна, европейски и национални знамена, та дори забавления като плетене на соц-мрежички за пазар и изработване на шаблони. С неописуема радост тълпи от граждани посрещаха Валенса с прочутата фланелка „Конституция“ под сакото, бившия президент Квашневски, та дори Балцерович, автор на болезнената шокова терапия, донесла първо страдания, после две десетилетия непрекъснат растеж.     Как се бе получил този всенароден празник? Обясниха ми, че са имали пари за изхарчване. Защо ли? Защото правителството отказало да даде обещаната сума и организаторите били принудени да се обърнат към гражданите – и крауд-фъндингът събрал два пъти повече от необходимото. Този факт навярно е и причината за ентусиазираното участие на хилядите дарители. Изборите, които доведоха комунизма до срив На 4 юни преди 30 години започва полската демокрация с трудно извоюваните на кръглата маса между „Солидарност\" и комунистите първи демократични избори. Те са частично свободни, за опозиционните кандидати са достъпни само една трета от местата в Сейма, но тази първа стъпка повлече рухването на цялата система в Полша, а и в цяла Източна Европа. Удивителното за мен беше това, че този компромис днес е обект на гордост, ако изключим разбира се някои крайни идеолози-пуристи, каквито естествено има. Да, именно компромисът предотвратява човешки жертви като събира около една маса заклети врагове, решили да поставят интересите на държавата си над всичко. Днес, казаха много говорители, подобни разговори биха били по-трудно постижими. Защото управляващите консерватори са обратното на онзи дух от 1989, изразяван в скандиранията: „Няма свобода без „Солидарност“, превърнали се постепенно в „Няма свобода без солидарност“. Впрочем, празникът беше така екзалтиран и защото беше граждански протест срещу управляващите. Помислете само: навремето цяла Източна Европа вървеше след Полша към демокрация и европейски ценности. Днес пак се учат от нея, само че едни други хора – хомофоби, расисти, антиевропейци. Сетете се кой ще седне до депутатите от ПиС ( ) в Европарламента от България? Абе ,  нищо не ни е както трябва …. Мисля, че по-добрата Полша няма да се предаде, защото тук либералите имат един удивителен национален дух. Помислих си обаче друго - възможно ли е подобно събитие в България? Краткият отговор: не. Няма политик, който бихме акламирали както Валенса. Хайде, не чак толкова велик, нека спазваме мащаба. Изпратихме   с внимание колкото за второкласен естраден певец. Нашата кръглата маса беше заклеймена и от едните, и от другите; около нея се сътвориха многобройни конспиративни теории. С годините медиите очерниха първия ред около нея, после втория, накрая правостоящите. Първите избори – ами нали опозицията ги изгуби, значи отписваме ги от историята. Конституцията – е, ами тя излезе лоша, ядосва ни до ден-днешен. Абе, нищо не ни е както трябва, половинчато, компромисно, та чак обидно. И в последна сметка наместо да се гордеем, че като народ сме извършили удивителния обрат и от диктатурата сме се озовали в най-богатото и щастливо място на планетата – мърморим, завиждаме, мразим се взаимно. Аз наричам това Сан-стефански синдром: когато ти подаряват държава, а ти страдаш, че е можело да бъде по-голяма. Дали да не се понаучим от полските либерали да уважаваме реалностите, върху които почива държавата ни? Те винаги са компромисни, както самият живот.  ", "date": "2019.06.06", "title": "Защо Полша го може, а България - не?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396417-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B2%D0%B8%D1%81%D0%B0%D1%80%D0%B8%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  Великият измежду нашите отци Висарион бил роден и възпитан в Египет. От младини той възлюбил Бога и светлината на Божията благодат възсияла в неговото сърце. Той пазел себе си чист от всяка греховна сквернота, стараейки се да не опорочи духовната одежда, в която се облякъл в светото Кръщение. Свети Висарион предприел пътешествие до светите места в Йерусалим. Тук той видял преподобни Герасим, който прекарвал постнически и пустиннически живот при река Йордан и на когото служел един лъв. Видял също и много други подвижници, живеещи там в различни места и които впоследствие просияли със своите добродетели. Беседвайки с тях, свети Висарион получил голяма полза за своята душа.     Когато се върнал в отечеството си, Висарион намерил духовен отец в лицето на Исидор Пелусиотски. Като идвал често при него, той се поучавал в добродетелта и се поощрявал към строг живот. Накрая, след като раздал на бедните и на манастирите оставеното му от неговите родители имущество, Висарион се отрекъл от света и приел монашеско пострижение. Като се уединил в пустинно място, Висарион приел върху себе си обета на безмълвието. Изнурявайки себе си с многочислени трудове и умъртвявайки плътта си с постнически подвизи, той, бидейки в плът, станал подобен на безплътните ангели. Неговият пост бил безпримерен: понякога по цяла седмица не вкусвал нищо, а понякога не приемал храна и питие в продължение на 40 дни. Веднъж, като застанал на едно открито място, обрасло с тръни, той въздигнал към небето ръцете и очите си, а също обърнал и ума си към него и така прекарал 40 дни и нощи в молитва, стоейки неподвижно. В продължение на тези четиридесет дена той не се помръднал от мястото си, нищо не вкусил, не казал нищо никому, не бил оборен от дрямка, не изпаднал в изнемога от естествена слабост, за нищо земно не помислил с ума си, но целият - подобно на безплътните - бил устремил своите духовни очи към Бога. Затова и светият бил сподобен от Бога с голяма благодат: Бог му дал дара на чудотворството, така че той се уподобил на древните свети пророци. Така той станал подобен на Мойсей: както Мойсей някога в древност чрез посочената му от Бога дървена тояга превърнал горчивата вода в пустинята в сладка, за да напои жадния Израил, така и преподобни Висарион с молитвата си и с кръстния знак направил сладка солената морска вода, за да напои изнемогващия от жажда свой ученик. Това станало така: веднъж, когато светият и неговият ученик ходели по пустинния морски бряг, ученикът се изнурил от силния пек и като почуствал голяма жажда, казал на преподобния: - Отче, много съм жаден. Преподобният, след като се помолил и осенил с кръстния знак морето, казал: - В името на Господа, вземи и пий. Ученикът почерпил вода от морето в един малък съд, който носел със себе си. Като отпил от водата, тя му се сторила много сладка и прохладна, като да е почерпана от извор. След като се напил достатъчно и се разхладил, ученикът налял още вода в съда за път. Старецът забелязал това и казал на ученика: - Защо напълни съда с вода? Ученикът отвърнал: - Прости ме, отче! Взех вода, за да не се измъчвам отново от жажда. А старецът казал: - Бог, Който присъства на това място, присъства и на всяко друго, както тук, така и на всяко друго място Той може да даде вода на жадния. А името на този ученик било Дула. Преподобни Висарион се уподобил и на Иисус Навин: както той, при победната битка с аморейците, спрял движението на слънцето; така направил и този Божий угодник. Когато веднъж отивал заедно с ученика си при един старец, слънцето вече започнало да клони на запад, а оставало още много път. Тогава старецът се обърнал към Бога с молитва: - Моля Те, Господи, заповядай на слънцето да спре, докато не пристигна при Твоя раб! И така и станало: слънцето не залязло дотогава, докато преподобният не пристигнал при стареца. Свети Висарион се уподобил и на Божия пророк Илия. Както по време на суша той направил да се излее от небето обилен дъжд, така неведнъж и два пъти направил и преподобният. Светият се уподобил и на пророк Елисей: както той, като разделил водата с дрехата на Илия, преминал река Йордан, така и преподобният със своята молитва превръщал водата в път и минавал по нея. Той преминал като по сухо река Нил и така преминавал всички реки, които срещал по пътя си. Веднъж, когато преподобният бил в скита, в храма довели един бесноват човек. Започнали да извършват молитви за него в църквата, за да се избави от нечистия дух. Но бесът все не излизал от него, тъй като бил много зъл и свиреп. Клириците започнали да се питат: - Какво да правим с този бесноват? А някои казали: - Никой не може да изгони тоя бяс освен отец Висарион. Но ако ние го помолим за това, той няма да дойде в храма. Затова да направим така: на следващия ден сутринта той ще дойде в храма пръв, но ние ще дойдем още по-рано от него и ще сложим бесноватия да седне на неговото място, а след това ще кажем на стареца: „Събуди спящия.\" Клириците така и направили. Когато преподобният влязъл в храма, забелязал този човек, който седял на неговото място. Като не желаел да го прогони оттук, той застанал близо до него. Щом започнало да се чете църковното правило, клириците казали на стареца: - Отче, разбуди спящия. Висарион, като се приближил до човека, го побутнал и казал: - Стани и си иди оттук. И бесът, изгонен от думата на светия, веднага излязъл от болния. Човекът се изправил и започнал да благодари на Бога за това, че го е избавил от беснуването. И оттогава той бил напълно здрав. По такъв начин клириците подтикнали светия да извърши чудото и да изгони беса, тъй като този преподобен отец не желаел да извършва чудеса явно, за да не бъде прославен от хората. Бидейки смирен и смятайки себе си за грешен, той бягал от човешките похвали. Случило се, че един брат от скита паднал в някакво прегрешение, поради което свещеникът му заповядал да излезе от храма, като недостоен да бъде заедно с братята. Тогава и преподобни Висарион излязъл заедно със съгрешилия, като казал: - И аз съм грешен. Такова било смирението на светия. Неговите ученици съобщават за него, че той в продължение на 40 години не бил лягал върху постеля, за да отдъхне. Той си позволявал да дремне само за малко, стоейки или седейки. Преподобният често увещавал своите ученици да бодърстват и всякак да се пазят от вражеските изкушения. Той казвал: - Монахът трябва да бъде целият като око, подобно на херувимите и серафимите. И ако някой живее мирно, без да има изкушения, той още повече трябва да бодърства и да смирява себе си пред Бога, за да не би някак да се възгордее и да падне в някое още по-голямо съгрешение. Защото, поради гордостта, мнозина са падали в борба с дявола. Понякога Бог поради нашата немощ не ни изпраща изпитания, за да не погинем съвсем. По живота си този свят отец бил подобен на небесна птица, защото не придобил нищо земно, нямал нито своя килия, нито каквото и да е убежище. Той се скитал из пустинята, преминавайки от място на място. Ходел по планините и горите подобно на заблудил се пътник. Никак не се грижел за телесните си нужди; не се грижел нито за храната си, нито за облеклото си. Върху тялото си носел само бедно облекло, което едва прикривало голотата му. Без да обръща внимание на това, че през деня го изгарял слънчевият зной, а през нощта бил нападан от студа, той рядко влизал под някакъв подслон. Бродел по планините, като птица, търсейки уединение, въздигайки ума си към Единия Бог и утвърждавайки своята мисъл единствено и само в Него. Сълзите постоянно извирали от очите му, чести въздишки се чували от дълбините на неговото сърце и всички дни на своя живот той прекарвал в сълзи, всякога плачейки и ридаейки. Достигнал до дълбока старост, той се преставил във вечния живот и преминал от плача във вечното веселие, заедно с всички светии, в Христа Иисуса, нашия Господ, на Когото се отдава слава во веки. Амин.", "date": "2019.06.06", "title": "Св. преподобни Висарион Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396418-6-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1253 г. - Миндаугас е коронован за първи крал на Литва.   1415 г. - Ян Хус е изгорен на клада като еретик.   1483 г. - Ричард III е коронован за крал на Англия.   1538 г. - Сър Томас Мор е екзекутиран като предател поради противопоставянето му краля на Англия Хенри VIII да оглави Англиканската църква.   1609 г. - В Бохемия е обявено правото на свобода на вероизповеданието.   1785 г. - Доларът е обявен за национална валута на САЩ.   1868 г. - Четата на Хаджи Димитър и Стефан Караджа преминава река Дунав и навлиза в България край село Вардим.   1885 г. - Луи Пастьор прави първата ваксинация на човек, като спасява ухапано от бясно куче дете. Това бил 9-годишния елзасец Жозеф Майстер.   1919 г. - Първият полет през Атлантическия океан с английския самолет R34 завършва успешно с кацане в Ню Йорк.   1922 г. - Три български опозиционни партии се обединяват в коалицията Конституционен блок.   1928 г. - Прожектиран е първият напълно озвучен филм - Светлините на Ню Йорк на режисьора Браян Фой.   1940 г. - Военен съд в Тулуза задочно осъжда на четири години затвор лидера на Съпротивата генерал Шарл де Гол - по-късно президент на Франция.   1957 г. - Алтея Гибсон става първият чернокож атлет, който спечелва тенис шампионата Уимбълдън.   1964 г. - Малави обявява независимост от Обединеното кралство.   1966 г. - Държавата Малави е обявена за република с първи президент Хастингс Банда.   1967 г. - Нигерийската гражданска война: Нигерийската армия нахлува в Биафра, с което започва войната.   1973 г. - Английската рок група Queen издава първия си сингъл - Keep Yourself Alive.   1975 г. - След държавен преврат Коморските острови обявяват независимост от Франция.   1988 г. - Пожар на петролната платформа Пайпър Алфа в Северно море отнема живота на над 120 работника.   1990 г. - Петър Младенов подава оставка, като председател (президент) на Република България, след обществен натиск, заради изречената фраза „По-добре е танковете да дойдат\".   2005 г. - МОК избира Лондон за домакин на Летните олимпийски игри през 2012 г.    ", "date": "2019.06.06", "title": "6 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396420-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BB%D0%B8-%D1%89%D0%B5-%D0%B5-%D0%BD%D0%BE%D0%B2%D0%B8%D1%8F%D1%82-%D1%81%D0%BF%D0%B0%D1%81%D0%B8%D1%82%D0%B5%D0%BB", "text": "С разкритието за надплатените партийни субсидии Слави Трифонов отбеляза точка срещу партийната система. Той ли ще е новият спасител на България?  Има ред сигнали, че шоуменът е решил да влезе в политиката.            С разкритата информация за надплатените партийни субсидии Слави Трифонов отбеляза точка срещу партийната система. Стана ясно, че, в разрез със закона, на няколко партии (ГЕРБ, \"БСП за България\", \"Обединени патриоти\", ДПС и \"Воля\") са изплатени не по полагащите им се 11 лв. за получен глас, а по 13.25 лв. Възмутително е, че въпросните формации са усвоили милиони повече от това, което им се полага, и така са бръкнали още по-дълбоко в изтънелите джобове на данъкоплатците в най-бедната страна в ЕС. В случая обаче не това е най-скандалното. Истинският проблем е другаде: в държава, която се определя като \"правова\" и \"демократична\", е нужно един шоумен, презрително наричан \"чалгар\", да повдигне темата, за да се задейства главният прокурор. Ако Слави Трифонов не бе ударил с юмрук по масата, политиците щяха преспокойно да продължат да си \"сипват допълнително\"; щяха да бъркат с блажени усмивчици в държавната хазна, която \"суверенът\" им е поверил, когато и както им скимне. Това е пределно ясно. Сега оставката на финансовия министър Владислав Горанов отново е на дневен ред, особено след нелепите му оправдания, че законът бил несъвършен и недостатъчно ясен. Възниква логичният въпрос: как поне веднъж \"скритите\" вратички в нормативната база не навредиха на интересите на самите \"народни избраници? Отговорът естествено е: защото в тях \"е и хлябът, и ножът\". Парламентарната комисия по правни въпроси подкрепи законопроекта на МС да бъдат върнати надвзетите субсидии само за последните 3 години (26 май 2016 - 30 април 2019). Сумата се оценява на около 14.5 млн. лв. Предстои гласуване в пленарна зала. Като имаме предвид, че въпросните партии са заедно в поредното юридическо тресавище (но за тях - златна мина), което сами сътвориха, не е изключено надплатени субсидии да се връщат/удържат тогава, когато нечии партийни другари започнат да връщат апартаменти. Вече знаем, че за сагата с отклонените евросредства за къщи за гости ще плащат данъкоплатците. \"Става ли\" Слави Трифонов? Г-н Трифонов вече постави въпроса за намаляването на партийната субсидия до лев/глас на инициирания от него референдум, проведен през ноември 2016 (тогава само 12 хиляди гласа не достигнаха, за да стане резултатът от него задължителен). Разкритието, което Трифонов направи сега, изглежда работи в полза на основната му \"теза\", че актьорите на политическата сцена меко казано \"не стават\". Лукавите обобщения от типа на \"всички са маскари\" съдържат в себе си и претенцията, за това, че този, който ги прави, може да предложи алтернатива. Дойде ли часът Слави Трифонов да слезе от \"ферарито с цвят червен\", за да влезе в политиката? Има ред сигнали, че е решил да направи тъкмо това, а бойното кръщение на неговия политически проект може би ще бъдат местните избори през есента. На 31 юли, след 19 години в ефир, \"Шоуто на Слави\" ще спре излъчването си, а Трифонов и екипът му изглежда нямат интерес от нов договор с bTV (възможно е неизвестността около съдбата на предаването да е и рекламен трик, но bTV май вече са намерили заместник на Слави). Ако няма да видим \"Ку-ку партия\", възниква въпросът: защо изобщо бе необходим кастингът за политици, който Трифонов направи (една от участничките в кастинга вече се реализира - Цветелина Петкова, зам.-председател на учредения в двореца Врана клуб \"Милениум\", изненадващо бе включена и избрана в евролистата на БСП)? Освен това още през май упорито се заговори, На пръв поглед, политическият контекст е благоприятен за евентуален политически проект на Слави Трифонов. ГЕРБ още се борят с щетите от \"Апартаментгейт\"; БСП реши да влезе в поредната спирала на самоизяждането; две от патриотичните формации, които са част от управленската формула - \"Атака\" и НФСБ - се представиха много слабо на евроизборите. Може би на този \"поразреден фон\" онези близо 70%, които не отидоха да гласуват на 26 май, ще бъдат мотивирани от поредната месианистка претенция, този път с чалга-патриотични обертонове? Конкуренцията в нишата на чалга-патриотизма обаче е ожесточена. Безброй политици облякоха носии. Днес повече от всякога кандидатите да ни оправят държавата искат да се пришият към \"антиистаблишмънта\"; предрешили са се като хъшове; ще им се да минат за поборници за свобода и правдини. Има много \"управленци\", които знаят и хорце да тропнат, и чеверме да завъртят…  Общ проект с Мая Манолова? За да изпъкне, Слави Трифонов може да сочи към скандалите със субсидиите, апартаментите, терасите, къщите за гости и пр., да клати укорително глава, да размахва пръст, да пакетира всички в един зацапан кюп и да се провиква: \"Ние сме различни!\". Но преди да се качи \"горе на черешата\", неговата партия трябва да има изградени структури, които са от огромно значение особено за местните избори. Ще бъде трудно новата формация да пусне корени без наличието на щаб от експерти с опит в партийното строителство, а за момента такива не се виждат. Не е  изключено шоуменът да направи общ проект с Мая Манолова. Омбудсманът има не само висок рейтинг, но и голям опит в политиката. Слави Трифонов обаче допусна тежка политическа грешка със сервилното интервю, което направи с премиера Бойко Борисов. Поведението на шоумена по време на това предаване разочарова мнозина от тези, които привидяха в него човек, способен да събори статуквото. Нищо чудно тогава да видим поредната патерица на Борисов, този път прикрита като пееща \"Ку-ку партия\". Този номер още не се е изтъркал, може да подлъже немалко избиратели. Популярността на Слави обаче мина своя апогей и, макар все още да е висока, лека-полека върви към залез. Политическият проект на Трифонов може да се окаже мъртвороден.      ", "date": "2019.06.06", "title": "Слави Трифонов ли ще е новият спасител?"}
{"url": "http://www.classa.bg/%D1%81%D0%B2%D1%8F%D1%82/item/396419-%D0%BF%D1%80%D0%BE%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-twitter-%D0%B2-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BC%D0%B0%D1%89%D0%B0%D0%B1", "text": "Социалната мрежа Twitter в сряда спря да работи в няколко страни по света, според доклади от потребители, публикувани на сайта DownDetector. Картата за свързване, генерирана чрез докладите, показва, че проблемите са били концентрирани в САЩ, Япония, Русия (в областта на Москва) и Бразилия, както и в Обединеното кралство, Испания, Франция, Германия, Полша и някои други европейски страни. По-голямата част от потребителите (83%) са се оплакали, че са имали проблеми с уебсайта Twitter, докато друга група потребители на интернет не са могли да получат достъп до социалната мрежа от приложението за Android (8%), а също и от приложението за iPad (7%). \"Twitter не работи в моята област, не мога да публикувам нищо и отнема много време за стартиране\", сподели потребител. \"Не мога да направя нищо\", потвърди друг за проблема.", "date": "2019.06.06", "title": "Пропадане на Twitter в световен мащаб"}
{"url": "http://www.classa.bg/%D1%82%D0%B5%D1%85%D0%BD%D0%BE/item/396421-%D0%B4%D0%B8%D0%B7%D0%B0%D0%B9%D0%BD%D1%8A%D1%82-%D0%BD%D0%B0-%D0%BD%D0%BE%D0%B2%D0%B8%D1%8F-mac-pro-%D0%BD%D0%B0-apple-%D0%BF%D0%BE%D0%B4%D0%BF%D0%B0%D0%BB%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "В рамките на Световната конференция на разработчиците (WWDC), проведена в Сан Хосе (Калифорния, САЩ), Apple обяви в понеделник няколко нови продукта и услуги. По-специално, беше представен новият компютър Mac Pro, чийто необичаен дизайн веднага изпълни мрежата с находчиви подигравки. Повечето потребители единодушно решиха, че Mac Pro 2019, който има процесор Intel Xeon, с до 28 ядра, съвсем прилича на ренде за сирене. \"Представяме ви новия Mac Pro, най-добрата машина за потребителите на Pro. Сиренето не е включено\", казва снимка, споделена от потребител. „Маркетинговата стратегия за новите Mac Pro се връща назад с 50 години към италианските стереотипи\", казва друг. Междувременно някои други интернет потребители сравниха новия продукт на Apple с радиатор. Въпреки че основният фокус на мрежата беше върху дизайна на устройството, много потребители също се подиграха с цената на специалната стойка за Mac Pro, която ще струва $ 999. „Колко трябва да сте луд да купите Apple стойка за $ 999, когато можете да получите такава от Amazon за $ 20\", изръмжа един потребител. От своя страна един потребител на Туитър припомня епизод от \"Симпсънс\", в който Омир показва устройство с интегрирано ренде за сирене. По този начин, известната серия отново доказа, че ражда пророчества, които с течение на времето се превръщат в реалност. „Симпсънс\" с успех предрекоха, наред с други неща, успехът на Доналд Тръмп за изборите през 2016 г., носителят на Нобеловата награда за икономика за 2016 г., кризата с Ебола и смъртта на няколко известни личности, а също и скорошната изненадваща загуба на боксьора Антъни Джошуа от Анди Руис.", "date": "2019.06.06", "title": "Дизайнът на новия Mac Pro на Apple подпали мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396423-%D0%B2-%D1%87%D1%83%D0%B4%D0%BD%D0%B8%D1%8F-%D1%81%D0%B2%D1%8F%D1%82-%D0%BD%D0%B0-%D0%B0%D0%B2%D1%82%D0%BE%D1%87%D0%B0%D1%81%D1%82%D0%B8%D1%82%D0%B5-%D0%B8-%D0%B7%D0%B0%D0%B2%D0%BE%D0%B4%D0%B8%D1%82%D0%B5-%D0%B8%D0%BC-%D1%83-%D0%BD%D0%B0%D1%81", "text": "„Най-скъпите камери на „Мерцедес“ се произвеждат в Русе, включително и лазерни лъчи на фаровете“ – това каза премиерът Борисов по време на предизборната си обиколка из страната.  Какво точно се произвежда в Русе и какво е разбрал той, не е важно. Важното е, че има завод за авточасти. За коли завод у нас няма, но за авточасти има в много градове. И те се превръщат в гордост на управлението на Борисов, независимо кой кога е открит, още преди неговото царуване. Например такъв завод в Пазарджик Борисов и Плевнелиев го откриха два пъти. Сега преди изборите беше втория път, уж разширение. Заплатите в него, както писа местния пазарджишки вестник, са минимална 500 и нещо лева, плюс 200 лева бонуси (виж  ). Но, както често се случва, има много брак и работниците остават без бонуси. Има много текучество и постоянно се търсят работници. Борисов като политик предизборно говореше за хиляди левове заплати из заводите за авточасти. Нека да ги вдигат тия заплати, ама… Заводите за авточасти на японския инвеститор „Ядзаки” в Димитровград и Ямбол дават 600 лв. заплата, плюс 280 лева надбавки. Работниците са предимно цигани. Българи не щат да работят в такива заводи, предпочитат сезонна работа – 6 месеца в Гърция, Испания. Там за половин година спестяват толкова, колкото за цяла година на плътен работен ден в такъв завод у нас (виж  ). И въобще – тази т. нар. от Борисов „индустриализация”   наистина ли е голям прогрес и развитие на икономиката? Трябва да се започне с някои пояснения за модерното автомобилно производство и заводите за авточасти у нас и по света. Части за някакъв модел, примерно германски автомобил, могат да се произвеждат едновременно в няколко завода по света. Независимо дали тази част идва от България или Турция и отива в завода на „Фолксваген” в Испания, в Португалия или в Мароко, които работят в синхрон с други заводи в Полша, Чехия, Унгария и Германия. Производството на автомобили е унифицирано, разни марки и модели използват еднакви шасита и ходови части, двигатели. Различават се по дизайн. Прrмерно, средният клас „Шкода“ е на една база и двигател със средния клас „Фолксваген“ и „Сеат“. И т. н. А работниците са на конвейер, без да влагат някаква мисъл или „творчество”,   Затова и цигани без образование работят в такива заводи у нас. И по принцип, поради технологиите, са необходими все по-малко работници в такива заводи за авточасти. Големите производители на коли поръчват един компонент не само на един производител, а на поне три. Целта е да ги поставят в условие на конкуренция, да получат средна цена, с която да балансират за крайната цена на автомобила, и да се застраховат, ако някъде се случат стачки или други причини да се объркат редовните доставки, ритъмът на производството на автомобила няма да бъде засегнат. Един и същ модел германска кола, както е известно, се сглобява на две-три места в Европа. Но освен това в производството в двата или трите завода, се слага един и същ компонент, например от електрониката, произведен от „Бош“, „Валео“ или „Магнети Марели“. Всяка от тези големите фирми за автоелектроника, е доставчик на определен компонент за една съща марка коли. На свой ред тези фирми си поръчват производство на подизпълнители – цехове и заводи из Европа и другаде. Това е така не само с електрониката, с всякакви детайли. Производството е до голяма степен автоматизирано, с производствени линии, доставени пък от друг голям производител. Въпросът не опира до инженерен потенциал на държавата, в която се произвеждат компонентите. На място само пускат доставената поточна линия и суровини. Основният въпрос е по-ниска себестойност на производство. И така у нас са се разположили някои цехове и поточни линии, които са на доставчици на големите автопроизводители или на техни подизпълнители. И у нас тези заводи дават, както и да го смяташ, заплати по 300-400 евро. Частите излизат с конкурентна цена… Е, ама някъде давали и по 500 евро заплата. И там има текучество. Средният нашенец не ще. Предпочита да работи в Гърция за курортния сезон половин година, да се върне с 3 хил. евро оттам, и догодина пак. Вместо да кара целогодишно с 800 лв. заплата с 15-20 дни отпуск. И сагата са авточастите не свършва дотук   Всеки компонент, който е оригинален, с емблемата, марката на автомобил, минава през поредица тестове при производителя му, после при производителя на автомобилите, за които е предназначен. Затова оригинална част с марката и емблемата струва много, а същата част, с марката на доставчика, струва много по-евтино. Има детайл, например с емблема на „Фолксваген”, същия детайл с емблема на „Ес Ка Еф”, струва доста по-евтино. Има го и от други производители, още по-евтин. Има и второкласни и третокласни партиди, отпаднали при производството. В България колите се поддържат главно с такива части, най-евтините. В сервиза ти предлагат да избираш варианти за една и съща авточаст на три различни цени. Най-скъпата е с 6 мес. или една година гаранция, най-евтината – без. А в оторизирания сервиз на марката работят само с оригинални части, с гаранция, но и с цените ти режат главата до кръста – ремонтът понякога излиза повече пари, отколкото струва купената на втора ръка кола. Има вторично неоторизирано и пиратско производство на авточасти, на което България е голям вносител. Това са части от Тайван, Китай, Турция. Турските са най-качествени, там има и оторизирани заводи за авточасти. Тайвански калници, например, има за всякакви модели, издържат по 1-2 години и ръждясват. Дръжка на вратата на фолксвагена, произведена в Тайван или Китай, иначе украсена със знаците VW, като оригинална, струва 20 и нещо лева и издържа 2 месеца без да се повреди. Като си купиш за 20-30 лева същата дръжка оригинална, но от авточасти втора ръка, все едно си си купил нова…   Да се гордеем, че има цеховете и заводи за авточасти в България, ама за сравнение малка Словения има два автомобилни завода и строи трети. Словакия, също бивша соц-страна, славянска, пък е най-големият производител на коли в света – на жител от населението се падат по около 100-ина произведени коли годишно – общо 5 автомобилни завода, в които произвеждат 6-7 марки и модели. У нас все пак е развит добре автобизнесът. По данни на НСИ най-упражняваната професия в България е търговията и ремонтът на автомобили. Това са безкрайните автокъщи из България, сервизи, сервизчета и майстори. България е напълнена с автомобили втора употреба и продължава да се пълни. В този сектор са заети близо 400 хил. души, като средната заплата към 2017 г. е надминала 1000 лв. Техници, вместо да работят в завод за авточасти за 800 лева, работят в сервиз за повече. Това е българската индустриализация.", "date": "2019.06.06", "title": "В чудния свят на авточастите и заводите им у нас"}
{"url": "http://www.classa.bg/%D1%81%D0%B2%D1%8F%D1%82/item/396415-%D0%BA%D0%BE%D0%B9-%D1%83%D0%B1%D0%B8-%D0%B2%D0%B0%D0%BB%D1%82%D0%B5%D1%80-%D0%BB%D1%8E%D0%B1%D0%BA%D0%B5", "text": "Валтер Любке се прочу през 2015, когато заяви, че който не е съгласен с бежанската политика на Германия, може да напусне страната. Той бе един от най-влиятелните политици в Касел. Кой го уби?  Местните хора са потресени.         Няма човек в селото, който да не го познаваше: в събота вечерта (1.06.) Валтер Любке беше прострелян в главата в двора на къщата си в Иста, село с около 900 жители в провинция Хесен. Любке беше председател на Общинския съвет на град Касел. Той беше един от най-влиятелните местни политици. Полицията все още не е обявила дали има водеща версия или разследва във всички възможни посоки. Знае се само, че 65-годишният Любке е бил застрелян в главата от близко разстояние, както и че оръжието не е намерено. Разследващите са убедени, че не става дума за самоубийство. Любке е бил открит от член на семейството си и два часа по-късно е издъхнал в болницата. Полицията призова хората да се въздържат от спекулации по темата. \"Видяхте ли помията в интернет?\" Къщата на Валтер Любке се намира срещу една детска градина. И двете сгради сега са опасани с полицейски ленти. След тях започват поляни и пасища. Групичка съседи са се събрали край къщата на Любке и разговарят оживено. Изглеждат объркани. \"Добре дошли в Берлин-Нойкьолн\", казва един от мъжете, визирайки берлинския квартал, известен с високо ниво на престъпност. Съседите се питат какво точно се е случило в къщата на Любке в събота вечерта. По същото време в селото се е провеждал традиционният панаир и е било прекалено шумно, за да се чуят изстрели от огнестрелно оръжие, казват от групичката. Един от мъжете твърди, че се е прибирал  точно по времето, когато най-вероятно е било извършено убийството. \"Какво щеше да направиш, ако беше зърнал убиеца?\", пита го една от жените. \"Щях да го пусна да си върви\", отвръща той, убеден, че това би било най-разумното поведение. На съседите обаче им е трудно да се въздържат от спекулации. \"Видяхте ли помията в интернет, която се излива върху него?\", пита една жена и добавя, че това са истинските извършители.     Получавал ли е Любке смъртни заплахи? В медиите се появиха информации, че Любке е получавал смъртни заплахи във връзка с бежанската криза. Тогава в района, както впрочем и в цяла Германия, бяха настанени много хора, бягащи от войната в Сирия, но и мигранти от други страни. \"Всеки, който не споделя нашите ценности, е свободен да напусне страната по всяко време\", беше казал Любке на среща с граждани през 2015 година в апогея на бежанската вълна, заляла Германия. Валтер Любке е член на ХДС - партията на канцлерката Ангела Меркел. От Михаел Конрад, говорител на Общинския съвет на Касел,  научаваме, че около 1300 служители - от данъчни експерти до представители на имиграционните власти - са работели за Любке. От говорителя научаваме още, че хората са харесвали Любке, както и че е бил много добър шеф. А неговите съседи казват, че хората в селото са шокирани. Те не могат да повярват, че на това спокойно място е било извършено такова тежко престъпление. Една от жените уверява, че вече щяла да започне да заключва входната си врата. Нещо, което досега не била правила. Всички в Иста се надяват полицията да разкрие убиеца.    ", "date": "2019.06.06", "title": "Кой уби Валтер Любке?"}
{"url": "http://www.classa.bg/%D1%81%D0%B2%D1%8F%D1%82/item/396414-%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%BE%D1%82%D0%B8%D0%B2%D0%BD%D0%B8%D0%BA-%D1%81%D0%B5%D0%B3%D0%B0-%D0%B5-%D0%BF%D1%80%D0%B8%D1%8F%D1%82%D0%B5%D0%BB-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%BD%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BD%D0%BE%D1%80%D0%BC%D0%B0%D0%BD%D0%B4%D0%B8%D1%8F", "text": "Страховитият враг сега е доверен приятел. Въплъщението на злото се превърна в крайъгълен камък на следвоенна Европа. Наближава 75-ата годишнината от десанта в Нормандия и днес германците са добре дошли, за разлика от нацистите, които бяха отбягвани и презирани. Сега войник с германския флаг на униформата си може да мине под осеяното със звезди знаме на американското гробище в Нормандия като символ на положителната промяна, настъпила откакто съюзниците си пробиха път през френските плажове, заети от войските на Адолф Хитлер на 6 юни 1944 г. „Това е най-важното, за което ще бъдем винаги благодарни: Фактът, че можем да носим германските си униформи и срещаме приятелски настроени хора“, каза Даниел Помер, член на германски механизиран батальон на пехотата, който вчера посети американското военно гробище. Застанал сред 9388 чистобели кръста, повечето от който на американци, убити по време на десанта в Нормандия и последвалите боеве, Помер каза, че падналите в бой войници, погребани на американското гробище в Нормандия, „са освободили Европа, включително и Германия“. Деветдесет и четири годишният ветеран от американската армия Пийт Шоу, служил в 283-ти артилерийски батальон по време на Втората световна война, отдаде чест под същия американски флаг половин час по-рано. Очите му се насълзиха, спомняйки си за приятелите, които е изгубил в свирепата битка с германците при настъплението в Нормандия. Попитан, дали е мразел немските войници по време на войната, Шоу отговори: „О, да! О, да!“ Повече от 10 месеца след десанта в Нормандия военното подразделение на Шоу участва в освобождаването на Дахау, нацисткия концентрационен лагер до Мюнхен, където са загинали десетки хиляди концлагеристи. Ужасен, той описва ямите и количките, „пълни с тела – евреи, германци, военнопленници или всякакви други, който са били несъгласни с Хитлер“. „Как може човек да направи подобно нещо“, казва Шоу за Хитлер. За германските войници, които е мразил, сега ветеранът казва, че „половината от тях не са знаели какво се случва“.     Във Франция окупационните войски дълги години след войната били наричани „шваби“. В последните години се правят опити да се разграничат нацистите и техните поддръжници от останалите германци. По същия начин Германия сега се възприема като крайъгълен камък на стабилността на континента и заедно с Франция е един от двигателите на Европейския съюз. „Радостно е, че след края на тази ужасна Втора световна война, започната от Германия, имаме световен ред, който създаде ЕС, осигури мира, и гарантира нашата стабилност“, каза вчера германската канцлерка Ангела Меркел. Въпреки това не очаквайте да видите много германски знамена да се веят на силния вятър в Северна Франция редом със знамената на САЩ, Великобритания и Канада. Тези дни из цяла Нормандия могат да се видят хора, участващи във възстановки – карат американски джипове, носят британски униформи и отдават чест, но хората в германски униформи са малко. Лидери от цял свят се събират в Портсмут, Англия, в навечерието на десанта в Нормандия. Сред тях ще бъдат американският президент Доналд Тръмп, британският премиер Тереза Мей и германската канцлерка Меркел. Утре на отбелязването на годишнината Тръмп ще бъде на американското гробище в Нормандия, което гледа към плажа „Омаха“. Британският премиер Мей ще отбележи десанта в близкия Кайен. Канадският министър-председател Джъстин Трюдо ще посети плажа „Джуно“, където канадските войски са дебаркирали в деня на десанта. Френският президент Еманюел Макрон възнамерява да обиколи целия район. За разлика от тях германският посланик във Франция се очаква да води делегация на гробището близо до Ла Камб, където са погребани над 21 000 германски войници. Различията между съюзниците и Германия остават, когато става въпрос за гробищата. На американското гробище в Нормандия има подходящо кръстена блестяща бронзова статуя, наречена „Духът на американската младеж, надигащ се от вълните“, която изобразява мускулест мъж, гледащ напред и нагоре. За германското военно гробище близо до плажа „Омаха“ в Ла Камб скулптори са изваяли две фигури, които изглеждат толкова мрачно, колкото черният камък, от който са направени. „За съжаление, това е израз на победата и поражението“, каза Ален Дюпен, главен градинар на американското гробище, и добави: „Всяка страна има собствен поглед върху гробищата си и не може да гледаш по същия начин на британските, американските и германските гробища“. Минало е много време преди голям брой хора да започнат да идват на германското гробище, където са погребани близо 2100 войници от омразните подразделения на „Вафен СС“, паравоенното крило на нацистите. Близо 450 000 посетители дойдоха миналата година и приблизително всеки трети бе германец. Кметът на Ла Камб Бернар Ленис каза, че „дори по-старите поколения да проявяват определена резервираност“, по-младото поколение, изправено пред перспективите, осигурени от днешната епоха, гледа напред. „Това е символът на нашето помирение, разбира се. Трябва да отворим нова страница“, каза Ленис. БТА", "date": "2019.06.06", "title": "Бившият противник сега е приятел: германците са добре дошли на тържествата за Нормандия"}
{"url": "http://www.classa.bg/%D1%81%D0%B2%D1%8F%D1%82/item/396413-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%BF%D1%80%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F", "text": "В Кремъл твърдят, че президентите на Русия и Китай се разбират добре. Не е тайна, че Русия се преориентира и икономически, и политически към Азия. Но докато Китай прелива от пари, Москва закъсва.       Тонът на Владимир Путин е почти триумфален, когато обявява, че през 2018 година търговският обмен с Китай е надхвърлил 100 милиарда долара: \"Китай е наш стратегически партньор\", заяви той в края на април при последното си посещение в Китай. Днес Путин отново се среща с китайския си колега Си Цзинпин - по време на икономическия форум в Санкт Петербург. Това е 28-та среща помежду им през последните 6 години. С други думи – двамата се познават твърде добре.     В рамките на 3-дневната визита на китайския президент ще бъдат подписани общо 30 двустранни спогодби за сътрудничество. Преди посещението китайският посланик в Русия Ли Хуи повтаряше неуморно, че в дипломатическата област Китай и Русия координират тясно действията си. И наистина, двете страни, които са постоянни членки на Съвета за сигурност на ООН, често блокират инициативи на западните държави. Например опитите на САЩ и Европа за умиротворяване на Сирия или за демократизирането на Венецуела. \"Ние отхвърляме унилатерализма\", уверява китайският посланик. Казано иначе: Пекин и Москва ще се съпротивляват на всичко, което, според тях, е опит за налагане на \"американска хегемония\". Отношението на Запада ги сближава През първите 5 месеца на тази година двустранната търговия също е продължила да нараства, с което двете правителства не спират да се хвалят. Но особено в Москва избягват да говорят за това колко неравностойни са двете страни в търговията. Русия изнася за Китай най-вече суровини - нефт, газ, въглища и дървесина, докато Китай продава на Русия машини, транспортни средства и стоки за потребление. Стокообменът с Русия съставлява едва 1,9 процента от общата търговия на Китай, за който далеч по-важни пазари са САЩ и ЕС. Затова пък износът за Китай съставлява цели 15 процента от външната търговия на Русия. Още през 2010 година Китай измести Германия като най-важен търговски партньор на Русия. След 2014 Кремъл се ориентира икономически, а все повече и в политическата област - към Китай и Азия. Това със сигурност се дължи и на западните санкции срещу Москва. В близко време не се очертава тези санкции да бъдат разхлабени, включително заради неуспеха на усилията за постигане на мир в Украйна. Москва смята, че несправедливо е станала обект на наказателни санкции, а Пекин на свой ред се оплаква от очертаващата се търговска война със САЩ. Китай и Русия се сближават, защото се чувстват застрашени от Запада, казва по този повод деканът на московското Висше училище по икономика Сергей Караганов. Самият той още през деветдесетте години на миналия век пледираше за преориентацията на Русия към Азия, но по онова време никой в Кремъл не му обърна внимание. По-късно Караганов бе включен в екипа от съветници на президента Путин. Според експерта, една голяма част от руския политически елит продължава да се отнася с недоверие към Китай. \"Кремъл не залага всичко на една карта, а се опитва да разширява връзките си също и с Индия, Южна Корея, Япония и други азиатски държави\", посочва Караганов. Оръжия и инфраструктура Русия и Китай работят много тясно също и във военната област. През септември 2018 руски и китайски военни подразделения участваха в съвместното военно учение \"Восток 2018\". Твърди се, че в него са участвали до 300 000 руски и 3 000 китайски военнослужещи. Москва продължава да продава на Китай руски оръжия, но Китай междувременно значително разшири и собственото си оръжейно производство. Особено забележителна е скоростта, с която Пекин изгражда своя военноморски флот. В Санкт Петербург президентите Путин и Цзинпин ще се опитат да дадат тласък и за разширяването на инфраструктурата по общата граница между двете страни - дълга 4 000 километра. Разликата се състои в това, че Пекин разполага с необходимите финансови средства за това. Много показателен в това отношение е строежът на моста над граничната река Амур в Далечния Изток. Докато китайците за кратък срок завършиха своята половина от моста, дълъг над 2 километра, изпълнението на проекта от руска страна постоянно се отлага – защото Кремъл просто няма достатъчно средства.    ", "date": "2019.06.06", "title": "Как Русия и Китай искат да спрат \"американската хегемония\""}
{"url": "http://www.classa.bg/%D1%81%D0%B2%D1%8F%D1%82/item/396410-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BB%D1%8F%D0%B2%D0%BE-%D0%B3%D1%83%D0%B1%D0%B8", "text": "Отстъплението на центристките партии на европейските избори демонстрира, че кризата в ЕС съвсем не е свършила. Липсата на стратегия и идентичност на радикалната левица обаче ѝ пречи да предложи алтернатива Почти никой от безбройните коментари за   не споменава радикалната – в смисъл различна от социалдемократическата – левица. Това е израз на презерение, което е напълно заслужено. Преди пет години тази левица, действаща под тромавата абревиетура GUE/NGL (Конфедеративна група на Европейската левица/Северна зелена левица), бе предвождана не от друг, а от Алексис Ципрас. По-късно – като гръцки премиер, той се превърна в любим ученик на Ангела Меркел в изкуството на предателството. На предишните европейски избори коалицията GUE/NGL, към която бяха привлечени различни малки организации, си осигури 52 депутатски места, или малко под 7% от 751-те места в Европейския парламент. След изборите миналия месец броят на представителите ѝ спадна до 38 – загуба от над една трета.  се размина на косъм с изчезването от Европейския парламент в момент, в който старите партии в център-дясното и център-лявото също страдат от драстични загуби. Заедно те спечелиха 329 места в ЕП, или 44% от всички, с което се сложи край и на парламентарното мнозинство на „Голямата коалиция“. Това бе съпроводено с рязък ръст на гласовете за различни нови или почти  нови националистически десни формации (114 места, увеличение с 36). Имаше също толкова впечатляващ напредък за Зелените, чието представителство нарасна от 52 на 70 депутати – което ги прави почти двойно по-силни от левицата. Това очевидно са времена на бързи изменения в политическите предпочитания. Но кога би могло да се очаква лявото да постигне електорален прогрес сред европейските работници и реформистки настроените части от средната класа, ако не сега? Има спешна нужда да се обясни провала на левицата да постигне такъв напредък. Хрумват ми четири основни причини, макар че със сигурност има и още. Стратегия Първата и най-основна причина е привидното пълно отсъствие на реалистична антикапиталистическа или поне анти-неолиберална политическа стратегия, свързана с  . Липсва дори  по критично важният въпрос   да бъде  за прокарване на  . Вместо това има наивно или опортюнистично приемане (трудно е да се каже кое от двете е по-лошо) на позитивния „европеизъм“, който е така популярен сред младите хора и така удобен, както за изборните кампании на зелените, така и за европейските технократи, търсещи легитимация за своя неолиберален режим. Един конкретен израз на това е, че сред лявото дори не се споменава начинът, по който европейската дефакто конституция ограничава политическото пространство за всякаква антикапиталистическа или дори проработническа програма – чрез гаранциите за свещените свободни пазари („четирите свободи“), чрез фактическите диктаторски правомощия на Европейския съд, както и чрез наредбите за балансиран бюджет на Европейския валутен съюз, налагащи остеритет на страните и гражданите. Старателно се избягват всякакви критични дискусии и относно централната за ЕС социална политика – свободното движение на труда между страните-членки, чиито икономики в момента се различават драстично. Това се комбинира с намеци за симпатии към отворените граници като цяло, включително тези към „външния“ свят. Единственият ефект от тази тактика е, че потвърждава образа на Европа, прокарван от зелените и левоцентристките партии на средната класа: като нещо, което се свежда най-вече до млади хора, пътуващи без граничен контрол и без да се налага да обменят пари. Още повече това върви в тандем с изцяло илюзорни политически проекти като например общоевропейска минимална заплата. Само след настоятелно питане се признава, че европейската минимална заплата ще трябва да бъде диференцирана в отделните държави. Очаквано, това предложение не намира подкрепа нито в бедните страни от съюза, където хората го виждат като твърде добро, за да е истина, нито в богатите членки, където най-вече работниците се опасяват, че те ще са тези, които трябва да платят за „европейската солидарност“ на левицата. Европеизъм Второ, в повечето страни левицата неотклонно се приравнява към старите и нови центристки партии – християндемократи, социалдемократи и зелени, в декларациите, че новата националистическа десница представлява неминуема заплаха за демокрацията. Това превръща гласуването „за Европа“ или дори за „повече Европа“ в необходимата защитна реакция. Доста често лявото дори повишава залога като заявява, че новата крайна десница всъщност си е все същата стара крайна десница и гласуването против нея е съвременен еквивалент на антифашистката борба в междувоенните години. Това по опасен начин размива разликата между законни опозиционни партии, колкото и осъдителни да са техните думи и мисли, и частни армии, целящи да заменят демократичната държава с диктатура. Такова историческо объркване играе най-вече в полза на зелените по няколко начина. Преувеличаването на заплахата от новата десница със сигурност тласка гласоподаватели в ръцете на партиите на либералния истаблишмънт, които обещават „стабилност“ в трудни времена. Ако фашизмът е нещо, което може да се победи с гласуване за „повече Европа“, няма нужда да се стига толкова далеч и да се гласува за радикалната левица – гласуването за новите любимци на средната класа би трябвало да свърши работа. Ако демокрацията означава парламенти без неонационалистически „популисти“, то гласуването на всеки пет години за „непопулистка“ партия ще е достатъчно. Човек би могъл да си помисли, че една левица, която заслужава името и претенциите си, ще е наясно, че демокрацията може да се намира под заплаха, дори ако няма никакви „фашисти“ наоколо, било то реални или мними. Центристките партии – на чиято страна застава европейската левица във фалшивата електорална война срещу фашизма, сами по себе си са направили доста, за да подкопаят демокрацията. Те правят точно това като подчиняват своите държави на неолибералния политико-икономически ред, който налага неприкосновен режим на свободна търговия, парична политика, наподобяваща златен стандарт, орязване на публичните финанси, трудов пазар без синдикати и с неограничен приток на работна ръка. Защитата на демокрацията винаги е добро нещо. Но като се присъединява към битката, левицата би могла поне да посочва, че демокрацията не се свежда единствено до мобилизиране на прогресивните гласове за принципно безсилния Европейски парламент. Тя също така означава гаранции за автономност на местните правителства, за колективното договаряне и синдикалното представителство, за влияние на работниците, включително върху действията на управителните съвети на големите фирми, за политики за публичната собственост, благоприятстващи високи публични инвестиции, както и за истински плуралистични медии. Изглежда малко вероятно Зелените да се окажат надеждни съюзници по тези теми. Климат Трето, радикалната левица си няма идея как да се отнася към въпроса с климатичните промени, чиято изостреност в последно време също играе за Зелените. По тази тема левицата изобщо не се различава от традиционните центристки партии. Лесно е да се види защо този въпрос я препъва. Призивите за по-високи данъци върху горивата или за по-малко консумация на месо са по-лесни за приемане от средната класа, отколкото от по-ниските и работнически класи. Призивите към лична добродетелност може и да имат ефект върху съвестта на загрижените за околната среда, но те не успяват да достигнат до онези, които се чувстват изоставащи по отношение на потреблението спрямо хората в по-добро материално положение. Вместо да припява на песента на Зелените и техните буржоазни старейшини, за левицата би трябвало да е по-важно, че доброволните промени в начина на живот съвсем не са достатъчни за спиране на глобалното затопляне или изчезването на биоразнообразието. Левица, която се ограничава само до това да повтаря страшните истории на Зелените за предстоящия край на живота на планетата, тласка много свои потенциални избиратели към отрицание, а оттам в ръцете на новата десница. Левицата се нуждае от реалистична програма, която да цели не само спиране на промените и влошаването на околната среда (за това може и да е твърде късно), но също и да помага на хората да се справят с ефектите. Такава програма би изисквала значителен ръст на публичните разходи, увеличаване на държавния дълг над съществуващите ограничения, както и заменяне на частното с обществено потребление, за да може общественият и икономическият живот да се адаптират към променящата се околна среда. „Зелен нов курс“ от този тип би създал и работни места в добавка към повишаването на данъците като по този начин осигури баланс, който по-скоро да облагодетелства работническата класа, отколкото да я ощети. Изкуствен федерализъм И четвърто, левите драстично и неоправдано подцениха това, което ранните социалисти наричат „национален въпрос“, и колко е важен той за електоралната им база. За работещите хора „Европа“ е някаква далечна технокрация, свят, който се намира извън техния реален живот. Нещата не стоят много по-различно за средната класа. Последната обаче предпочита да се прави, че знае кой какво прави в Брюксел – нещо, което реално е известно на малцина извън един тесен кръг от специалисти. Подробностите обаче нямат особено значение за тези хора, за които „Европа“ се е превърнала в настроение, в чувство, а не в политическа институция; в символ на щастливия, моден, „космополитен“, консуматорски живот, макар и включващ няколко корекции за опазване на околната среда. В тези кръгове „проевропеизмът“ е от съществено значение за приемането в градска социална среда, към която принадлежат доста от лидерите и активистите на радикално-леви партии, но не и повечето техни членове и избиратели. За електоралната база на левите политическата и административна централизация означават обезценяване на гласа на малкия човек, който няма афинитет и не изпитва нужда от наднационална идентичност. Те всъщност се чувстват обезправени, когато тяхната национална държава бива делегитимирана и обезсилена в името на „европейския“ наднационализъм. Това прави класовите наследници на традиционния работнически интернационализъм да изглеждат като безнадеждно културно назадничави в очите на модерните лайфстайл интернационалисти. Поради тази причина, дори когато партиите, представляващи първата група, се присъединят към проевропейския ентусиазъм на средната класа, те нямат шанс да привлекат гласове от неолибералната интернационалистка общност. Същевременно, навлекли модернизираните си одежди, те не могат да привлекат и хората, които не споделят консуматорския оптимизъм на градските космополити. Радикалната левица, подобно на Зелените, често възлага решаването на политически проблеми на някакво общоевропейско ниво на демокрация, каквато в момента не съществува извън въображението на партиите и каквато няма да съществува в обозримо бъдеще. „Европа“ и конкретно Европейският парламент, представлява хранилище за благочестиви надежди. Това обаче ще продължава само докато стане очевидно, че европеистите са преиграли – и докато са се опитвали да превъзпитат избирателите си в космополитен дух, са забравили да използват политическият инструментариум, с който разполагат на национално ниво. Една радикална левица, която е с акъла си, може да има важен принос за „Европа“. Тя обаче ще трябва да се откаже от повърхностния „проевропеизъм“ на старите и нови центристки партии. Тя ще трябва да настоява, че „европейските решения“ не могат да заменят действията на национално ниво, най-малкото защото често такива решения липсват или идват твърде късно. Такава левица ще трябва да защитава реално съществуващата демокрация, т.е. демокрацията на национално ниво срещу нейния „космополитен“ заместител – наднационална демокрация в стил „замък в небето“. Това ще изисква да се посочва, че демокрацията започва от дъното. Помирението на хората с природата, както и между хората, няма да падне от небето „Европа“, освен това ще има цена. Скоро след изборите, членовете на Европейския парламент ще се превърнат в единодушни лобисти на наднационалната технокрация, дегизирани като представители на европейски народ, какъвто не съществува. Социалната промяна към по-добро няма да дойде от тях, „отгоре“.    ", "date": "2019.06.06", "title": "Европейското ляво губи"}
{"url": "http://www.classa.bg/%D1%81%D0%B2%D1%8F%D1%82/item/396411-%D0%B2-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D1%80%D0%B1%D0%B8%D1%82%D0%B0-%D0%BD%D0%B0-%D0%BB%D1%8A%D0%B6%D0%B0%D1%82%D0%B0-%D0%B8%D0%BB%D0%B8-%D0%BF%D1%80%D0%BE-%D0%B5-%D0%B4%D0%B0%D0%B4%D0%B5%D0%BD%D0%B0%D1%82%D0%B0-%D0%BB%D1%83%D0%BD%D0%B0", "text": "    През юли се навършват 50 години от полета на Аполо11. В САЩ предстоят тридневни тържества, по време на които, днешните ни старши „братя“ ще прославят това велико „постижение“ на американската технология. А наистина ли американски космонавти въобще са стъпвали на луната?           Като дете започнах образованието си в у-ще „Васил Априлов“, София. Имахме страхотни учители. Най-колоритен от всички беше г-н Герасков по физика. Той ни учеше да мислим критично. Още в седми клас бяхме научили от него, че във вакуум ударите от чук не се чуват, а ако хвърлиш камък право нагоре би трябвало да ти падне на главата със същата скорост. Това че учителят ни не беше комунист, не беше пречка да бъде уважаван от всички: и от съучениците ми, и от родителите им.           Преди месец една начална учителка от моето начално училище се опита да заинтригува децата, като им каза: „           Грантаджиите, както им подобава, настръхнаха. Един баща казал, че е потресен. Други обвиниха учителката, че е русофил. Не се усетиха, че реагират също като тези, които преди години започваха да ни гледат свирепо, ако кажехме вместо Октомврийска революция – Октомврийски преврат. Но днес става известно, че Троцки е определял промяната през 1917 год. като  , докато Ленин я е считал по-скоро за   Явно истината за събитията, отдалечени от нашето време, също като моралът, се променя. В този смисъл много истини за събития около двете световни войни и Студената война в ХХ век си остават относителни и неизбежно ще търпят промени.           Във връзка с 50-годишнината от „историческия полет“ на човек до Луната ще бъдат произнесени много благодарствени думи към участниците в лунните програми на САЩ и СССР, но ще се чуят и твърденията на мнозина специалисти, че между двете космически държави  по времето на Студената война е съществувал „лунен заговор“. Лично аз изповядвам умерен скептицизъм – в смисъла на Монтен, и затова конспиративната теория  като финал на космическата надпревара ми е по-близка.           През 60-те години на миналия век реалната опасност от военно противопоставяне на двете системи се заменя от надпреварата за усвояване на Космоса.  По това време САЩ разполага с ракетния барон Вернер фон Браун и стотина немски специалисти, построили в края на войната ракетата ФАУ-2. А СССР – с отличните   ракетни конструктори от РНИИ Сергей  Корольов и Валентин Глушко, репресирани в края на 30-те години като хора на маршал Тухачевски (т.е. троцкисти), както и с поколението инженери, създало легендарните  ракети на твърдо гориво „Катюша“.           Задочната битка между майора от СС фон Браун и преминалия през ГУЛАГ Корольов започва в пълна секретност веднага след края на Втората световна война. Руските конструктори Сергей Корольов и Борис Черток посещават ракетния център на нацистите в Пенемюнде (Германия) и като победители стават притежатели на цялата документация за ракетата на течно гориво ФАУ-2. Заменят етиловия спирт с керосин, добавят допълнителни двигатели и през 1957 г. изстрелват първия изкуствен спътник на Земята. Американските конструктори и политици са в шок. Тяхното лидерство е сериозно застрашено. Съветският съюз повежда с първия космонавт Юрий Гагарин (1961 г.) и с първия човек в открития космос (1965 г.). На правата линия САЩ вече не могат да догонят СССР. Нужен им е пробив и този ход е подсказан на президента Кенеди от истинския ръководител на бъдещата лунна програма и първи директор на НАСА Робърт Гилрут (1913-2000). След полета на Гагарин Кенеди произнася известната си реч, с която стартира програмата „Аполо“.  “           По програмата „Аполо“ започват работа 400 000 специалисти, осигурени с финансиране, равняващо се на 5% от бюджета на САЩ. Ако се абстрахираме от всичко това, което следва, трябва по достойнство да оценим постигнатото в създаване на нови технологии и материали в десетилетието на лунната надпревара. Двете съперничещи си лунни програми напредват на крачка една от друга. За историческия полет до Луната се създават огромни 100-метрови тристепенни ракети: Сатурн-5 на Вернер фон Браун и Н1 на Сергей Корольов. Залогът е коя страна и коя система ще успее първа да прати човек на Луната. Руското разузнаване донася информация, че фон Браун е заложил на 5 огромни криогенни двигатели   Когато разбира това, Корольов казва убедено пред акад. Келдиш (председател на РАН): „           Предвиждането на Сергей Корольов се оказва пророческо. Първият старт на „Сатурн-5“, който е всъщност „Аполо-1“ през 1967 г. минава сравнително успешно. Но вторият – на 4 април 1968 год., е неуспешен. Вибрациите откъсват парчета от ракетата и траекторията се променя.           Руснаците (Корольов вече е заменен от Василий Мишин) са наясно, че тягата на „Сатурн-5“ не е достатъчна, за да достигне с това тегло дори първа космическа скорост (8км/сек) и са напълно изненадани, че без успешен трети опит американците ще рискуват с изстрелване на пилотиран космически кораб към Луната още през 1968г. Техните конструктори с основание подозират, че американците блъфират с изпращането на човек към Луната и изпращат писмо до Леонид Брежнев (генерален секретар на КПСС), в което заявяват: „  Акад.Челомей В.Н., Бармин В.П., Глушко В.П. и др.           В пълна секретност руснаците дишат във врата на американците, но вече без главния конструктор на лунната ракета Н1 Сергей Корольов, който умира нелепо на хирургическата маса през 1966 год. Неговата ракета Н1 също има несполучливи стартове и то 4 на брой. Но в 1968 год. това не е известно на американската страна. Опасността СССР да спечели в лунната надпревара става реална. И тогава на президента Никсън се предлага решението: успоредно с реалната програма, да се подготви най-скъпото шоу в историята, а именно да се симулира обиколка на Луната с екипажа на „Аполо-8“, след което през 1969 г. да се фалшифицира кацане на Човек на Луната. По-късно ще видим кои личности стоят зад тази грандиозна космическа лъжа.           На 3 юли 1969 год. съветската лунна ракета Н1 за втори път аварира 23 секунди след старта. Става нещо страшно. Единият стартов комплекс е напълно разрушен от взрива и пожара на 2500 тона керосин. Счита се, че това бил еквивалент на 3 килотонна атомна бомба. Американците потриват ръце. Рожбата на Корольов-Кузнецов, макар и с по-надеждните 30 малки двигатели, изглежда не е готова още да изпълни полет до Луната. Космическата лъжа може да се продължи по-спокойно без опасения от бързо разобличаване от повърхността на Луната.           Оказва се, че лъжата, струваща до този момент 30 млрд. долара, е била подготвена старателно. На 20 юли 1969 год. „Аполо-11“ потегля тържествено към Луната с трима космонавти на борда: Нил Армстронг, Бъз Олдрин и Майкъл Колинс. На 24 юли първите двама се разхождат по лунната повърхност. Голямата крачка на човечеството е направена. Хората навсякъде ликуват. Милиони гледат уникалното предаване от камерата на лунния модул „Игъл“. Изключение правят само хората в СССР и Китай.           За да мине грандиозната космическа лъжа, на американците им е необходимо признаване на кацането на Аполо-11 от единствения съперник – СССР. В океана около Флорида Съветският съюз изпраща 2 кораба с апаратура за заснемане траекторията на лунната ракета по време на старта на „Сатурн 5“ от Кейп Канаверал. Американците на свой ред веднага насочват 11 кораба и самолети към руските разузнавачи и с мощно радиозаглушаване ги неутрализират като свидетели. Те не предоставят координатите на полета на нито една държава. Така никой не може да проследи траекторията на Аполо-11, дали не сочи към Северния Атлантик вместо към Луната.           Веднага възниква въпросът: “  Отговорът на този въпрос остава да  лежи на съвестта на висшето ръководство на двете суперсили: САЩ и СССР. Ще стигнем и до подробностите. През 1970 год. Робърт Гилрут и Нил Армстронг посещават Москва. Какво се случва там и какво послание тези двама актьори са носели от президента Никсън до Леонид Брежнев можем само да гадаем. Но след това посещение става ясно, че Политбюро е склонно съветската лунна програма да бъде постепенно преустановена, а лидерството на американците в лунната надпревара да бъде признато. При това руската ракета Н1 е почти готова, лунният модул също и екипажите очакват старт към Луната през 1976 год. Главният конструктор Б.Черток по-късно пише: “ “. Но политическото решение на Политбюро не подлежи на обжалване. Водещите ракетни специалисти подозират, че във висшето ръководство на властта действат тайни сили, пречещи на създаването на новите перспективни ракетно-космически системи.           Полетите по програмата „Аполо“ продължават успешно до 1972 год. Джентълменското споразумение между Никсън и Брежнев е в сила. В 1974 год., наследникът на Корольов Василий Мишин е заменен с конструктора на ракетни двигатели Валентин Глушко. Старият враг на Корольов налага своята концепция за ракета с гориво  ) и окислител ( Седем готови лунни ракети Н1 в Куйбишев (днес Самара) отиват за скрап. Акад.Глушко преименува ОКБ-1 в НПО „Енергия“. Ракетата на Глушко е супермощна, но опасна за околната среда. Не това е причината, обаче, финансирането на съветската лунна програма да бъде прекратено. Генералите от Съветската армия проявяват по-голям интерес към междуконтиненталните ракети, отколкото към полети до Луната, след като други са били вече там. Протести няма. Според акад.Черток „           След еуфорията от успеха на първия исторически полет на Аполо-11, съмнения обземат някои специалисти. Първият, който написва книга по въпроса за лунната измама, е Бил Кейсинг (William Kaysing - 1922-2005), работил като технически говорител в компанията Rocketdyne, строила ракетните двигатели на Сатурн-5. Неговата книга „ “ (We never went to the Moon) посява семето на съмнението. Всъщност Кейсинг е обладан от идеята, която е ръководела и българската учителка Лидия Булева, а именно „ “. Именно той убеждава друг специалист Ралф Рене - 1933-2008) да напише книгата си   „ пише Рене           В десетилетията след полетите на американците до Луната се обсъждаше и се доказа, че снимките на лунната повърхност са направени на Земята с участие на дубльори от екип на режисьора Стенли Кубрик. Много абсурди получиха отговори: защо се вее знамето на САЩ, защо няма звезди на лунното небе, защо се разминават сенките, защо лунният прах не пада по парабола, защо се чуват ударите на чукчето във вакуум при събиране на пробите, защо падането и изправянето на космонавта сякаш е подпомагано от стоманено въже и др., и т.н. Но най-важните въпроси всъщност не са получили задоволителен  отговор, тъй като НАСА по принцип  отказва да влиза в спорове, не реагира на книгите на Бил Кейсинг и Ралф Рене и не се опитва да ги съди за клевета.         Междувременно през 2014 г. изтече 45 годишната забрана по договора, в който подробности по студийните снимки, направени от Стенли Кубрик (живеещ от 1972 г. в постоянен страх във Великобритания) не трябва да бъдат публикувани. Три дни преди кончината си в 1999 г. големият режисьор разкрива в интервю пред своя приятел Патрик Мюрей следното, което също не можеше да бъде публикувано до 15 години след смъртта му: „           След подобно признание, появило се в 2014 г., споровете около истината за американската лунна програма би следвало да приключат. Основните играчи: Вернер фон Браун, двамата космонавти от Аполо-11 и ръководителят на полетите Робърт Гилрут вече не са между живите. Те отнесоха истината за лунната програма на САЩ без да се разкаят за лъжата си пред човечеството. Но други, като престарелият хитрец Хенри Кисинджър (95 годишен) и Доналд Ръмсфелд  са още живи и биха могли си признаят как са сугестирали президента Никсън да одобри провеждане на фалшификацията. Доста хора, участвали в лунната програма респективно в лунната измама, загиват при съмнителни обстоятелства. Такива са четиримата режисьори на филма за Аполо-11: Анди Роджърс, Джим Гоу, Винс Вробни и Боб Штейн. Загива и инспектор Томас Берон, след като трима американски космонавти изгарят при тренировка в ракетата „Сатурн-5“. Той бива уволнен, след като написа 55 страници доклад с критики относно стандартите за сигурност в НАСА. На въпроса „ той отговаря така “. Седмица след това, на неохраняем прелез влак прегазва леката му кола, в която той е със семейството си. От тези, които могат да говорят от първо лице, жив е още и Бъз Олдрин (88 годишен) - вторият човек стъпвал на Луната. Той обаче се усмихва „като посрано дете“, както казваше баба ми, отказва да се закълне пред Библията, че е бил на Луната, налита на бой с журналисти и дори се „шегува“ с едно 8-годишно момче, като го обърква окончателно, че не е летял до  Луната. Явно че среднощните терзания и уискито му са се отразили. Докато беше жив, Нийл Армстронг никога не даваше интервюта пред камера. Може би се е страхувал, че езикът на тялото му ще го издаде. Защото в началото на едно интервю, той се обърква и казва, че не е виждал никакви звезди от Луната. Пълен абсурд! Нека продължим нашия разказ за лунния заговор с един въображаем разговор между „Скептика“ (в мое лице) и „Вярващия“, че няма лунен заговор. Вярващият: Скептикът: Струва ми се , че  е възможно. Първо, американците не дадоха на нито една държава лунен камък, а само лунен прах. Второ, не беше огласена една Антарктическа експедиция на НАСА през май 1967 год. за събиране на лунни метеорити. Те са 2-3 % от общото количество падащи на земята. Сега всеки може да види снимката на Вернер фон Браун сред пингвините на континента, на който се говореше, че неговите другари от СС са устроили подземна база. Лунните метеорити са събирани за сравнителен материал при бъдещите анализи, но след провала на „Сатурн-5“, явно са свършили добра работа за убеждаване на руснаците като донесени от „Аполо-11“. В. С.       Това е личната голяма отговорност на Генералния секретар на КПСС Леонид Брежнев. От една страна той и президентът Никсън повеждат политика на разведряване в Студената война. От друга страна Брежнев и Политбюро прибързано решават да намалят финансирането на съветската лунна програма (само 5 млрд. долара срещу повече от 100 милиарда за американската  програма). Това е т.нар. „лунен заговор“, съгласно който СССР печели от изненадващата еднопосочна щедрост на САЩ следните ползи:           -        изтегляне на американската армия от Индокитай;           -        допускане на СССР до европейския пазар за петрол и газ;           -        закупуване на 1/3 от американския добив на пшеница на цени, далеч под борсовите;           -        започване строежа на огромния завод „Камаз“ с осигурени кредити и участие на 900 западни фирми;           Но от морална гледна точка този наглед държавнически ход, осигурил за едно десетилетие относително благополучие на съветските хора, легитимира загубата на СССР в космическата надпревара, признаване лидерството на САЩ и което е най-важното – превъзходството на капиталистическата система пред социалистическата. Ако Никита Хрушчов беше в политиката си един „кукурузник“, то Брежнев, с факта, че се е съгласил да не оспорва космическата лъжа,  е просто, както казват руснаците – „козел“. Той става съучастник в измамата на века. В. С.       Има един епизод от лунната надпревара, който даваше в ръцете на ръководителите на СССР силен коз и можеше до доведе до възстановяване на лидерството и разобличаване на лунната измама. Това е залавянето на капсулата на „Аполо-13“ в нощта на 12 април 1970 год. от два „риболовни“ кораба и съветска атомна подводница. Това е широкомащабна секретна операция, в която се имитират морски маневри след изстрелване на поредната ракета „Сатурн 5“ към Луната. Руските моряци успяват да намерят паднала и плаваща сред океана капсула-менте, без термозащита и със запечатан люк, което е явно доказателство, че с „Аполо-13“ космонавти не са излитали и че ракетата с недостатъчна скорост е паднала по балистична траектория в Атлантика. Капсулата е превозена до Мурманск, където съответно се заснемат всички нейни данни и материали. На 8 септември 1970 год. руснаците предават капсулата на офицерите от американския ледоразбивач „Южен вятър“ (South Wind), но на церемонията канят да присъстват като наблюдатели  унгарски журналисти, които заснемат всичко.           На 17 април 1970 г. по официалната версия, Аполо-13, след аварията, се връща само от облитане на Луната започнало на 11 април.  Капсулата с космонавтите се приводнява в Южния Пасифик в района на Азорските острови само на 1 км(?!) от кораба „Two Jima“. Космонавтите излизат от капсулата подозрително свежи след един толкова тежък шестдневен полет пълен с премеждия и смъртна опасност. Никой не вижда парашутите, с които капсулата забавя своята скорост в атмосферата. В СССР секретността е пълна. Наследниците на С. Корольов –  акад. В.Мишин, Б.Черток и ген. Каманов (ръководител на Центъра за подготовка на космонавтите) не споменават нищо в мемоарите си. Но в САЩ скандалът е огромен. Директорът на НАСА Томас Пейн е принуден да подаде оставка на 15 септември 1970 год. Унгарците мълчат 11 години, след което публикуват снимките (Брежнев вече е сменен от Андропов), на които се вижда, че оръдието на носа на ледоразбивача е заместено от „капсулата“ на Аполо-13.           Операцията на съветския флот и съветското разузнаване е проведена блестящо и заслужава специално описание. Но Политбюро на „застоя“ за пореден път се отказва от публична конфронтация и разобличаване на НАСА. Трудът на цяла генерация съветски ракетни специалисти и гениални конструктори е зачеркнат. Луната се оказва продадена. Все пак за първи път в историята на съветския флот биват наградени всичките 122 моряци на атомната подводница доставила в Мурманск капсулата от „Аполо-13“. Само този факт е достатъчно доказателство, че празната консерва с тегло 1 тон е част от грандиозната космическа лъжа на НАСА. В. С.       Има обяснение и то не е измислено от мен. Радиовръзката по време на полетите на космическите кораби „Аполо“ се е осъществявала от станция в Австралия, имаща антена с диаметър 26 метра (Honeysuckle Creek Station). Сигналите на предварителните записи са предавани на спътник, от който са връщани в Хюстън в реално време. Някои смятат, че за целта са използвани лазерни отражатели, спуснати от автоматичните станции „Сървейър“ 3,4,5,6 и 7 на повърхността на Луната. В. С.       Трима руски анализатори заслужават особено внимание. Те са публицистът Юрий Мухин „ “, физикът-математик Александър Попов „ “ и Юрий Елхов „ “. Най аргументирано е доказателството на математика Попов, което прави излишни разсъжденията за гафовете при спешно заснетите студийни кадри. Тук трябва да припомним, че оригиналните кадри, предавани по телевизията, не бяха намерени за 40-годишнината от полета на Аполо-11. Изчезва и цялата документация за супер ракетата „Сатурн-5“. Звучи невероятно, нали?           Александър Попов доказва, че мощността на „Сатурн-5“ не е в състояние за достигане дори на първа космическа скорост, т.е. полетът към Луната технически е невъзможен. Попов засича движението на ракетата от старта до отделянето на първата степен. По неговите изчисления т.н.   (фронт на ударната вълна) е равен само на 4 вместо на 8, респективно реалната скорост на издигане на „Сатурн-5“ е 1200 м/сек вместо 2400 м/сек. А необходимата скорост на височина над 100 км трябва да бъде около 8 км/сек. Но 1.2 км/сек вече са загубени още до отделянето на първата степен. Следователно ракетата ще падне в океана по балистична траектория вместо да поеме към Луната.           За съжаление, когато времето е недостатъчно, дори гениални конструктори като Вернер фон Браун и Сергей Корольов допускат грешки. Единият с огромните горивни камери, а другият с риска от липсата на стенд и инфраструктура за изпитване на едновременната работа на 30-те по-малки двигатели на ракетата Н1. Резултатът е авария на „Сатурн-5“ три месеца преди пилотируемия полет; както и 4 последователни аварии на съветската ракета Н1 (1969, 1971 и 1972 г.). Опасенията, че СССР могат да достигнат Луната дори с космонавт-камикадзе подтиква американските политици да приемат решението за имитация на полет с хора на борда на Сатурн-5. Време за нова лунна ракета и за нейното изпитване вече няма. Руснаците с Зонд-5 и Зонд-6 им дишат във врата. Идеята за грандиозната фалшификация изглежда е дадена от стария хитрец Хенри Кисинджер (по това време съветник по националната сигурност в администрацията на президента Никсън). Той е бил подкрепен и от други военопрестъпници: Доналд Ръмсфелд (министър на отбраната), Ричард Холмс (директор на ЦРУ) и полк. Робърт Каплан. Никсън приема съдбоносното решение и уговаря Стенли Кубрик да направи снимките в две специално подготвени секретни студиа. В. С.       Ракетният барон е преживял вероятно своя лична трагедия, защото вместо да стане национален герой на САЩ, рожбата му – ракетата „Сатурн-5“ не оправдава надеждите. Той избягва да дава интервюта, но няма избор и се примирява с фалшификацията на полетите, а дори участва в посрещането на космонавтите от Аполо-11 и Аполо-12. Много показателно е уволнението на 700 специалисти от неговото конструкторско бюро в Центъра „Маршал“ още през 1968 год., както и на самия него през януари 1970 год., само 6 месеца след „триумфа“ на „Аполо-11“, т.е. на неговата ракета. Огромната ракета, обаче, няма наследници в космическите полети и остава музеен експонат. Значи провалът на „Сатурн-5“ е истина. Подобна е съдбата на Сергей Корольов. След полета на Гагарин той бива отстранен от разработването на ракети и е преведен като н-к отдел за планиране на космически полети. Но в СССР по това време причините са малко по-други. Акад.Челомей е човек на първият в империята СССР Никита Хрушчов. Лансиран е лично от него. В 1964 год. Брежнев заменя «кукурузника» Хрушчов и дава отново «зелена улица» на Сергей Корольов. Той пък има стари сметки за разчистване от 1938 г. с конструктора на ракетните двигатели Валентин Глушко. Както се вижда системата е била «всеки срещу всеки», а Сталин вече не е жив, за да  тропне по масата и да ги погледне отблизо, хипнотизирайки ги с култовата си фраза: « ?» В. С.  Мисля че стана вече ясно, че космическата надпревара между двете велики сили, притежаващи ядрено оръжие, е била съпроводена с политически решения и много фалшиви новини на най-високо ниво. Но една фалшива новина е била обща и това е полетът на човек до Луната. 1969 г. е началото на втория период на разведряване между САЩ и СССР, който трае до въвличането на СССР във войната в Афганистан. Смятам, че от американска страна отговорните личности са президентът Ричард Никсън, Хенри Кисинджър и Робърт Гилрут (казват, че  ). А от съветска страна това са престарелите комунистически лидери Брежнев, Суслов, Громико, ген. Гречко и Андропов, които поемат задължението да си мълчат за «лунната афера» срещу всичките изгоди, които получават за изтънелия от въоръжаването бюджет и за тях лично. Този период, наречен «застой», остава като време на относително благополучие за съветските хора. За България като верен съюзник  на Съветския съюз 70-те години също са период на стабилна икономика и невероятен растеж. Те  биха могли да се нарекат «Българският Великден» в ХХ век. Лошото е, че с приемането на космическата лъжа за истина, пътят за обикновените «земни» лъжи остава открит. Тези, които вярват, че Нийл Армстронг е направил «голямата крачка за човечеството» на лунната повърхност преди 50 години, на юнашко доверие ще приемат, че проектът «междузвездни войни» (Star wars) се е състоял, че в епруветката на ген. Колин Пауъл е имало БОВ, че арабски терористи са взривили на 11 септември 2001 г. кулите на Световния икономически център в Ню Йорк, че Русия води хибридна война с България... За съжаление такива хора, благодарение на Интернет и СМИ, стават все повече и повече. Те могат да бъдат лесно манипулирани както за добри дела, така и за лоши. За тях вече се употребява и новият термин „Sheeple“ (от Sheep и People – в буквален превод – овцехора). В българския език си имаме наш термин – овчедушие. Не бих желал нашите деца да се включат в тази „овча“ категория наши съвременници. Те трябва да практикуват умерен скептицизъм. Ето защо горещо подкрепям учителката г-жа Булева и съветвам нейните колежки  да вземат пример от нея.     Нова зора, бр. 23/2019   ", "date": "2019.06.06", "title": "В космическата орбита на лъжата: Или про(е)дадената Луна"}
{"url": "http://www.classa.bg/%D1%81%D0%B2%D1%8F%D1%82/item/396412-%D1%82%D1%80%D1%8A%D0%BC%D0%BF-%D0%B8%D0%B7%D1%80%D0%B0%D0%B7%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82", "text": "Американският президент Доналд Тръмп в Лондон обяви, че Съединените щати и Великобритания могат да сключат двустранно търговско споразумение след оттеглянето на Кралството от Европейския съюз. Тръмп отбеляза, че това ще бъде „много, много значима сделка”. Британският премиер Тереза Мей от своя страна заяви, че търговията между Великобритания и САЩ през 2019 г. е достигнала близо 240 млрд. долара. „Това е страхотно партньорство, но мисля, че можем да развием това партньорство още повече. Това, разбира се, е двустранно споразумение за свободна търговия”, заяви тя. Според нея приоритет за Лондон остава развитието на по-широко икономическо партньорство, наред с опазването на свободните и справедливи пазари, на които ще оперират конкурентни компании. По-рано беше съобщено, че Мей е убедена, че сключването на споразумение за свободна търговия със САЩ след Брекзит ще укрепи връзките между британския и американския бизнес.   Превод: В.Сергеев", "date": "2019.06.06", "title": "Тръмп изрази надежда за търговска сделка с Великобритания след Брекзит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396405-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%8E%D0%BD%D0%B8", "text": "ОВЕН ( 21 март - 20 април ) Трябва да се задълбочите в тези задачи, които са на първо място в дневния ви ред. Ако нещо не ви безпокои, не му обръщайте внимание. Искрено се радвайте на щастието и благоденствието на другите, това ще донесе успех и на вас. Не забравяйте, че всичко ново е добре забравено старо. Следователно, всички нововъведения са добре дошли. ТЕЛЕЦ ( 21 април - 21 май )  Очаква ви добър ден, по отношение на любовта. Отношения, които са ви изглеждали краткотрайни, ще се окажат много силни и искрени. Днес може свободно да се занимавате с всякакъв вид дейности, но битовите проблеми отложете за друг ден. Финансовото ви положение, ще се подобри до вечерта, особено ако работите в Интернет. БЛИЗНАЦИ ( 22 май - 21 Юни ) Трябва да бъдете честни не само с любимия, но и със себе си. Не се страхувайте да разкриете душата си, защото чувствата, сами ще излизат навън. Вероятността от наранявания, ще се увеличи значително. По-добре се откажете от екстремни спортове, особено мотокрос и скокове. Бъдете изключително внимателни на пътя.   РАК ( 22 юни - 23 юли ) Обменяйте активно информация. Това ще окаже благоприятно въздействие върху личната сфера, защото пред любимия, ще се появите не само като образован човек, но и мъдър. Възможен е скъп подарък от приятел, без особена причина. Ако днес решите сложен финансов проблем, това ще ви донесе печалба в бъдеще. ЛЪВ ( 24 юли - 23 август ) Натрупаният енергиен потенциал, няма да ви позволи, да се занимавате с малки и ненужни задачи. Ще работите в голям мащаб, което ще доведе до просперитет. Спокойно реагирайте на всичко, което ви казват в лицето. Днес дори в любовта, може да изглеждате равнодушни, но всъщност вие сте искрени и открити към любимия човек. ДЕВА ( 24-ти август - 23 септември ) Трябва да преразгледате собствените си планове. Ако имате желание да коригирате нещо радикално, тогава го направете. Творческите ви намерения ще се осъществят, сякаш с магия. Докато за финансовата страна, нищо приятно не може да се каже. Уви, едва ли ще може да си върнете парите, които сте инвестирали несполучливо. ВЕЗНИ( 24 септември - 23 октомври) Ще упражните строг контрол в трудовата и финансовата сфера. В много отношения сте разочаровани, но половината от делата ще бъдат продуктивни. Добър ден за отмора сред природата, на вилата или на екскурзия в страната. В любовта, ще се нуждаете от самодисциплина и вяра, това ще направи съюза ви по-хармоничен и силен. СКОРПИОН ( 24 октомври - 22 Ноември ) Очакват ви творчески успехи, печалби от неочаквана страна и печеливши връзки. Ако сте планирали ваканция, то тя ще премине повече от добре. Пътуването ще бъде незабравимо и поради това, че ще отидете заедно със стари приятели. За нищо няма да съжалявате.   СТРЕЛЕЦ ( 23 Ноември - 21 Декември ) Може лесно да поискате увеличение на заплатата от шефа си. Дори не е нужно да обяснявате причините и да се молите, за да постигнете целите си. Във финансово отношение, ще ви е необходима строга икономия. Днес по-добре, не ходете в магазина, за да спестите натрупаните средства. Въпреки че, битовите сметки не трябва да бавите. КОЗИРОГ (22 Декември - 20 януари ) Очаква ви незабравим ден, романтични срещи и признания. Толкова много и наведнъж, че скромно ще се усмихвате. Не пренебрегвайте почивката, в противен случай след обяд, ще се почувствате изтощени. Работете умно и отговорно! Вечерта споделете своето любимо хоби или игра, със семейството.  ВОДОЛЕЙ ( 21 януари -  19  февруари ) Не трябва да отхвърляте всички мащабни събития и домакински проблеми. Ако всичко решите бързо, няма да има съмнение -че те са останали в миналото. Възможно е да ви бъде предложена нова позиция. Ако сте морално готови за този ход на съдбата, не демонстрирайте изненада и не се червете пред шефовете.   РИБИ ( 20 февруари - 20 март ) Очаква ви стабилност във финансовата сфера. Приходите ще надхвърлят значително разходите, което ще ви позволи да харчите за големи и малки покупки. Любовта - взаимна и страстна, ще компенсира негативното работно настроение. Ако не слушате всички подред, сами ще успеете да решите неотложните проблеми. Основното нещо е, да не губите самоконтрол.", "date": "2019.06.06", "title": "Дневен хороскоп 6 юни"}
{"url": "http://www.classa.bg/%D1%81%D0%B2%D1%8F%D1%82/item/396406-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D1%8A%D1%82-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%89%D0%B5-%D0%B1%D1%8A%D0%B4%D0%B5-%D0%BA%D0%BB%D1%8E%D1%87%D0%BE%D0%B2-%D0%B7%D0%B0-brexit-%D0%B8-%D0%BF%D0%B0%D1%83%D0%BD%D0%B4%D0%B0", "text": "Премиерът на Великобритания Тереза Мей най-накрая реши да сложи на край на своя мъчителен мандат. Мей обяви, че ще подаде оставка на 7 юни, след като не успя да достигне до Brexit, въпреки че прекара цели 3 години на премиерския пост. В крайна сметка Мей загуби дори подкрепата на собствената си Консервативна партия, което доведе и до катастрофалните резултати на торите за Европейски парламент. Така надпреварата за най-високия политически пост в Обединеното Кралство след 7 юни ще е напълно отворена. Точно името на този, който спечели тази надпревара може да бъде от ключово значение за Brexit, съответно и за британския паунд. Сегашното правителство (Консервативната партия и северноираланските юнионисти) спечелиха само 9% от гласовете на изборите за Европейски парламент. Така се създаде „екзистенциална заплаха” за  , което понастоящем отговаря за управлението на страната и достигане до Brexit. Тъй като новата, създадена само преди 6 седмици партия Brexit, водена от Найджъл Фараж разтресе изборните резултати и спечели цели 32% от гласовете, изборът на следващия премиер ще е изключително важен за торите, както и за британския паунд. Кой ще бъде следващия британски премиер? В началото на юни Сам Джима стана 13-ят кандидат, който иска да се присъедини към надпреварата за лидер на торите, въпреки призивите някои участници да отпадната. Джима е първия от кандидатите, който се обявява за втори референдум. Неговата кандидатура идва, след като министърът на жилищното строителство Джеймс Брокеншир призова онези, които „не биха могли да преодолеят първото препядствие“, да се оттеглят от най-натовареното състезание в историята на консерваторите. Кен Кларк също заяви, че с прекаленото многото хора процеса по селекция “има опасност да превърне в трагичен фарс ако в него не бъде въведен някакъв ред”. Но нека да видим кои са участниците в надпреварата и какви са техните шансове да оглавят Обединеното Кралство? Според правилата на надпреварата за лидерския пост на торите, депутатите трябва да предложат двама кандидата, а членовете на партията избират победител. Понастоящем Борис Джонсън е фаворит за поста и почти сигурно, ако той успее да се включи в надпреварата, ще я спечели. Все пак, „единственият човек, който може да спре Борис е Борис”, каза един от сегашните министри през журналисти. Какви са шансовете на всеки кандидат? Заповедта да се яви в съда по обвинения, че е излъгал по време на кампанията за членство в ЕС, досега не успя да подбие шансовете му. Понастоящем британската   Ladbrokes оценява шансовете на Борис Джонсън с коефициент от 2,50, което го прави фаворит за поста. На второ място е министърът на околната среда Майкъл Гоув, който обеща безплатно британско гражданство за три милиона граждани на ЕС след Brexit, ако стане премиер. Неговите шансове се оценяват с 4,50. Междувременно Доминик Рааб, който беше министър за Brexit за четири месеца миналата година, е спаднал до четвърто място. Рааб се нарежда зад Андреа Лийдсъм, чиято оставка като лидер на Камарата на общините изглежда бе последният удар за Тереза Май. Шансовете на Рааб се оценяват с коефициент 11,00, докато тези на Лийдсъм с 8,00. Останалите кандидати са Джереми Хънт с 15, Рори Стюарт с 21, Саджид Давид с 21, Джеймс Клевърли с 51, Мат Ханкок с 51, Ъштър МакВей 67, Кит Малтхаус със 101, Марк Хапър със 101 и най-новият Сам Джима с 201. Междувременно, проучване на YouGov сред членовете на консервативната партия, проведено по поръчка на The Times, преди оставката на Тереза Мей показа, че 39% искат следващия премиер да е Борис Джносън. На второ място остана Доминик Рааб с 13%. Подобно на Джонсън, Рааб напусна кабинета на Тереза Мей и е смятан, за “истински брекзитър” от членовете. Какво се случва с останалите партии? През последните месеци консерваторите се спуснаха в ожесточена борба по между си, а лидерът на лейбъристите Джереми Корбин изпревари всички кандидати на Торите и бе най-вероятния следващ премиер. Но благодарение на оставката на Мей, Корбин сега изостава от кандидатите на Торите и понастоящем шансовете му за следващ премиер се оценяват с коефициент 51. Със същият коефициент е и големият победител от Европейските избори Найджъл Фараж от новосформираната партия Brexit. В същото време, шансовете на либерал-демократът Джо Суинсън са оценени с коефициент между 151 и 501. Какво означава това за британския паунд? Понастоящем изглежда британския паунд е поел по най-лошия път – този на несигурността, което е породена от проточилата се Brexit сага. Известно е, че ако има едно нещо, което инвеститорите не харесват, то това е несигурността. Именно поради продължаващата липса на окончателно Brexit решение, инвеститорите продължават да избягват Обединеното Кралство. „Ако трябва да избираме между трите основни валути единици в Европа – евро, паунд и швейцарски франк, то около паунда настроенията са най-негативни”, заяви Димитър Цонев, независим финансов експерт. Скокът от британската лира от 1,24/1,25 до около 1,33/1,34 бе по-скоро спекулативен. „Каквото и окончателно решение за Brexit да вземе Великобритания, пък било и „твърд Brexit”, то това ще бъде позитивно за паунда, а не отрицателно, поради простата причини, че поне бизнесите ще знаят по какви правила да действат.” Компаниите, които са били във Великобритания се преместват към Европа, а тези, които искат да влязат в Обединеното Кралство не го правят именно поради тази несигурност. Всичко това се отразява доста негативно на местната икономика, заяви Цонев. „Ако инвеститорите заемат някаква спекулативна позиция в британски паунд, то е по-добре да се насочат към кросовете като GBP/AUD и GBP/NZD, GBP/USD е една по-застояла валутна двойка, при която няма такива движения”, сподели Цонев и добави, че не е позитивно настроен към паунда. При каквото и да е решение за Брекзит британският   FTSE100 и британският паунда може да се окажат много добри възможности, но към момента за предпочитане са късите позиции.", "date": "2019.06.06", "title": "Наследникът на Тереза Мей ще бъде ключов за Brexit и паунда"}
{"url": "http://www.classa.bg/%D1%81%D0%B2%D1%8F%D1%82/item/396407-%D0%BA%D0%B5%D1%88%D1%8A%D1%82-%D0%B2%D0%B5%D1%87%D0%B5-%D0%BD%D0%B5-%D0%B5-%D1%86%D0%B0%D1%80", "text": "През последното десетилетие малко сектори преживяха такива драматични промени като банковото дело. Довереният партньор, олицетворен от високопарното донякъде присъствие на улицата и приятелски настроения банков мениджър, отстъпи място на един отчасти неспокоен хибрид от цифрови и телефонни услуги. Рецесията, цифровизацията и затварянето на редица офиси по големите улици промениха отношенията ни с банките - от доверен и достолепен партньор до доставчик на услуги. Дълги години банките страдаха от липсата на ориентиране към клиентите, като се фокусираха повече върху продажбите, отколкото върху изграждането на дългосрочни отношения. Е, в последните години, съзнавайки някои заплахи, те започнаха да променят това. Но, без съмнение, се променя и отношението на клиентите към тях. Шест от всеки седем души са използвали решения за цифрово банкиране най-малко веднъж месечно, а 38% го правят седмично или дори ежедневно, показва ново изследване на TNS Kantar сред над 11 000 потребители от 11 пазара, поръчано от Mastercard. Според анализа 63% от анкетираните потребители използват приложения за мобилно банкиране от традиционните банки, а 20% - от цифрови банки. Какво може да направи традиционният банков сектор в тези предизвикателни за него времена?  Да иновира, например! Именно иновацията се оказва най-често споменаваният термин в дискусиите на Money 20/20 – най-голямата финансово-технологична конференция в Европа, която се провежда в Амстердам - от кратките анотации и забележки на модераторите за иновационните модели до различните семинари и сесии, свързани с това. Дори паролата за Wi-Fi мрежата тук е „Иновирай“! Не е изненада, че това е една от темите за тази година. И наистина - кръвообращението на растежа на всяка компания са иновациите, но обхватът и скоростта на свързания с това провал днес също са феноменални - едва 20% от новите продукти оцеляват и едва 15% от тях генерират висок растеж. Тъй като днес средната продължителност на живота на компаниите е едва 15 години, сега повече от всякога е наложително предприемачите (особено във финансовата сфера) да разработват иновации, за да стимулират растежа, съчетан със стратегия за разтърсване на бранша. Това е начинът да се постигне истинска иновация и устойчива конкурентоспособност, смята Бил Гайда, старши вицепрезидент „Иновации и стратегически партньорства“ за Централна Европа, Близкия Изток и Африка на Visa. Компаниите, които са успешни в това отношение според Гайда, не се фокусират толкова над продуктовите иновации, а върху уникалното потребителско преживяване. „Новите играчи мислят за това как потребителите взаимодействат с технологиите, а не просто да предлагат продукти и услуги с фокус само върху бързите приходи“, каза пред Investor.bg Гайда. Ако приложим това към финансовия сектор през изминалите няколко години и сегашното състояние на нещата, ще видим, че първоначално банките продължиха да се фокусират върху най-рентабилните и приоритетни сегменти, но се отчуждаваха спрямо по-младите си клиенти, които чувстваха, че техните нужди са пренебрегнати. Взаимоотношенията станаха антагонистични: скритите такси и тромавото онлайн банкиране не успяха да вървят в крак с грабителските изисквания на „младите цифрови хора“. Затова не бе чудно, че по-младите хора започнаха да преминават към интелигентни и персонализирани нови цифрови услуги. Точно това показва анализът на TNS Kantar, представен в рамките на Money 20/20. Така например по отношение на бъдещето на банките все по-голям брой европейци казват, че ще обмислят преминаването към цифрова банка в някакъв момент. Техният дял расте от 49%, когато същото проучване беше проведено през 2017 г., до 54% през 2019 година.", "date": "2019.06.06", "title": "Кешът вече не е цар..."}
{"url": "http://www.classa.bg/%D1%81%D0%B2%D1%8F%D1%82/item/396408-%D0%B1%D1%83%D0%BD%D1%82,-%D0%BD%D0%B5-%D0%B8%D1%81%D0%BA%D0%B0%D1%82-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3", "text": "Трудните времена за лидера на Facebook Марк Зукърбърг продължават, съобщава BusinessInsider. Компанията обяви резултатите от гласуването на акционерите дали искат Зукърбърг да запази поста си. Вотът беше миналата седмица по време на годишната среща на акционерите. Още тогава беше ясно, че Зукърбърг губи подкрепа, но загубата се оказа по-голяма от очакваното. Резултатите от гласуването показват, че 68% от акционерите са гласували Зукърбърг да напусне поста като председател на борда на директорите. Те искат независима фигура на този пост, която да балансира позицията на Зукърбърг като изпълнителен директор. Същото предложение миналата година е получило 51% одобрение. Бунтът на акционерите се увеличава не само заради поведението на Зукърбърг. Основателят на Facebook държи контролния пакет акции, който му дава решаващ глас в гласуванията. Така, независимо какъв е резултатът в тях, крайното решение е изцяло от желанието на Зукърбърг и нищо не може да промени това. Недоволството на акционерите е още по-голямо именно при разпределението на акциите. 83,2% от инвеститорите са подкрепили предложение за премахване на двукласовата структура на акциите на компанията. Единият клас има по-голям брой гласове на акция спрямо другият. Естествено, Зукърбърг притежава над 75% от по-добрия клас, а останалите 25% са собственост на други директори в управлението на Facebook. По този начин ръководството на компанията си е гарантирало неприкосновеност независимо от желанието на мнозинството. Очаквано резултатите провокираха сериозно недоволство от страна на акционерите. Майкъл Конър от Open Mic определи поведението на ръководството на Facebook и Зукърбърг като арогантно. Вносителят на предложението за отстраняване на Зукърбърг Trillium Asset Management обяви, че е видимо, че акционерите са притеснени и искат промяна. Подобна голяма подкрепа за такова предложение е рядкост и е показателна, казва още фондът. За сега обаче недоволството на инвеститорите няма как да повлияе на поста на Зукърбърг. Той неколкократно обяви, че не планира и не иска да напуска и смята това за бягане от отговорност.    ", "date": "2019.06.06", "title": "Бунт, не искат Зукърбърг"}
{"url": "http://www.classa.bg/%D1%81%D0%B2%D1%8F%D1%82/item/396409-%D0%B4%D0%BE%D0%B9%D1%87%D0%B5-%D0%B1%D0%B0%D0%BD%D0%BA-%D0%B5-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BB%D0%B0-20-%D1%82%D0%BE%D0%BD%D0%B0-%D0%B7%D0%BB%D0%B0%D1%82%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Дойче банк е конфискувала 20 тона принадлежащо на Венецуела злато поради неизпълнение на финансовите споразумения за изплащане на получения през 2016 г. кредит, съобщи Блумбърг позовавайки се на осведомени източници. Агенцията отбелязва, че нито представители на Дойче банк, нито говорителят на Централната банка на Венецуела са се съгласили да коментират информацията. Според подписаното през 2016 г. споразумение Венецуела е получила кредит от Дойче банк в размер на 750 млн. долара и е предоставила 20 т. злато като гаранция. Съобщава се, че Венецуела не изпълнява условията по изплащането на задълженията си , чийто срок изтича през 2021 г., поради което германската банка взела решение предсрочно да прекрати действието на споразумението и да конфискува златото. Икономическата криза във Венецуела продължава отдавна и се задълбочава и усложнява поради въведените против страната финансови и икономически санкции. Международният валутен фонд очаква БВП на Венецуела през 2019 г. да загуби 25%, а през 2020 г. – още 10%.  ", "date": "2019.06.06", "title": "Дойче банк е конфискувала 20 тона злато на Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396401-%D1%81%D0%B8%D0%BD%D1%8A%D1%82-%D0%BD%D0%B0-%D1%82%D0%B0%D1%82%D0%BE-%D1%81%D0%B5-%D0%B1%D0%BE%D1%80%D0%B8-%D0%B7%D0%B0-%D0%B6%D0%B8%D0%B2%D0%BE%D1%82%D0%B0", "text": "Синът на Тодор Живков - Владимир, е тежко болен и буквално се бори за живота си. Това съобщава в. \"Галерия\". [null] Владимир Живков Вестникът твърди, че състоянието на 67-годишния Владко е критично и той е прикован на легло след усложнение от диабет, които го ударили в сърцето и краката. За някогашния плейбой №1 на соца се грижела съпругата му Валя.          Състоянието му било толкова лошо, че лекарите не давали никакви прогнози, допълва вестника. Владимир Живков от години отсъства от публичния живот в страната. След 10 ноември любимият син на Тато се скри от обществото. През 90-те той въртял бизнес с видеотеки и разпространение на пиратски филми, но след това е закрил фирмите си. Владимир Живков изнася реч на конгрес в средата на 80-те години на миналия век", "date": "2019.06.06", "title": "Синът на Тато се бори за живота!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396402-%D1%82%D0%B5%D0%B7%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B8-%D1%81%D0%B5", "text": "Но те не са просто красиви руси дами, а са жени, изключително успели в областта, в която работят и се развиват. е на 26 години. Тя е косплейър от Одеса.  е на 22 години. Тя е водеща от Венецуела. Тя е водеща на шоуто „Гласът на Мексико”, което има над 34,5 милиона последователи в Instagram. е на 26 години. Тя е медицинска сестра от Австралия. Момичето успешно съчетава работата в болницата и в YouTube канала й, което има 251 000 почитатели.  е на 25 години и е модел от Австралия. Това момиче е не само звезда от Instagram, но и щастлива майка на две деца с 9,5 милиона последователи в социалните мрежи. е на 23 години и живее в САЩ. Тя е културиска. Има няколко спечелени титли и 1,2 милиона последователи в социалните мрежи. е на 25 години. Тя е голфър от САЩ. Преди време спечели статута на про играч в този „мъжки” спорт и спечели 1,7 милиона фенове по пътя й нагоре. 34-годишната  е полицай от Германия. Благодарение на искреността си тя успя да стане звезда и да спечели 690 хиляди абонати.  е на 29 години. Тя е войник на Американската морска пехота. Момичето е в състояние не само да направи кариера във флота, но и да стане успешен модел с 148 хиляди фенове.", "date": "2019.06.06", "title": "Тези красиви блондинки се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396403-%D0%B2%D0%BE%D0%B9%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BA%D0%B5%D0%B9%D1%82-%D0%B8-%D0%BC%D0%B5%D0%B3%D0%B0%D0%BD", "text": "Преди време стана известно, че между съпругата на принц Хари Меган Маркъл и между тази на принц Уилям Кейт Мидълтън има неспокойна връзка. Твърди се, че след раждането на първородния син на Меган и Хари бебето Арчи, отношенията между двете снахи се подобрили малко, но е факт, че щом едни жени не се харесват, то едва ли между тях ще може да се роди искрено приятелство.  Вероятно причината е фактът, че не им се иска да делят популярността и обичта на британците и между тях има известна доза конкуренция.      В крайна сметка обаче съпругата на принц Хари Меган Маркъл не успя да се превърне в най-популярната личност, а съпругата на принц Уилям Кейт Мидълтън я задмина в това. Както пишат британските медии, позовавайки се на проведена анкета, херцогинята на Кеймбридж остава на първо място с голяма разлика, докато британците откровено не харесват Меган и я смятат за прахосничка. Маркъл прави скъп ремонт в имението си и носи изключително висок клас модерни рокли, докато за разлика от нея, Мидълтън може да се появи на публично място с един и същи костюм и спокойно избира не само лукс, но и дрехи от по-евтини марки.", "date": "2019.06.06", "title": "Войната между Кейт и Меган"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396404-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BF%D0%B0%D0%BA-%D0%BB%D0%B5%D0%B3%D0%BD%D0%B0-%D0%BF%D0%BE%D0%B4-%D0%BD%D0%BE%D0%B6%D0%B0", "text": "Сузанита явно е пристрастена към корекциите, въпреки че все още е едва на 18 години. Скандалната щерка на Орхан Мурад не спира да се променя визуално, като поредното й лягане под ножа е заради носа.   Младата певица, която проби на музикалния пазар с множество скандални прояви, се е подложила на ринопластика, за която се е бръкнала със \"скромните\" между 4 и 6 бона, пише \"Телеграф\".     Последователите й в социалните мрежи забелязаха промяната и побързаха да направят колажи „преди и след\", доказващи разликата.   Нослето на блондинката вече е с нова форма и това личи от качените от нея фотоси в Инстаграм. Всеобщото мнение на феновете на певицата е, че вече визията й е под всякаква  критика.     Припомняме, че първо Сузанита наблъска устните си с хиалуронова киселина, после си постави силиконови импланти в гърдите, а сега си резна и нослето.", "date": "2019.06.06", "title": "Сузанита пак легна под ножа"}
