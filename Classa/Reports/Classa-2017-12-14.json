{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376285-%D0%BA%D0%BE%D0%B3%D0%B0%D1%82%D0%BE-%D0%BD%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8-%D1%85%D0%BE%D1%80%D0%B0-%D0%B5-%D0%B4%D0%B0%D0%B4%D0%B5%D0%BD%D0%B0-%D0%BD%D0%B5%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B0-%D0%B2%D0%BB%D0%B0%D1%81%D1%82%E2%80%A6", "text": "          Прокуратурата каза още, че питала съседи на Василев в София, но те казали, че не са го виждали от 2014 г. Каква изненада. Тогава прокуратурата се разшетала из затворите и арестите, проверила и граничната бразда, но от Василев ни вест ни кост.       Свикнали сме с абсурдите на държавното обвинение, но като за мега дело можеше да се постараят малко повече. Защото и децата знаят, че банкера е в Белград. Там, където на 16 септември 2014 г. Белградският съд е определил мярка на Цветан Василев и е установил неговия адрес. Още тогава тази информация е била изпратена на съответните български институции. Защото такъв е редът.   Поведението на прокуратурата при стартиране на делото не е изненада. То е такова вече доста време. Неслучайно Пламен Георгиев, шеф на КОНПИ, е разпоредил запорирането на имоти и сметки на бизнесмена Иво Прокопиев точно сега. „Гениалният“ ход е бил замислен, за да се отвлече вниманието от процеса „КТБ“. Само че се получи обратен ефект, както обикновено. Това, което измислиха срещу Прокопиев, бе разиграно още преди три и нещо години – запориране на имущество и фирми на Василев, съпругата му проф. Антоанета Василева и дъщеря му Радосвета Василева.   Въпреки наличните актове от извършени данъчни проверки, които удостоверяват законноста на придобитото. Още тогава писахме, че се задава диктатура на прокуратурата – мечта, която той успя да реализира. Не ни обърнаха внимание, а пеевските медии ни заляха с обвинения в заговори, че сме маши на Василев, слуги на олигарси и пр. свинщини. Днес освен Прокопиев и други са в положение, подобно на това на Василев. Много фирми биват заграбени, фалирани, а собствениците прокудени или с предявени овинения. Не се е чуло, защото не са известни лица. Това написа вчера и Евгени Дайнов, който подчерта, че не се водят някакви битки, а че се води война.    Води се от шепа медии, магистрати и политици извън контрола на Борисов и Цацаров. Тази война обаче напомня за защитниците на Брестката крепост, които мислели, че месеци наред удържат хитлеровите войски, а те, войските, вече били край Москва… Така и ние даваме отпор поединично, сякаш невиждащи, че мафията е превзела цялата държава. Както бе казал Едгар Хувър навремето за организираната престъпност: Те не просто са тук, окупирали са ни.   В окупация сме, не се съмнявайте. За да оцелеем трябва да воюваме. Гоненията и репресиите срещу противниците на триглавия режим „Борисов, Цацаров“ ще се засилват. Както и гьобелсово-сталинската пропаганда, заливаща ни от пеевските медии.   Екипът на Фрог нюз няколко години е в режим на бойни действия със Свинемафиотския модел. Казам го не за да изтъкна някаква заслуга, а да напомня, че може и се дава отпор. Правят го също други колеги, бизнесмени, магистрати, творци. Асен Йорданов от сайта Бивол, Люба Кулезич, водила доскоро предаване в BIT, Георги Георгиев и другите страхотни членове на „Боец“, карикатуристите Христо Комарницки, Чавдар Николов, проф. Велислав Минеков, съдията Методи Лалов, съдия Калоян Топалов, шефът на ВКС Лозан Панов и др. Воюва се обаче поединично, което прави разправата с един или друг неудобен по-лесна. Корнелия Нинова се опитва да превърне опозицията във втори фронт, но като че ли не и  достига кураж. И подкрепа.   Хората, ръководещи някакъв бизнес в България трябва да са наясно, че след Цветан Василев, Иво Прокопиев, Огнян Донев, Гриша Ганчев, Сашо Дончев и неколцина други, е техен ред. Плащането на рекет не е ваксина. Спрете да давате и елате да се сбием заедно.   На т.нар. обикновени хора, които не се интересуват от случващото се и дори се радват, че страдат известни и успели хора искам да припомня умишлено премълчавани неща.   Само през 2016 г. България е загубила от корупция 19 млрд. евро. Данните са на Евростат. Според някои американски специални служби тази цифра е 23-24 млрд, което е близо една четвърт от БВП на страната! Първи в цяла Европа! Мили съграждани, преди да сте се изпонапили по Коледа и Нова година, помислете, аджеба, от кой джоб са откраднати тези милиарди. Дано покрай сутрешната бира и люто шкембе ви просветне, че колосалната сума е погълната от Свинско-мафиотския модел на тримата едрокалибрени.    Ако им спрем кранчето поне наполовина, заплатите ще скочат двойно, пенсиите двойно и тройно, здравеопаването ще се реформира, а пътищата ни ще се троят и ремонтират поне като в Гърция и Хърватска. Вашето търпение и великодушие дават кураж на шайката да превръща живота ни в ад.    Ако не вярвате на мен, питайте децата и внуците си, повечето от които са вече там, защото не желаят да са тук. На узурпаторите им трябват необразован народ, зависими институции, корумпирани чиновници и магистрати, за да слушкат и целуват ръка за всяко подаяние. Купуват и манипулират избори. Купуват шепата оцелели интелектуалци. Смазват в зародиш всяка политическа алтернатива, дискредитират и компрометират всеки с потенциал на лидер.   Тази война е жестока, гадна и подла. Във всеки протест биват вклинени платени дебеловратковци. Други отряди разиграват „контрапротести“. Разиграват се показните арести и прокурорски брифинги на толкова елементарно ниво, че дори олигофреничните сцени в Биг Брадър и някои турски сериали на моменти изглеждат по-симпатични.   Всеки заслужава тиквата, която е отгледал. Поддържащите с гласовете си тази власт отгледахте свинска тиква мутант, която един ден ще тръгне по надолнището като снежна топка и ще ви размаже. Чак тогава, когато завиете от болка и ярост, ще осъзнаете, че Франкенщайн е детски персонаж в сравнение със Свинечудовището, което пуснахме в къщата си.   Войната срещу режим като този у нас трябва да се води хладнокръвно, интелигентно, безпощадно и без да се взимат пленници. Обществото ще победи, когато осъзнае че трябва да защитава интересите и правата на всеки един гражданин. Освен това в шайката е започнал процес на съмнения, който винаги води до самоизяждане. Чака ги кръв и морга.   Не се надявайте на Брюксел. На някои тамошни чиновници корупцията не им е чужда, съдейки по прегръдките и целувките с нашето Свинечудовище. Когато си откраднал 19 милиарда е задължително да заделиш нещо за капо ди тути капи…   Няма да дойде помощ и от Кремъл, защото именно там бе заченато Свинечудовището – с майка съветските тайни служби и баща – постсъветската мафия.   Чичо Сам ще се намеси, ако има изгода. Но има ли? Представляваме ли въобще интерес за някого?   Този път ще трябва да се справим сами, а не да чакаме освободителите на Орлов мост с хляб и сол. Ако не успеем – а такава вероятност има, – така и няма да узнаем, че освен скотския има и нормален живот. Ако обаче успеем, за първи път ще усетим какво е да си свободен, защото такава е волята ни.   Често си повтарям думите на Солженицин:  .   И още нещо за онези „горе“: Ако чуват свистенето на куршума – да се радват, – живи са. Куршумът, който ще ги убие – няма да го чуят.      ", "date": "2017.12.14", "title": "Когато на ограничени хора е дадена неограничена власт…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376280-%D0%BF%D1%80%D0%BE%D1%84-%D0%B3%D0%B5%D0%BE%D1%80%D0%B3%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BD%D0%B8%D1%82%D0%BE-%D0%B5%D0%B4%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B5-%D1%81%D0%B8-%D0%B5-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D0%BB%D0%BE-%D0%B4%D0%B0-%D0%BD%D0%B0%D0%BB%D0%B0%D0%B3%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "\"Не е сериозно да си твърди, че новите лекарства имат алтернатива и затова се налага мораториум. Средства за новите лекарства са незначителни спрямо целия обем за лекарствени продукти, който се отделя от държавата за годината.\" Това каза проф. Георги Михайлов, депутат от ПГ на „БСП за България\" по НТВ във връзка с предстоящото гласуване от депутатите на ветото на президента над приетития мораториум върху новите лекарства.     Той обясни, че стойността на новите лекарства е между 2,5% и 4% от парите за всички лекарства. Професорът припомни, че за последните 30 години, нито едно правителство на България, независимо от тежките ситуации в определени години, не си е позволявало да налага мораториум за внос на нови лекарства.   Проф. Михайлов посочи, че догодина този проблем ще се появи отново, но тогава ще има измислени нови лекарства в медицината и когато изтече едногодишният срок на гласувания мораториум, депутатите ще бъдат изправени пред по-трудната задача, да решат кои от новоизобретените лекарства да бъдат одобрени. \"Новите иновативни лекарства са определени за някои диагнози и то за определен стадий на заболяването. И тези лекарства за животозастрашаващи заболявания могат да контролират заболяването\", коментира професорът.", "date": "2017.12.14", "title": "Проф. Георги Михайлов: Нито едно правителство не си е позволявало да налага мораториум на новите лекарства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376281-%D0%BC%D0%BE%D0%B6%D0%B5-%D0%BB%D0%B8-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B4%D0%B0-%D1%80%D0%B5%D1%88%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE", "text": "Роботите ще заменят учителите до 2027 г. Това е смелото твърдение, което направи Антъни Селдън, британски експерт по образованието, на британския научен фестивал през септември.   Селдън може да е първият, който определя такъв конкретен краен срок за автоматизирането на образованието, но не е първият, който отбелязва потенциала на технологиите да заменят човешките работници.     Независимо дали „роботите“ ще са под формата на изкуствено интелигентни (AI) софтуерни програми или хуманоидни машини не е особено важно. Изследванията показват, че технологията е способна да автоматизира огромна част от работните места в световен мащаб, нарушавайки световната икономика и оставяйки милиони безработни.   Кои точно работни места са до най-голяма степен застрашени все още е предмет на дебат.   Някои експерти предлагат автономните системи да ни заместват само на работни места,  които са неподходящи за хора – онези, които са скучни, мръсни и опасни. Това вече се случва.   Роботите разчистват последици от ядрени аварии и навлизат активно в строителството. Работата на бюро обаче изобщо не е имунизирана към превземането от роботите – машините заместват успешно финансовите експерти, често превъзхождат лекарите и се конкурират отлично с рекламистите.   Уникалните изисквания към учителите в началните и средните училища правят тази позиция различна от много други работни места, изложени на риск от автоматизация. Учениците учат по различен начин и един добър учител трябва да се стреми да преподава уроците по начин, който резонира с всяко дете в класната стая. Някои ученици могат да имат поведенчески или психологически проблеми, които възпрепятстват или усложняват този процес. Други могат да имат родители, които са твърде ангажирани или напротив – не достатъчно заинтересовани от тяхното образование. Ефективните учители трябва да могат да се движат по тези многобройни препятствия, като същевременно задоволяват често променящите се изисквания на учебната програма.   Накратко, работата изисква учителите да имат почти свръхчовешки нива на емпатия и организация. Създаването на роботизирани учители, които да отговарят на всички тези изисквания, може да е голямо предизвикателство, но дали в края на краищата тези AI учители не биха могли да решат най-разпространените и системни проблеми в образованието?   През 2015 г. Организацията на обединените нации за образование, наука и култура (ЮНЕСКО) прие Програмата за устойчиво развитие за 2030 г. – план за премахване на бедността чрез устойчиво развитие. Една от целите, записани в дневния ред, е да се гарантира, че всички в света имат равен достъп до качествено образование. Специфичните цели включват напълно безплатно начално и средно образование, достъп до съвременни учебни заведения и преподаване от квалифицирани учители.   За някои държави ще е по-трудно да постигнат тези цели в сравнение с други. През 2014 г. около 9% от децата на възраст между 5 и 11 години не са ходили на училище, според същия доклад на ЮНЕСКО. За децата в средното училище (на възраст от 12 до 14 години) този процент достига 16%. Повече от 70% от тези деца, които са извън училище, живеят в Южна Азия и в Африка на юг от Сахара. В Африка, на юг от Сахара по-голямата част от училищата изобощо нямат електричество нито питейна вода, а в между 26 и 56% от учителите не са квалифицирани.   За да изпълни целта на ЮНЕСКО за равен достъп до качествено образование, светът се нуждае от много повече квалифицирани учители. Организацията съобщава, че се нуждаем от нови 20,1 милиона преподаватели в началните и средните училища, като същевременно намерим заместници на други 48,6 милиона, които се очаква да напуснат през следващите 13 години поради пенсиониране, прекратяване на временен договор или желание за различна професия с по-добро заплащане или по-добри условия на труд.   Това са … много учители. Така че е лесно да се види привлекателността на използването на роботизиран учител, който да запълни тези пропуски. Разбира се, нужни са много време и пари за автоматизиране на цялата професия. Но след първоначалните разходи за разработка, няма да има разходи за заплати. Спестените пари могат да покрият други належащи разходи, свързани с осигуряването на безплатно обучение на всички младежи.   Дигиталните учители няма да имат нужда от свободни дни и никога няма да закъсняват за работа. Администраторите могат да качват промени в учебните планове в целия флот на инструкторите на AI и системите никога няма да правят грешки.    Ако са програмирани правилно, те няма да проявяват никакво отклонение спрямо учениците въз основа на пол, раса, социално-икономическо положение, личностни предпочитания или други съображения.   Все още имаме да изминем дълъг път, преди такива учители да влязат в класните стаи.   Образователните системи са „само толкова добри, колкото учителите, които осигуряват практическото образование“, заявява ЮНЕСКО, а днешните роботи просто не могат да се сравняват с учителите. Всъщност те няма да могат да издържат сравнение поне през следващото десетилетие, твърди Роуз Лъкин, професор в университетския колеж London. Учителите разчитат основно на социалното взаимодействие, за да разбират нуждите и да подкрепят своите ученици, продължава Лъкин и досега никаква цифрова система не може да се конкурира с човек в тази сфера.   Възможно е обаче никой робот да не е достатъчно добър, за да замени напълно учителите. „Не вярвам, че някой робот може да изпълни широкия спектър от задачи, които един учител извършва ежедневно, нито пък вярвам, че някой робот ще развие огромния репертоар от умения и способности, които човешкият учител притежава“, каза Лъкин.   Има голяма логика в твърденията на Лъкин. Машините могат да се справят с различни задачи, но все още дори не сме се доближили до създаването на изкуствена обща интелигентност (AGI) – машина, която може да отговори на трудните въпроси извън обхвата на конкретния урок. Днешните роботи нямат съпричастност и нито способност да вдъхновяват, което е ключово за един учител в класната стая.   Това обаче не означава, че роботите няма да заменят учителите. Почти няма проучвания, които да сравняват работата на учителите и роботите и затова не е ясно колко по-добре се справят хората.   Във всеки случай, Лъкин предлага компромис: AI и автоматизираните системи могат да имат ролеви функции в образователната система. Това би позволило на учителите и учениците да се възползват от технологията по начини, които ще са от полза всички и няма да има нужда да се притесняваме от липсата на надзор.   За учителите класната стая е всичко друго, но не и спокойствие. Децата се кикотят по време на час, викат, шумолят – учителите трябва да се съревновават с хаоса, за да накарат учениците да учат. Учителите поемат работата си вкъщи, прекарват вечерите си и уикендите си, планирайки уроци и в проверка на контролни и класни.   Какво би било, ако AI може да действа като допълнителен чифт ръце в класната стая? Това е идеята, която Лъкин и нейният съавтор излагат в наскоро публикувана статия. Този AI асистент би могъл да поеме управлението на по-рутинните задачи. Това би могло също да помогне на учителите да създават нови уроци чрез бърз автономен достъп до онлайн учебни ресурси, които да са подбрани въз основа на нуждите на учениците и конкретната учебна програма на училището.   Намаляването на работното натоварване на учителите ще редуцира стреса. Това би могло да ограничи „прегарянето“, което изостря недостига на учители и прави позицията непривлекателна. В своя доклад Лъкин прогнозира, че всеки учител може да има свой собствен AI асистент през следващото десетилетие.  ", "date": "2017.12.14", "title": "Може ли изкуственият интелект да реши глобалните проблеми в образованието?"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/376282-%D0%B4%D0%BE%D0%BA%D0%B0%D0%B7%D0%B0%D1%85%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B0-%D1%84%D0%BE%D1%80%D0%BC%D0%B0-%D0%BD%D0%B0-%D0%BC%D0%B0%D1%82%D0%B5%D1%80%D0%B8%D1%8F", "text": "След 50 години теории и неуспешни опити, учени най-сетне доказаха съществуването на нова форма на материя. Кондензатът, който е открит, е наречен екзитониум – excitonium. Това наименование е използвано за първи път в теоретични разработки през 60-те години от физика от Харвард Бърт Халперин, който днес е на 76 години.     Физикът направил днешното откритие на екзитониум се казва Питър Абамонте и е професор в университета на Илинойс.   „Доказателството е толкова сигурно, колкото сигурно може да бъде в теоретичната физика, където не можеш да докажеш нищо със сигурност, но хората намират това, което направихме за убедително“, казва Абамонте пред списание  .   Екзитониумът е кондензат, което означава, че откритото от изследователите е твърда материя. Тя се състои от частици, наречени екзишънс- excitons, по същия начин, както твърдият алуминий е съставен от алуминиеви частици. Екзитонните частици сами по себе си обаче не се създават чрез толкова интуитивен процес.   Абамонте обяснява този процес, като го сравнява с по-елементарен. Водородът е съставен от един електрон и един протон. Екзиконните частици се състоят от избягал електронен елемент и отрицателното пространство, което той е оставил, когато го е направил. Дупката всъщност действа като частица, привличайки избягалия електрон и свързвайки се с него, като те се обикалят взаимно по същия начин, както електроните и протоните.   Колкото и предишни опити да са правени, учените не успяваха да докажат съществуването на този тип материя, а само подозираха, че съществува екзитониум. Досега никой не беше изнамерил достатъчно добър начин да докаже съществуването му.   Това, което Абамонте и колегите му правят, е да създадат техника за разсейване на електрони, за да открият крайния резултат на взаимодействието на екзитоновите частици – екзитониум. Започват с чиста повърхност на материала във вакуум и след това разсейват електроните от повърхността му, за да създадат вълни. Специфичният начин, по който вълните се разпространяват, им позволява да открият тези избягали електрони в крайната им форма, екзитониум. Това не е по- различно от начина, по който е открит легендарният Хигс Бозон. Откритието на Абамонте е публикувано в списание Science.   Абамонте и колегите му започват да работят върху техниката на разсейване преди около седем години, но първоначалната им цел не била да открият екзитониум. Те просто искали да изучават свръхпроводниците за високотемпературни връзки. Едва в началото на 2015 г.осъзнали, че тяхната работа има потенциала да докаже съществуването на съвсем нов вид материя.   Екзитониумът е толкова непозната територия, че учените все още не знаят какви са неговите свойства. Някои смятат, казва Абамонте, че това ще бъде изолатор, което означава, че не може да пренася никаква енергия или инерция. Други смятат точно обратното, че това ще бъде суперфлуид, което означава, че може да пренася както енергия, така и инерция, без разсейване.   Ако се окаже че е суперфлуид, то може да се използва като проводник на електричество и енергия. Следващата стъпка, според Абамонте е да се разбере какви свойства има екзитониумът, като засега е все още твърде рано да се спекулира за неговите приложения.", "date": "2017.12.14", "title": "Доказаха съществуването на нова форма на материя"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/376283-%D0%B3%D0%B5%D0%BD%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D0%BC%D1%83%D1%82%D0%B8%D1%80%D0%B0%D1%82-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BB%D0%B5%D0%B4-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%B0", "text": "Стотици незначителни генетични мутации започват да се образуват в клетките на ембриона скоро след зачеването, обявиха учени.   Изследователи от университета Йеил и клиниката Мейо съобщават, че много от тези мутации се появяват, когато се образуват полови клетки в ембриона. Това означава, че те могат да станат част от генома на ембриона и да бъдат предадени на следващото поколение.     „Това открива по-голяма перспектива за човешкото развитие „, казва изследователят Флора Вакарино, професор по неврология в Йейл. Това означава, че части от нашия геном не идва от родителите ни“.   Тези ранни генетични мутации са подобни на мутациите, откривани при рак, според изследователите. Това предполага, че раковите заболявания могат да се появят като нормален страничен продукт на клетъчното делене.   Според екипа на Вакарино, това откритие може да даде нов поглед върху причините за разстройства на нервната система и болести, като шизофрения или аутизъм. Тези състояния са предимно резултат от генетични аномалии, но не е установено да има един ген, наследен от родителите, който да ги причинява.   Изследването може също така да помогне да се обясни защо единият близнак може да има генетично разстройство, докато другият е здрав или защо някои от членовете на семейството, които носят болестно-причинителна мутация, не се разболяват, твърдят изследователите.", "date": "2017.12.14", "title": "Гените започват да мутират веднага след началото на живота"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/376284-%D0%B4%D0%B5%D0%B9%D0%B2%D0%B8%D0%B4-%D0%B1%D0%B0%D1%80%D0%BD%D0%B5%D1%82-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B4%D0%B5%D0%B9%D0%B2%D0%B8%D0%B4-%D0%B1%D0%BE%D1%83%D0%B8-%D0%BC%D0%B5-%D0%B2%D0%B4%D1%8A%D1%85%D0%BD%D0%BE%D0%B2%D0%B8%D1%85%D0%B0-%D0%B7%D0%B0-%D1%80%D0%BE%D0%BC%D0%B0%D0%BD%D0%B0-%E2%80%9E%D0%B7%D0%B5%D0%BC%D1%8F%D1%82%D0%B0-%D0%B2%D0%B8%D0%BA%D0%B0-%D0%BC%D0%B0%D0%B9%D0%BE%D1%80-%D1%82%D0%BE%D0%BC%E2%80%9D", "text": " е английски журналист и писател. След години работа за регионални вестници, той започва да пише за редица национални вестници, а също така преподава журналистика в университета „Тринити“ в Лийдс. Барнет е автор на фентъзи поредица, но най-голям успех постига с романа си „Земята вика Майор Том”, който вече излезе на български език с логото на издателство „Кръгозор”.      Това е оригинална, затрогваща и невероятно забавна история на един космонавт, пътуващ към Марс, който се е отказал от света, но открива по най-невероятния начин, че може би светът не се е отказал от него. Роман за семействата, за прошката и за неочакваните приятелства. Ето какво споделя в интервю Дейвид М. Барнет за книгата си и за влиянието на музиката на Дейвид Боуи върху сюжета.  - Все още пиша доста журналистически материали – това заема повечето време от работния ми ден. Започнах да пиша художествена литература отдавна, още когато бях журналист на пълeн работен ден, така че двете неща винаги са вървели ръка за ръка. Според мен те са като двете страни на една монета. Журналистите разказват истории, както и писателите, но по малко по-различен начин. Това е, като да тренираш различни видове спорт – ако искаш да участваш в маратон, а то е като писането на роман, основно бягаш. Ако искаш да чупиш стени и тухли с ръце, това е като журналистиката, тренираш основно мускулите на ръцете си.   Общото е, че най-хубавите журналистически истории и най-добрите романи са посветени на хората. Така че основното е да влезеш под кожата на хората, независимо дали са измислени от теб герои, или са истински личности. И дори когато пишеш художествена литература, независимо колко невероятна и фантастична е тя, трябва да звучи истински и реално, честно и логично или въобще няма да привлече читателите.  - Случи се от само себе си. Това, което ми даде идеята за романа, беше една новина от Коледата на 2015 г., когато астронавтът Тим Пийк набира грешен номер от Международната космическа станция и се обажда на една възрастна жена в Англия. Две седмици по-късно Боуи почина и тези две събития се преплетоха в мислите ми, така че вече ми се струваше нормално героят ми Томас, който е голям киселяк и нацупен сръдльо, да намира утеха в музиката и да е фен на Дейвид Боуи. Така смъртта на Боуи играе важна роля в един от ключовите моменти в романа, които го подтикват да излети в Космоса.    - „Най-доброто от Дейвид Боуи“ (смее се). Не, мисля, че любимите ми са ранните му парчета. Hunky Dory или The Rise and Fall of Ziggy Stardust and The Spiders From Mars, защото израснах с тях и са музиката на моето детство. Когато бях дете, Боуи ми беше леко плашещ, но също така намирах за много интересен факт, че той беше като хамелеон и това, че правеше много шантави и извънземни неща.     - О, боже, дори няма да повярвате какво ми се наложи да проучвам. За около два дни бях водещ в цял свят ескперт по излизане в открития Космос или за лаици като мен и вас – космическа разходка. Седях и четях всички тези абсолютно неразбираеми технически ръководства на НАСА, така че поне отчасти да схвана за какво става дума и горе-долу да не допусна големи грешки – и то за сцена в книгата, която е само 2 страници. Това е друг аспект от журналистиката – трябва да станеш експерт по нещо за много кратко време и мозъкът ти изхвърля цялата тази ненужна информация, когато вече не ти трябва. Опасното е, че когато си погълнал толкова много информация, се изкушаваш да залееш книгата с нея, но последното нещо, което иска читателят, е да чете хиляди страници с технически обяснения, които не подпомагат развитието на сюжета и на героя.    За мен е важно да съм описал така нещата все едно знам за какво говоря и истинските астронавти или техници в НАСА да не се ядосат на грешките ми, докато четат. Също така, когато си събрал цялата информация, трябва да следваш още една журналистическа максима – да не позволиш на фактите да отнемат от хубавата история (въпреки че никога всъщност не съм чувал някой журналист да казва това…).     - Не се влияя много от книги и нарочно не четох нищо, свързано с Космоса, докато пишех „Земята вика Майор Том“, но винаги съм се възхищавал на великите писатели. Тази година прочетох доста книги от другите автори на моите издатели и мога да препоръчам Изабел Ашдаун, Сара Джей Нотън, Лара Дийрман – всички са написали страхотни трилъри. Напоследък чета много от разказите на Робърт Айкман – много странни и на моменти плашещи, но не истински хорър или свръхестествена литература. Голям фен съм на Нийл Гейман и Бен Аронович и съм си приготвил цяла купчини книги за четене… „Невъзможни неща“ на Роуан Коулман и „Заедно“ на Джули Коен са най-отгоре.    - Добър въпрос! Ще си говорим за музика, разбира се, и за това какво е да си мъж, прехвърлил 40-те, и за нещата, които ни карат да се цупим и сърдим. Най-вероятно бих му казал, че трябва да дава на хората повече шанс… въпреки че би било твърде късно да му дам такъв съвет, като се има предвид, че вече е в Космоса – далеч от Земята!    - Завършете книгата! Ако искате да ви издадат, покажете, че можете да свършите работата, това искат да видят агентите и редакторите. Всички сме чували за автори, които подписват договори само при две написани глави, но това е доста рядко. Напишете книгата до края, оставете я, потопете се в реалния живот, прочетете книгата отново, променете това-онова и я изпратете на агенти и издатели. А този бизнес работи на бавни обороти, така че, докато чакате отговор, започнете да пишете нова книга. По този начин, когато агентът или редакторът се свържат с вас, ще видят, че вземате на сериозно писателския занаят и няма да се окажете чудо за един ден и с една книга.     - В момента пиша роман, който ще излезе през лятото на 2018 г. и се казва „Кино клуб „Самотни сърца“ – действието се развива в старчески дом на крайбрежието на Ланкашър. Също така съм планирал и комикс, за който обаче все още не мога да говоря (Знам! И аз мразя, когато хората казват това!), а също така и много журналистическа работа.", "date": "2017.12.14", "title": "Дейвид Барнет: Музиката и смъртта на Дейвид Боуи ме вдъхновиха за романа „Земята вика Майор Том”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376276-%D0%B7%D0%B0%D0%B1%D0%B0%D0%B2%D1%8F-%D1%81%D0%B5-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE", "text": "Индустриалното производство в еврозоната и в целия ЕС бележи известен подем през октомври след спада през предходния месец, показват данни на Евростат. В същото време в България то се понижава с най-солидно темпо от юни, заличавайки изцяло нарастването, което беше отчетено в началото на есента. Производството в рамките на еврозоната се повиши изненадващо през октомври с 0,2% спрямо септември, когато отбеляза спад с 0,5% (лека възходяща ревизия от понижение с 0,6%), докато очакванията на финансовите пазари бяха за задържане му на нивата от предходния месец. На годишна база темпото на производствения растеж се ускори до 3,7% от 3,4% през септември (възходяща ревизия от предишна оценка за повишение с 3,3%) и при прогноза за по-скромен растеж с 3,2 на сто. Увеличаването на месечна база се дължи в най-голяма степен на повишаване с 0,5% на производството на стоки с недълготрайна употреба (такива като дрехи и хранителни продукти), както и на енергийното производство с 0,1%, докато производството на потребителски стоки за дълготрайна употреба (такива като автомобили и хладилници например) се сви с цели 1,9%, а на средствата за производство (производството на машини и съоръжения) - с 0,3 на сто. Производството в целия Европейски съюз нарасна през октомври на месечна база с 0,3%, парирайки част от спад с 0,5%, отчетен през септември. Производственият растеж на годишна база пък се ускори до 4,2% от 3,6% през предходния месец, отбелязвайки по този начин най-солиден растеж от месец май насам. И в този случай разширяването на производството на месечна база се дължи в най-голяма степен на скок с 0,7% при производството на стоки за недълготрайна употреба, докато енергийното производство и на средствата за производство се сви с по 0,2%, а производството на дълготрайни потребителски стоки спадна с цели 1,7 на сто. Индустриалното производство през октомври отбеляза най-силен ръст на месечна база в Ирландия (скок с 10,6%), следвана от Дания (с 2,8%) и Република Хърватска (с 2,7%), докато най-голямо понижение беше отчетено в Малта (спад с 6,1%), Португалия (с 2,3%), Холандия (с 1,8%) и Чешката република (с 1,5%). Най-добър растеж на производството на годишна база е отчетен отново в Република Ирландия (ръст с 13,4%), Словения (с 10,7%), Полша (с 10,05) и Румъния (с 9,1%) при по-солиден в Дания (понижение с 2,3%), Малта (с 1,4%) и Холандия (с 0,4%). Индустриалното производство в България се понижени през октомври с 0,7% на месечна база, заличавайки слабото повишение с 0,3% в началото на есента. Това представлява второ свиване на българското производство за последните 4 месеца и най-солиден негов спад от юни насам, като по този показател нашата страна е сред седемте членки на съюза с най-слаби показатели. На годишна база растежът на индустриалното производство в България се забави рязко през октомври до 2,8% от 3,4% месец по-рано (възходяща ревизия от предишна оценка за повишение с 3,2%). Въпреки това производството в нашата страна остава на позитивна територия спрямо година по-рано за 9-и пореден месец, като за последно индустриалното производство се сви с 0,9% през януари тази година. По този показател седем други страни в рамките на Европейски съюз са отчели по-слабо представяне на тяхното производството през десетия месец на годината.", "date": "2017.12.14", "title": "Забавя се индустриалното производство"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376277-%D0%BF%D0%B5%D0%B5%D1%89-%D0%B4%D1%80%D0%BE%D0%BD-%D1%81%D1%80%D0%B5%D1%89%D1%83-%D1%80%D0%B0%D0%B1%D0%BE%D1%82%D0%BE%D1%85%D0%BE%D0%BB%D0%B8%D1%86%D0%B8", "text": "Оригинално решение за справяне с работохолизма, който причинява проблеми със здравето и дори внезапна смърт, предлага японската компания Taisei. Тя е създала дрон, който подсеща служителите да напуснат работното място. Летящият робот T-Frend следи за спазване на работното време от страна на служителите напълно самостоятелно, с помощта на вградена камера. Когато настъпи краят на работния ден, дронът се активизира, кат шумът от витлата и възпроизвежданата музика пречат на служителите да се концентрират и ги принуждава да напуснат офиса. За разлика от други дронове, T-Frend не се нуждае от GPS навигация, за да се ориентира в помещението. Основното оръжие, с което дронът подканя служителите да напуснат офиса в края на работния ден, е японска версия на шотландската песен \"Auld Lang Syne\", която звучи в много местни заведения. Комерсиалният вариант на T-Frend се очаква на пазара през април 2018 г. на цена около 445 долара, плащани като месечен абонамент, съобщи Engadget. Първоначално, роботът ще се продава само на японския пазар.", "date": "2017.12.14", "title": "Пеещ дрон срещу работохолици"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376278-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%81%D0%B2%D1%8F%D1%82-%D1%81-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D1%80%D0%B5%D0%B7-2019", "text": "Броят на интернет потребителите ще достигна 3,46 милиарда до края на настоящата година, сочи прогноза на eMarketer. Почти 47% от населението на Земята влиза в мрежата поне веднъж месечно от настолен РС, лаптоп или мобилно устройство. Анализаторите очакват към 2019 година над 50% от хората, или 3,84 млрд. души, да ползват интернет. След още една година броят на интернет потребителите ще достигне 4,14 млрд. души, или 53,7% от цялото население на планетата. Ръстът в броя на интернет потребителите е способстван от продължаващото разпространение на мобилни телефони с интернет възможности. Тези устройства за достъп до мрежата са предпочитани от много хора в Азиатско-Тихоокеанския регион, Централна и Източна Европа, Латинска Америка, Близкия изток и Африка. 2,73 млрд. души вече се свързват към мрежата с помощта на мобилни телефони. Преобладаваща част от тях (87,4%) са притежатели на смартфони. По данни на eMarketer, тази година броят на потребителите на смартфони ще достигне 2,39 млрд. души, което съответства на 32,3% от цялото население на света. Очаква се също смартфоните да разширят пазарните си позиции, след като през 2016 г. станаха основен тип мобилно устройство, измествайки обикновените телефони. Около 54% от всички използвани телефони в момента попадат в категорията на смартфоните.", "date": "2017.12.14", "title": "Половината свят с интернет през 2019"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376279-%D0%B2%D0%BE%D0%B4%D0%B0%D1%82%D0%B0-%D0%B5-%D0%BF%D1%80%D0%B8%D1%80%D0%BE%D0%B4%D0%BD%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-,-%D1%82%D0%BE%D0%B5%D1%81%D1%82-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%B0%D1%89%D0%BE-%D1%81%D0%B8-%D0%B8%D0%BC%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8", "text": "  Валери Сираков, Фейсбук       „МРРБ предвижда механизми за подпомагане на социално слабите домакинства в България, за които това увеличение ще се отрази зле“, все пак успокои Касчиев.      По думите му причината водата в Ямбол да скочи толкова много – с 20%, е заради новата пречиствателна станция. За другите градове причините са различни. „България е един от първенците по загуба на вода. Губим по средно 60%. Това е защото не се влагат необходимите инвестиции в сектора.    Нужни са над 12 милиарда лева. Половината от тези пари обаче трябва да бъдат платени от потребителите“, изчисли Касчиев „За да иска потребителя по-качествена услуга и по-чиста вода трябва и да се плаща повече, за да бъдат вложени парите в тези неща“, уточни още той.", "date": "2017.12.14", "title": "Водата е природно богатство , тоест на всички. Защо си има собственици ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376268-%D0%BA%D0%B0%D0%BA-%D0%B2%D0%B8-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D1%82-%D1%81%D1%8A%D1%81-%D1%81%D1%80%D1%81-%E2%80%93-%D0%BE%D0%BF%D0%B8%D1%81%D0%B0%D0%BD%D0%B8%D0%B5-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BE%D1%82%D0%B2%D1%8A%D1%82%D1%80%D0%B5", "text": "            През изминалата седмица Народното събрание прие доклада за дейността на Националното бюро за контрол на СРС, който съдържа редица установени съществени нарушения при прилагането им. Това поставя под съмнение доколко и дали въобще са защитени основните конституционно закрепени права на гражданите в България.   Изключително важно е да се осмислят от всеки един от нас разрушителните последствия от този вид нарушения, а именно – че СРС-та се използват за съсипване на човешки съдби, бизнеси и кариери на хора, дръзнали да се опълчат на схемата и да нарушат душевния мир на силните на деня, тоест управляващите. Трябва да се има предвид, че никой от нас не е застрахован срещу това.   За съжаление, по–голяма част от населението омаловажава този проблем, защото е потънало в битовизми, кредити, драматични сериали и евтина консумация. Оказва се, че през последните десетилетия елитът си е свършил работата за маргинализирането на народа. Същевременно в най–корумпираната държава в Европейския съюз, където годишно се крадат около 5-6 млрд. лв. през приходната и разходната част на бюджета, в прокуратурата няма заведено нито едно дело за подкуп срещу лица от високите етажи на властта – министър-председател, министър, зам.–министър и депутати (съгласно информация, предоставена на „Медиапул“ от държавното обвинение по реда на Закона за достъп до обществената информация).   Този факт говори, че в страната СРС не се използват за доказване на престъпление, а за събиране на компромати. Това е характерно за целия престъпен преход. С тези компромати определени лица си правят сметки още десетилетия напред да крепят статуквото, което ги устройва. И в тази посока СРС се използват изключително професионално и резултатно, разбира се, в нарушение на закона.   Разглеждайки по същество нарушенията при прилагането на СРС се вижда, че в преобладаващата си част те са „законни“ – тоест спазени са процедурите, заложени в закона. Но има едно голямо „НО“, а именно – всичко се спазва само формално. Това е същият формализъм като при процедурите за обществените поръчки, изключително издържани с много гаранции в Закона за обществените поръчки, но винаги предварително предрешени със съответната комисиона. Такъв е формализмът и при декларирането на имущество от лица, заемащи висши държавни длъжности, живеещи в палати и ползващи лимузини, а в декларациите им – смешни суми и големи кредити.   За да станат ясни на широката публика естеството на нарушенията и формализмът, обхващащи от началото до края процедурите по прилагането на СРС, ще илюстрирам с отделни примери от оперативната практика. В преобладаващата част от случаите на разследване, ръководството на съответната дирекция в МВР или ДАНС поръчково свежда на изпълнителския състав кое лице да се разработва и съответно да се прилага СРС, а когато става въпрос за политик, крупен бизнесмен или журналист – винаги и на 100 %.   Това е следствие от факта, че всички ръководители, без изключение, са политически и икономически назначения, които имат задача да отстояват личните интереси на техните покровители. И започваме със „законовите“ нарушения. Понеже по разработката няма информация за престъпна дейност на журналиста „Х“, които е решил в поредица от статии да отразява злоупотребите на властимащите, ръководството на службата, под натиска на засегнатия политик, иска да се приложат СРС-та, за да има основания утре да му се затвори устата с шантаж.   Тук веднага идва на помощ уредената в закона фигура на „Доброволния заявител“ (ДЗ) – вид сътрудник на службите, който остава анонимен за всички в бъдещия наказателен процес. Така се появява един рапорт от ДЗ, тоест от гражданин, който оперативният работник нито е виждал, нито е чувал, с отразена в него информация за престъпна дейност, предимно осъществявана от група лица.   Това се прави, защото е най-лесно да включиш някой в организирана престъпна група (ОПГ) и по този състав от Наказателния кодекс да искаш прилагане на СРС. Няма как журналистът, политикът или крупният бизнесмен да ги разследваш директно по престъплението за контрабанда, дори и в случаите, когато последните два субекта съвместяват легалната с нелегалната дейност, защото те винаги използват подставени лица за черната работа на терен.   Затова „пришиваш“ журналиста и неговите приближени към ОПГ и си ги разработваш най-спокойно, а в ДАНС е даже е още по–лесно във връзка със защитата на националната сигурност. Но тази сигурност е толкова разтегливо понятие, че няма край. С изфабрикувания донос вече имаме мотиви, които, въпреки че не кореспондират с истината, се посочват в искането за прилагането на СРС и цялата процедура върви при спазването на законовите правила. Ако политикът е рейтингов, журналистът е добре приет от обществото и гилдията, а бизнесменът е олигарх, тогава същите директно не се „качват на контрол“ (подслушване и наблюдение), а това става с най-близките и доверени лица от тяхното обкръжение, през които минава цялата професионална и лична информация, която ги касае.   Това се прави с цел първо да не изтече информация към подслушваните лица, ако някой от службите, прокурорът или съдията се изкуши и реши да я осребри с пари, индулгенция или друга лична полза и второ –  да не се стигне до публичен скандал от факта, че по отношение на лицето са прилагани СРС-та без основание. Друга схема, която се прилага при подслушването на публично известни лица е „качването на контрол“ под претекст да се изясни ползвателя на определен телефонен номер. Преимуществото на тази правно уредена възможност в ЗСРС е, че в искането за прилагане на СРС не се посочва името на лицето, което се подслушва, защото смисълът на самата процедура е да се установи ползвателя.   Вторият, но всъщност най-важен момент в процедурата по прилагане на СРС, е даването на разрешение за използването им от председателя на съответния компетентен съд. Този акт е също толкова формален, колкото и самото искане. Невъзможно е за около 10-15 минути съдията да се запознае подробно с обстоятелствата, посочени в искането като мотиви за прилагане на СРС и най–вече да провери тяхната истинност и обективност.   А когато става въпрос за политици, журналисти и крупни бизнесмени, отказът е немислим, защото това би означавало да се прости с бъдещото си кариерно развитие (имайки предвид скандалната и порочна кадрова политика на Висшия съдебен съвет), а може и по–лошо – да бъде пуснат в центрофугата на омаскаряването, което е приложимо за всеки,  особено за лица от такива сфери, където има голям корупционен натиск. В тази връзка може да се даде следния пример – води се разработка за данъчна афера за десетки милиони, прилагат се СРС-та по НПК в рамките на досъдебното производство, образувано по случая, прави се реализация, фиксират се доказателствата и прокурорът внася делото в съда.   Всички участници в наказателния процес – прокурорът, обвиняемите и съдията мислят, че действията по придобиване на информация са приключили. Но служителите, примерно на ДАНС, са „обработили“ някои от участниците в престъпната схема по време на реализацията, когато същите са много уязвими с цел привличането им към доброволно сътрудничество. За проверка на тяхната лоялност се прилагат СРС, но вече по ЗСРС, което е правно допустима възможност.   Същевременно делото тече, съответно негласните совалки за неговото уреждане вървят с пълна сила и в един момент – съдията също „протича“ по мероприятията. Така въпросният съдия вече е в ръцете на службите, затова иска, не иска, разрешава поръчковите СРС-та. Оперативната практика познава и случай, в който председателят на съда, при разрешаването на СРС по отношение на лице, заемащо висша държавна длъжност, съгласува решението си с политическо лице от изпълнителната власт. Впоследствие същия магистрат израства в кариерата до ръководител на един от съдебните органи. Става въпрос за явна зависимост на съдебната власт от политическо и икономическо влияние, което очевидно устройва идеално политическия елит. При това положение, кой ще съди силните на деня?   Затова, да се говори за наличие на правова държава в България е просто смешно – може само да си мечтаем за гражданско общество, демокрация, ред и справедливост.    ", "date": "2017.12.14", "title": "Как ви подслушват със СРС – описание на системата отвътре"}
{"url": "http://www.classa.bg/%D1%81%D0%B2%D1%8F%D1%82/item/376269-%D1%81%D0%BB%D0%B5%D0%B4-25-%D0%B3%D0%BE%D0%B4%D0%B8%D0%BD%D0%B8-%D1%81%D1%82%D0%B0%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%BE-%D1%82%D0%B0%D0%B9%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D1%84%D0%B5%D1%8A%D1%80%D0%BF%D0%BB%D0%B5%D0%B9", "text": "На 13 декември 1992 г., Барселона (Испания) и Сао Пауло FC (Бразилия) играят финал за Междуконтиненталната купа, два дни, след като съответните им технически директори, Йохан Кройф и Теле Сантана, сключват един пакт между джентълмени. Аржентинецът Хуан Карлос Лустау, който реферира тази среща, съобщи на спортния вестник Марка подробностите за това споразумение без клаузи 25 години по-късно. Кройф и Сантана поставили десните си ръце една върху друга и решиха, че ако някой от играчите им не отговори на честния футбол, който и двамата насърчават, ще го извадят от терена. Бразилският треньор поканил рефера да се присъедини към това споразумение и \"аз също сложих ръката си\", каза Лустау. Това бе връхната точка на един таен договор, за който футболът не знаеше до днес. Събитието се проведе в хотел в Токио (Япония), където се настаняват и двата клуба. По време на вечерта, треньорите разговарят в продължение на четири часа, с пиене на много чаши кафе, придружени от някои от своите играчи: Христо Стоичков, Михаел Лаудруп, Пеп Гуардиола, Роналд Куман и Андони Субисарета от испанския клуб; Мюлер, Палиня, Рай, Церезо, Кафу и Зети като представители на бразилския отбор. По време на мача и двата отбора играха чисто и според философията на треньорите си. Барселона откри резултата с гол на Стоичков, но Сао Пауло направи обрат благодарение на два гола на Рай и получи трофея. Теле Сантана почина през 2006 г., на 75 години, а Йохан Кройф през 2016 г., на 69. Въпреки това, Хуан Карлос Лустау с гордост пази в паметта си този красив момент на \"феър плей\", като че ли беше вчера.", "date": "2017.12.14", "title": "След 25 години стана известно тайно споразумение за феърплей"}
{"url": "http://www.classa.bg/%D1%81%D0%B2%D1%8F%D1%82/item/376270-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%86%D0%B5%D0%BB%D0%B8-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D0%BD%D0%B0%D0%B9-%D0%BC%D0%BE%D1%89%D0%BD%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D1%81%D0%B8%D0%BB%D0%B0", "text": "Лидерът на Северна Корея Ким Чен-ун обяви конкретна цел за своята страна: да стане \"най-мощната ядрена и военна сила в света\". Призивът му дойде по време на конгрес на работници от отбранителната промишленост, съобщава севернокорейската агенция KCNA. Лидерът на Северна Корея определи дългосрочни цели и стратегически задачи, които трябва да бъдат изпълнени за развитие на отбранителната индустрия и \"за по-нататъшното развитие на страната ни и превръщането й в най-мощната ядрена и военна сила в света \", според медията Ким Чен-ун подчерта успеха на Пхенян в областта на създаването на нови видове стратегически оръжия, включително атомни и водородни бомби и междуконтиненталната балистична ракета Hwasong-15, които той описва като \"историческа победа за партията и народа. \" Освен това, според севернокорейския лидер, отбранителната индустрия на страната му сега е в състояние да създаде всякакъв вид оръжие. Тези декларации се публикуват в моментите на максимално напрежение на Корейския полуостров, след като в края на ноември Пхенян изстреля балистичната ракета Hwasong-15.", "date": "2017.12.14", "title": "Ким Чен-ун цели да превърне Северна Корея в \"най-мощната ядрена сила\""}
{"url": "http://www.classa.bg/%D1%81%D0%B2%D1%8F%D1%82/item/376271-facebook-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB,-%D0%BA%D0%BE%D0%B9%D1%82%D0%BE-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0-%D1%85%D0%BE%D1%80%D0%B0%D1%82%D0%B0", "text": "През последните години няколко бивши служители на Facebook са критикували гиганта, на който са помагали да расте. Сега компанията отговаря на един от тях, който твърди, че тази социална мрежа се е променила, откакто е работил там. Бившият вицепрезидент Чамант Палихапития отговорен за ръста на броя на потребителите, заяви през ноември, че чувства \"страхотно чувство за вина\" заради това, че е участвал в разработването на инструменти, които използват човешката психология: \"програмират индивида, подкопават здравословните социални взаимодействия и разкъсват социалната структура.\" (виж целия материал във вчерашния брой). След като неговите коментари се разпространиха вирусно в Интернет, Facebook реши да отговори и заяви, че от времето когато Палихапития е бил неин служител, вече е различна компания. Според официалното изявление на социалната мрежа, цитирано от CNBC, след като Палихапития е бил вицепрезидент, платформата \"се е фокусирала върху създаването на нови социални контакти и разрастването на Facebook в целия свят\". \"Facebook тогава беше много различна компания, но когато се разраствахме, осъзнахме как нарастват и отговорностите ни\", се казва в изявлението. В допълнение, компанията казва че \"работи усилено, за да разбере ефектите на своята услуга върху благосъстоянието на потребителите. Facebook прави повече от всяка друга компания, за да открие и коригира евентуалните проблеми\".", "date": "2017.12.14", "title": "Facebook отговаря на бившия си служител, който твърди, че компанията \"програмира\" хората"}
{"url": "http://www.classa.bg/%D1%81%D0%B2%D1%8F%D1%82/item/376272-%D1%87%D0%B5%D1%80%D0%BD%D0%B0%D1%82%D0%B0-%D0%B4%D1%83%D0%BF%D0%BA%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD-%D1%89%D0%B5-%D0%BF%D0%BE%D0%B3%D1%8A%D0%BB%D0%BD%D0%B5-%D0%B2%D1%81%D0%B8%D1%87%D0%BA%D0%BE", "text": "В този епизод на програмата Кайзер Рипорт, анализаторът Макс Кайзер се занима с въпроса за появата на фючърсни договори за биткоин и какво означава това за бъдещето на криптовалутата. Във връзка с това той бе попитан какво ще се случи сега, когато криптовалутата се използва все повече на бъдещите пазари. Макс счита, че ще има \"възходяща тенденция\", защото \" фундаментално фючърсите се нуждаят от голямо количество от валутата\". От негова гледна точка \"ще бъде създаден по-широк поток на средства, така че повече пари да се насочат към биткоина\". Понастоящем за този поток \"можем да кажем, че е минимален, ако го сравним с фючърсите на дълга, фючърсите на валутите, фючърсите на акции\". След тази иновация \"много пари ще бъдат инжектирани в биткоините, което ще ги направи много по-големи\". Той е на мнение, че криптовалутата \"ще погълне всички пари, всичкия дълг и всички централни банки и банки на Уолстрийт, като голяма черна дупка\". \"Но не трябва да забравяме, че точно както цената се вдига, може да падне отново в неизвестен момент\", каза анализаторът Макс Кайзер и отбеляза, че \"има много подозрителна нестабилност и всичко остава много рисковано в дългосрочен план\".", "date": "2017.12.14", "title": "Черната дупка на биткоин \"ще погълне всичко\""}
{"url": "http://www.classa.bg/%D1%81%D0%B2%D1%8F%D1%82/item/376273-%D1%82%D0%B8%D0%BB%D0%B5%D1%80%D1%81%D1%8A%D0%BD-%D1%81%D0%B0%D1%89-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B7%D0%B0-%D1%81%D1%80%D0%B5%D1%89%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B1%D0%B5%D0%B7-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F", "text": "Съединените щати ще продължат да търсят дипломатически решения за разрешаване на конфликта със Северна Корея \"докато не падне първата бомба\", заяви държавният секретар на страната Рекс Тилерсън на форума на Атлантическия съвет и Фондацията за Корея. Ръководителят на американската дипломация заяви, че Вашингтон е готов да седне на масата за преговори с Пхенян, \"когато севернокорейските власти искат да говорят, но без предварителни условия\". \"Междувременно нашата военна подготовка е силна\", каза Тилерсън, след като обеща да продължи дипломатическите си усилия, за да смекчи напрежението между двете страни.", "date": "2017.12.14", "title": "Тилерсън: САЩ са готови за среща със Северна Корея без предварителни условия"}
{"url": "http://www.classa.bg/%D1%81%D0%B2%D1%8F%D1%82/item/376274-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82-%D0%B4%D0%BD%D0%B8%D1%82%D0%B5-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BA%D0%B0%D1%82%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%B0%D0%BB%D1%83%D1%82%D0%B0-%D1%81%D0%B0-%D0%BF%D1%80%D0%B5%D0%B1%D1%80%D0%BE%D0%B5%D0%BD%D0%B8", "text": "Дългата хегемония на долара на САЩ като глобален първенец може да бъде съборена в най-скоро време, според експерта по глобалните монетарни системи Бари Ейхенгрийн. Ако стане така, той ще бъде приравнен към еврото или китайския юан. Ейхенгрийн, който наскоро, заедно с икономисти от Европейската централна банка, публикува книгата \" Как работят световните валути: минало, настояще и бъдеще\", използва като доказателства резервите на Централната банка от 1910-1970. Експертът твърди, че не е вярна теорията, че има една единна валута, която да доминира световната търговия и обяснява, че трите основни валути, са длъжни да си споделят сцената. В допълнение, той счита, че китайският юан може да се позиционира като основна валута, в случай че китайското правителство приеме съответните реформи в тази област. Ейхенгрийн, който е и професор по икономика в Университета на Калифорния, казва, че времето, останало до провала на долара като световна валута, ще зависи от действията, извършвани от президента на САЩ Доналд Тръмп. В тази връзка той стига до заключението, че това ще стане \"по-скоро рано отколкото късно\", както заяви пред вестник Quartz. Валути като френския франк или германската марка също са имали международно значение, както и британския паунд в периода преди Първата световна война, но \"липсата на алтернативи даде право на долара да се намести по-близо до монополизиране ролята на международна валута през втората половина на 20-ти век \", казват икономистите. Що се отнася до биткоина, Ейхенгрийн твърди, че въпреки че виртуалната валута е по-ефективно средство за плащане, то не е добър резерв на стойност.", "date": "2017.12.14", "title": "Американски икономист: Дните на долара като световна валута са преброени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376275-%D0%B5%D0%BF-%D0%BF%D0%BE%D1%87%D1%82%D0%B8-%D0%B5%D0%B4%D0%B8%D0%BD%D0%BE%D0%B4%D1%83%D1%88%D0%B5%D0%BD-%D0%B7%D0%B0-%D1%88%D0%B5%D0%BD%D0%B3%D0%B5%D0%BD", "text": "Единствено групите на Европейските реформатори и консерватори (ЕКР) и \"Европа на свободата и пряката демокрация\" не подкрепиха днес настояването на Европейския парламент България и Румъния да се присъединят към Шенген. Всички останали групи заявиха, че България и Румъния са изпълнили изискванията и Съветът на ЕС трябва да разреши те да се присъединят към пространството без гранични проверки. По тяхно мнение Хърватия също трябва да се присъедини, щом бъде готова. Дебатът в ЕП днес бе по инициатива на групата на социалистите и демократите. Председателят на парламентарната група на социалистите Джовани Питела отправи молба Съветът на ЕС да приеме България и Румъния, защото това е в интерес на Европа и нейната сигурност. Ако искаме да укрепим защитата на външните граници, трябва без колебание да разширим Шенген с България, Румъния и Хърватия (когато бъде готова). ПЕС и председателят Сергей Станишев поискаха този дебат, защото е нечестно трите държави да бъдат извън Шенген. Не може да има първа и втора класа държави в ЕС. Българското председателство на Съвета на ЕС ще има пълната ни подкрепа за разширяването на Шенген, добави Питела. Евродепутатът Сергей Станишев отбеляза, че вече шест години България и Румъния изпълняват изискванията, но заради двоен стандарт и дискриминация остават извън Шенген. Това не засяга само двете страни, а и доверието в ЕС. Несправедливостта трябва да бъде прекратена, призова той. Филиз Хюсменова (ДПС, АЛДЕ) коментира, че недопускането на двете страни в Шенген е нарушение на европейското право. Колегата й Асим Адемов добави, че България е показала най-добри резултати в справянето с миграционната криза и се е представила като надеждна външна граница на ЕС. България не застрашава сигурността на Европа. Бъдещето на ЕС зависи от солидарността, която изисква двете страни да бъдат приети незабавно, каза той. Ангел Джамбазки (ВМРО, ЕКР) заяви, че пречките пред България и Румъния са само политически и три държави в ЕС правят отстъпки пред евроскептични партии и заради вътрешните си проблеми. Сред тези държави той посочи Белгия и Холандия. Евродепутатът Емил Радев (ГЕРБ/ЕНП) посочи, че България не е пълноправен член на Шенген, въпреки че прилага изцяло шенгенските актове, използва активно Шенгенската информационна система, получи пасивен достъп до визовата информационна система и е в обхвата на новосъздадената система \"Вход/Изход\". Изпълнила всички технически критерии за влизане в Шенген - единствените критерии за присъединяване, България се е доказала като надежден партньор в охраната на външната европейска граница. Време е многократно получаваното признание на думи да бъде подкрепено с ясни и категорични политически действия от страна на европейските ни партньори. В момент на нарастващ политически популизъм традиционните партии, особено когато са управляващи, следва да проявят разум и да не се поддават на популистически похвати. Не следва да се потъпкват европейските правила и закони в името на печеленето на гласове. Не е проява на солидарност, правно не е издържано, правилата за едни да бъдат променяни за други, коментира Радев. В последвалите изказвания на политическите групи ЕНП посочи, че Шенген няма да бъде завършен, докато всички желаещи страни не са се присъединили. Всяка страна, изпълнила изискванията, трябва да се присъедини. Истината е, че България и Румъния отговарят на показателите. Не може докладите по механизма за сътрудничество и проверка да се смесват тук. Забавяне на приемането по политически причини е неприемливо. Няма първокласни и второкласни държави в ЕС, това е въпрос на солидарност и когато спрем да я прилагаме, преставаме да бъдем европейци, добави парламентарната група. Според ЕКР корупцията в България и Румъния остава, въпреки докладите на Европейската комисия. В България и Румъния обстановката е сериозна и ако двете страни влязат в Шенген, трябва да имаме предвид докладите. Трябва на всяка цена да избегнем внасянето на престъпност в Шенген. Необходими са още усилия, преди да дадем зелена светлина за разширяването на Шенген, заяви групата ЕКР. АЛДЕ определи развитието на темата като дискриминация към България и Румъния, която трябва незабавно да бъде преустановена. Причината са някои държави, които пречат по политически причини - това е неприемливо и трябва да престане. Не може да критикуваме държави, че не спазват правото и сами да не го спазваме, заявиха либералите. Групата на Северната левица коментира, че и трите държави трябва да влязат в Шенген. Според тази парламентарна група отношението досега към България и Румъния е като към отпадък. Групата на Зелените посочи, че присъединяването към Шенген не е само право, но и задължение по договор на държавите в ЕС. Не може една държава да пречи, не може да подкрепим установяването на втора класа страни. Надяваме се на положително решение съвсем скоро, казаха зелените. Според групата \"Европа на свободата и пряката демокрация\" Шенген помага на трансграничната престъпност, затова трябва да бъде преосмислен. Групата \"Европа на народите и свободата\" отбеляза, че мигрантите не са пристигнали в ЕС през България и Румъния. Западните страни от ЕС искат Европа на различни скорости - това е лицемерие и престорено приятелство, коментираха от тази политическа сила. Еврокомисарят по вътрешните работи Димитрис Аврамопулос изрази надеждата скоро България, Румъния и Хърватия да бъдат приветствани в Шенген. Убедени сме, че трите държави трябва да се присъединят изцяло към пространството без проверки. Отдавна ЕК заяви, че България и Румъния са изпълнили изискванията. Крайно време е Съветът на ЕС да постигне единодушие. Има нагласа този въпрос сериозно да бъде преразгледан. Това би било не само политически честно, но е необходимо от гледна точка на сигурността. Намираме се на последните метри по този път, обобщи Аврамопулос.", "date": "2017.12.14", "title": "ЕП почти единодушен за Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376266-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-,-%D0%BC%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D1%81%D1%82%D0%B0%D0%B2%D0%B0%D1%82-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82-%D0%BD%D0%B0-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B8-%D0%BB%D0%B8%D0%B4%D0%B5%D1%80%D0%B8", "text": "Американският президент Доналд Тръмп редовно използва израза “фалшиви новини” като реторичен похват, за да подкопава авторитета на противниците, да сплотява поддръжниците си и да се опитва да дискредитира утвърдените американски медии, които настъпателно разследват управлението му. Той обаче не е единственият лидер, на когото му харесва този израз. Следвайки неговия пример, много авторитарни лидери и диктатори по света също се привързват към тази фраза.     Когато правозащитната организация “Амнести интернешънъл” публикува доклад за смъртни случаи в затвори в Сирия, сирийският президент Башар Асад отвърна, че “живеем в епоха на фалшиви новини”. Венецуелският президент Николас Мадуро, който системно подкопава демокрацията в своята страна, обвини световните медии за “много фалшиви версии, много лъжи”, като каза, че “именно това наричаме “фалшиви новини” днес”.   В Мианма, където международни наблюдатели обвиняват армията в провеждане на кампания на геноцид срещу рохингите, служител по сигурността заяви, че “няма такова нещо като рохингя, и добави: “Това е фалшива новина.” В Русия говорителката на външното министерство Мария Захарова каза на репортер на CNN: “Спрете да разпространявате лъжи и фалшиви новини”. Сега министерството използва на своя уебсайт голям червен надпис “Фалшиво”, за да обозначава новинарски материали, които не харесва.   Автократи, популисти и други политически лидери по света използват израза “фалшиви новини” и легитимността, която му придава американският президент, като средство, с което да нападат своите критици, а в някои случаи като инструмент за умишлено подкопаване на демократичните институции. В страни, където свободата на медиите е ограничена или под голяма заплаха, включително Русия, Китай, Турция, Либия, Полша, Унгария, Тайланд, Сомалия и други, политически лидери използват израза “фалшиви новини” като оправдание за отблъскване на критичните разследвания на медиите.   Тази седмица печатният орган на Китайската комунистическа партия в. “Женмин жибао” използва думите на Тръмп, за да подкопае критичното медийно отразяване на политиката на все по-авторитарните китайски власти. “Ако президентът на САЩ твърди, че водещите медии в неговата страна са позор за Америка, тогава отрицателните новини за Китай и други държави би трябвало да бъдат приемани с резерви, тъй като има вероятност пристрастия и политически програми да изкривяват действителната картина”, писа вестникът.   Още не е минала и година от началото на президентството на Тръмп и той вече разтърси световното статукво със своя лозунг “Америка на първо място”, с презрението си към глобалната търговия и многостранните договори и с напрегнатите си отношения с много традиционни съюзници (а също с привидно топлите отношения с много традиционни съперници). Но използваният от президента израз “фалшиви новини” буди различно безпокойство сред много чуждестранни политици и анализатори, които се тревожат, че фразата руши общественото доверие към демократичните институции в момент, когато популизмът и авторитаризмът се завръщат в много региони.   Според речника “Мериам-Уебстър” изразът “фалшиви новини” е в употреба поне от 90-те години на 19 век, но Тръмп има най-голяма заслуга за превръщането му в значима част от глобалното говорене в днешно време. Сега фразата е толкова широко разпространена, че речникът “Колинс” реши да я определи за “дума на годината” за 2017 г., като установи в началото на ноември, че нейното използване се е увеличило с 365 процента от 2016 г.   Въпросът е, че фалшивите новини са реален проблем, особено в социалните медии. Американските разузнавателни служби стигнаха до заключението, че Русия е използвала фалшиви новини в опит да се намеси в президентските избори в САЩ през 2016 г. в полза на Тръмп. Присъствието на фалшиви новини в глобализирания поток от медийно съдържание съдейства за размиване на границата с традиционните, основаващи се на факти новини.   Трудно е обаче да се каже до каква степен епитетът “фалшиви новини” вреди на журналистиката, като се имат предвид съществуващите трудности за правене на репортажи в страни, където медиите вече са под контрола на държавата, а журналисти са не само обиждани или подигравани, но и убивани или затваряни. Все пак почти няма съмнение, че социалните медии със своя огромен обхват и уязвимостта си към ботове и манипулиране съдействат за усилване на критиките, отправяни от политически лидери, и за подкопаване на доверието към традиционната журналистика.   Проблемът с фалшивите новини също така усложнява работата на защитниците на демокрацията в страни, където демокрацията вече е подложена на атаки.   Според някои анализатори успехът на Тръмп в създаването на алтернативна реалност и омаловажаването на противно настроени медии едновременно подражава и усилва тактиките на руския президент Владимир Путин, чиито пропагандатори “създават порой от фалшиви новини” по деликатни политически теми като конфликта в Украйна, за да сеят цинизъм и несигурност. Русия и Китай също така създават “положителни” фалшиви новини в социалните медии, за да вдъхновяват патриотизъм у дома.", "date": "2017.12.14", "title": "\"Фалшивите новини\", манията на Тръмп, стават инструмент на авторитарни лидери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376267-%D0%B4%D1%8F%D0%B4%D0%BE-%D0%BA%D0%BE%D0%BB%D0%B5%D0%B4%D0%B0,-%D0%B4%D0%B0%D0%B9-%D0%BD%D1%8F%D0%BA%D0%BE%D0%B9-%D0%BB%D0%B5%D0%B2", "text": "По времето, когато аз бях дете, си подарявахме подаръците на Нова година. Всеки, който е над 30, знае защо. Бъдни вечер беше по-скоро за ядене на постни сарми и кадене в апартамента с тамян. И Дядо Коледа (тогава все още Дядо Мраз) не купуваше подаръците от Хиполенд, Метро или от онлайн магазини, а от Детмаг и ГУМ.       На фона на рекламите сега, които показват как Добрия старец раздава таблети, мегабайти и мебели от ИКЕА, подаръците отпреди 15-20 години може и да изглеждат наивен анахронизъм и дори смешни, но поне съдържаха елемент на изненада и можеха да се ядат, счупят или подпалят. (Това последното го казвам, понеже помня как за една Нова година ми подариха комплект \"Млад химик\". Много скоро нещата в тази научна сфера излязоха извън контрол и се разбра, че трябва неотложно да се преориентирам към хуманитарните дисциплини.)   Под изкуствените елхички и еко-дръвчетата в саксии в днешни дни Дядото вече рядко оставя кутии, които крият чудеса и изненади. Просто защото вече всеки си е направил предварително рисърча онлайн, знае какво точно иска, какви са приложенията на желания продукт, какъв му е срокът на годност, докога може да бъде върнат срещу пълно възстановяване на платената сума и т.н.   Всъщност все по-малко хора си пожелават олд-скуул подаръци за Коледа. В Дания сайтът Pricerunner проведе предколедно социологическо проучване. Според резултатите от него най-висок е процентът на датчаните, които очакват да намерят под елхата… пари. На второ място се нареждат ваучерите за пазаруване и смартфоните.     Обаче това с “Дай ми пари, пък не ме мисли” далеч не е само датски феномен. Откакто в глобален план Коледа престана да бъде тържество на надеждата за ново начало и се превърна в тържество на комерсиализма и повод за преяждане без придружаващо чувство за вина, разменянето на подаръци също престана да има само символна функция.   На биологичния вид, известен като \"потребител на материални блага\", вече му е писнало да се преструва, че е харесал пуловера от леля София, а и няма нерви да се реди на дълги следколедни опашки, за да го заменя за друга стока. Потребителят иска да държи юздите на празника здраво в собствените си ръце.   Той не иска да бъде изненадван, нито да остава разочарован. Но най-много от всичко той не иска да се чувства прецакан като купува  за близки и приятели парфюми, дрехи и обувки, за които знае със сигурност, че ще бъдат намалени наполовина само няколко часа след като Христос се роди. Затова той не само очаква да получи пари като подарък, но и самият той предпочита да подари пари.     \"Ако аз ти подаря ваучер на стойност 500 крони и ти ми подариш ваучер за същата сума, какъв е смисълът изобщо?! Свидетели сме на едно бързо и сигурно отмиране на цялата институция на размяна на подаръци…\"   Едва ли някой би се учудил, ако тази Коледа Добрия старец пристигне вместо помъкнал чувал с подаръци на гръб, с гердан от двайсетолевки като булка от 80-те години. Така де, да има за всички от сърце...", "date": "2017.12.14", "title": "Дядо Коледа, дай някой лев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376265-%D0%BA%D1%80%D0%B0%D0%B9-%D0%BD%D0%B0-%D0%BF%D1%80%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D1%82-%D1%84%D0%B8%D1%80%D0%BC%D0%B8-%D0%BD%D0%B0-%D0%BA%D0%BB%D0%BE%D1%88%D0%B0%D1%80%D0%B8", "text": "    С приетите промени в Кодекса на труда работниците на фалирали предприятия ще могат по-лесно да получат забавените си заплати.   Всички работници, които през последните три години, не са си получили заплатите, вече ще могат да ги получат от Фонда за гарантиране на вземания на работници от фалиращи предприятия, обясни омбудсманът Мая Манолова, която е вносител на промените.   Манолова посочи, че те няма да могат веднага да си получат парите, а този процес ще се развие в рамките на следващата година. Нито лев, който е дължим на работник, няма да бъде загубен, увери общественият защитник.   С промените бяха засилени и контролните функции на Главната инспекция по труда – тя ще може да започва процедура по несъстоятелност, ако не са изплатени заплатите на повече от 1/3 от работниците. Освен това – работниците ще получават обезщетенията си до 1 месец след прекратяване на трудовия им договор.", "date": "2017.12.14", "title": "Край на практиката да се прехвърлят фирми на клошари"}
{"url": "http://www.classa.bg/%D1%81%D0%B2%D1%8F%D1%82/item/376259-%D0%B4%D1%8E%D0%BD%D0%B5%D1%80%D1%8A%D1%82-%D0%B5-%D1%81%D0%BF%D0%B0%D1%81%D0%B5%D0%BD", "text": "  Вследствие на това Европейската комисия може да продължи с процедурата по разрешаване на употребата на фосфорна киселина, ди- и трифосфати и полифосфати (E 338-452) в замразеното месо за кебап, независимо дали то е овнешко, агнешко, телешко, говеждо и птиче. Това съобщиха от информационното бюро на Европейския парламент в България.     Според ЕК използването на фосфати е необходимо за частичното извличане и разграждане на протеините от замразените вертикални шишове месо. По този начин се образува протеинова обвивка, която служи за задържане на парчетата месо заедно и позволява по-хомогенно замразяване и печене.   Резолюцията, внесена от комисията по обществено здраве и безопасност на храните за отхвърляне на предложението на Европейската комисия, беше приета с 373 гласа „за“, 272 гласа „против“ и 30 „въздържал се“. Бяха необходими 376 гласа „за“, за да се приеме проектът.   Резолюцията настояваше да се спре разрешението за ползване на фосфатни добавки поради здравни опасения и в очакване на публикуването на доклад на Европейския орган за безопасност на храните (ЕОБХ) през 2018 г.", "date": "2017.12.14", "title": "Дюнерът е спасен!"}
{"url": "http://www.classa.bg/%D1%81%D0%B2%D1%8F%D1%82/item/376260-%D1%8E%D0%BD%D0%BA%D0%B5%D1%80-%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD-%D0%B2-%D0%BB%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3", "text": " съобщава Нова тв.   Прокурор в родния му Люксембург започна криминално разследване за фалшифициране на информация и незаконни специални разузнавателни средства преди десет години, когато Юнкер е бил премиер на малката европейска страна.   В периода 2013 – 2014 г. люксембургският парламент е разследвал незаконно шпиониране на лице, обвинило кралското семейство във връзки с терористична атака през 1980 г. посочва британският вестник “Таймс”.   Обвинението на люксембургския прокурор срещу Юнкер е, че е отговорен за подправяне на документите, предназначени за парламента, проучващ случая.   Юнкер се разследва и за невярно свидетелство под клетва.   Досега не се е явил за обяснения, защото задълженията му не позволявали.   Говорителят на Еврокомисията Марагаритис Схинас заяви, че Юнкер не избягва правосъдието и ще се яви на делото, за да свидетелства, когато намери свободна дата.     ", "date": "2017.12.14", "title": "Юнкер е разследван в Люксембург"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376261-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1819 г. - Алабама става 22-ят американски щат.     1900 г. - Германският физик Макс Планк представя в Берлин своя Закон на Планк.   1911 г. - Норвежката експедиция на Роалд Амундсен достига първа до Южния полюс, като изпреварва с 34 дни англичаните, водени от капитан Робърт Скот..   1935 г. - Томаш Масарик подава оставка като президент на Чехословашката република.   1939 г. - Зимната война: Съветския съюз е изключен от Обществото на народите, заради нападението срещу Финландия.   1941 г. - Царство България обявява символична война на САЩ.   1955 г. - България е приета за пълноправен член на ООН заедно с Албания, Австрия, Финландия, Унгария, Ирландия, Италия, Йордания, Лаос, Португалия, Румъния и Испания.   1989 г. - Организирана е жива верига около сградата на Народното събрание на България с искане да бъде отмене Член 1 от Конституцията на Народна Република България.   1995 г. - В Париж е подписано Дейтънското споразумение, с което се поставя край на близо четиригодишната гражданска война в Босна и Херцеговина.   2004 г. - Открит е виадуктът Мийо - най-високият мост в света, разположен в близост до Мийо, Франция.      ", "date": "2017.12.14", "title": "14 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376262-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%B3%D0%B5%D0%B9-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BC%D0%B0%D1%80%D0%B8%D0%BD", "text": "      Св. Пророк Агей е един от Дванадесетте тъй наречени малки пророци. Родил се във Вавилон по времето на плена и пророчествувал след връщане от плена (около 520 г. пр. Хр.). Тогава завърналите се от Вавилон в Йерусалим юдеи започнали да възстановяват Йерусалимския храм. Но поради силната съпротива на самаряните и на персийските управители те изоставили наченатото дело в продължение на 14 години.      От това изпаднали в униние и започнали да мислят, че още не е дошло времето за възтановяване на храма Господен. Тогава Господ, проявявайки милост към тях, чрез устата на пророк Агей ги ободрил и обещал, че вторият храм ще бъде по-славен от първия, понеже в него ще се яви Царят на мира, Спасителят на всички народи.", "date": "2017.12.14", "title": "Св. пророк Агей. Св. мъченик Марин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376263-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B7%D0%B0%D0%B4%D0%BD%D0%B0-%D1%81%D0%BA%D0%BE%D1%80%D0%BE%D1%81%D1%82", "text": "През седмицата от 4-ти до 10-ти декември включително, Германия РАЗБИ рекорд по производство на електроенергия от ВЯТЪР, в продължение на СЕДЕМ порени дни.   По този повод реших да сравня това постижение с действителността на територията на организираната престъпност.   И прелюбопитното сравнение изглежда ето така (за по-добър преглед и прочит кликайте с мишката върху графиката):       * Посоченото количество произведена електроенергия действително е САМО от вятър, а борсовата, среднодневна цена в Германия е за микса от всички източници.   Делът на вятъра в общото седмично производство на електроенергия в Германия е било 36,7%.   Ако делът на вятъра беше по-голям то борсовата цена в Германия щеше да е още по-ниска.   Всички останали данни на графиката са коректни.   Ето и как изглежда германския рекорд:         Още от сега е ясно, че до края на 2017-та г. Германия ще произведе електроенергия само от ВЯТЪР количество, което ще надскочи ТРИ ПЪТИ потреблението у нас, за същия период, произведено от всички налични и действащи източници. Заедно със СЛЪНЦЕТО и ВЯТЪРА Германия ще произведе повече от ЧЕТИРИ ПЪТИ повече ток от потреблението у нас. Поради тази причина и борсовите им цени са по-ниски.   През това време (из)родната политико-енерГЕПИйна мафия готви законови промени, с които да поддържа и повишава още повече цената на борсовата търговия у нас, от 1-ви януари 2018-та г. За това своевременно и детайлно ви разказах и показах в “   Още от сега е ясно, че до края на 2017-та г. Германия ще произведе електроенергия само от ВЯТЪР количество, което ще надскочи ТРИ ПЪТИ потреблението у нас, за същия период, произведено от всички налични и действащи източници. Заедно със СЛЪНЦЕТО и ВЯТЪРА Германия ще произведе повече от ЧЕТИРИ ПЪТИ повече ток от потреблението у нас. Поради тази причина и борсовите им цени са по-ниски.   През това време (из)родната политико-енерГЕПИйна мафия готви законови промени, с които да поддържа и повишава още повече цената на борсовата търговия у нас, от 1-ви януари 2018-та г. За това своевременно и детайлно ви разказах и показах в “ “.  ", "date": "2017.12.14", "title": "България на задна скорост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376264-%D1%86%D0%B0%D1%87%D0%B5%D0%B2%D0%B0-%D0%BD%D0%B5%D0%B4%D0%BE%D0%B1%D1%8A%D1%80-%D0%B7%D0%BD%D0%B0%D0%BA-%D0%B5-%D0%B4%D0%B0-%D0%BD%D0%B5-%D1%81%D0%B5-%D1%80%D0%B5%D1%88%D0%B8-%D0%BA%D0%B0%D0%B7%D1%83%D1%81%D1%8A%D1%82-%D1%81-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D1%84%D0%B5%D1%80%D0%B4%D0%B8%D0%BD%D0%B0%D0%BD%D0%B4-%D0%B8-%D0%B1%D0%BE%D1%80%D0%B8%D1%81-%D1%82%D1%80%D0%B8", "text": "\r\n\t \r\n \r\n\t \r\n \r\n\t \r\n \r\n\t \r\n Това коментира правосъдният министър и бивш председател на парламента Цецка Цачева пред БНТ в сряда, в отговор на въпрос по темата с т.нар. царски имоти, за чиято собственост претендират от години Симеон Сакскобургготски и сестра му Мария-Луиза. \r\n   Споменаването на цар Борис Трети по този необичаен и неуважителен начин напомня за известното участие на легендарния треньор по футбол Димитър Пенев в телевизионната игра „Стани богат“, в което той употреби същия израз. \r\n    ", "date": "2017.12.14", "title": "Цачева: Недобър знак е да не се реши казусът с имотите на Фердинанд и Борис ТРИ"}
{"url": "http://www.classa.bg/%D1%81%D0%B2%D1%8F%D1%82/item/376256-%D0%BA%D0%BE%D0%B3%D0%B0%D1%82%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0", "text": "          Германската канцлерка казва, че светът очаквал от Германия да е дееспособна. В действителност е точно обратното: светът изобщо не чака политиците в Берлин да се наканят най-после да съставят действащо правителство - земното кълбо си се върти, а заедно с него и всички кризи, войни и властови промени, които оказват влияние и върху Германия: Америка се отдръпва все повече, Китай продължава да расте, Русия все така се въоръжава, а мигрантите продължават на напират към Европа. Сигурно дори има хора, доволни от това, че неформалният лидер в ЕС в момента се е самоблокирал.      все пак е права в едно: с оглед на сложната глобална обстановка, Германия има нужда от нещо повече от едно служебно правителство, което не може да действа активно във външната политика. В най-голяма степен това важи за по-нататъшното развитие на ЕС след  . Предстои да бъдат взети важни решения: освен идеите на френския президент Макрон чакат и много предложения на ЕК с дългосрочно значение: ще доведе ли задълбочаващото се сътрудничество в отбранителната политика до създаването на европейска армия; има ли нужда еврозоната от свой финансов министър или от собствен бюджет; как да провежда ЕС обща миграционна политика?    Едно германско правителство, което не разполага с достатъчно подкрепа в парламента, не може да има и правомощията да преговаря по такива основни въпроси. При сегашните обстоятелства не може да бъде проведен и никакъв дебат по същество, както показа например германското мълчание по повод европейската реч на Еманюел Макрон.      Странно е, че именно европейската политика трябва да служи като обосновка за  . Защото на нея не ѝ беше отредена голяма роля по време на изборната борба - нито на ХДС, нито на ГСДП. Всеки политик в Берлин знае от какво се вълнуват най-много гражданите: на изборите за Бундестаг преди два месеца и половина германските гласоподаватели се произнесоха по миграционната политика на правителството на Меркел и Габриел. И много от тях не биха искали двама от досегашните коалиционни партньори да бягат от темата като дявол от тамян.   ", "date": "2017.12.14", "title": "Когато Германия е блокирана"}
{"url": "http://www.classa.bg/%D1%81%D0%B2%D1%8F%D1%82/item/376257-%D1%81%D1%82%D1%80%D0%B0%D1%85%D1%8A%D1%82-%D0%BD%D0%B0-%D0%B2%D0%BB%D0%B0%D1%81%D1%82%D0%BE%D0%B2%D0%B8%D1%82%D0%B5-%D0%B5%D0%BB%D0%B8%D1%82%D0%B8-%D0%BE%D1%82-%D0%BD%D0%B0%D1%80%D0%BE%D0%B4%D0%B0", "text": "        Изглежда, въпросът „Защо мълчат агнетата” ни въздейства с особено очарование, въпреки че сам по себе си този въпрос е безсмислен. Защото агнетата няма как да бъдат накарани да говорят. Следователно това очарование се дължи на метафората за стадото и пастира. Нека я разгледаме по-отблизо, тъй като дори и нейната история предлага интересни прозрения. Омир спада към първите, които я използват за обрисуване на същността на връзката между народ и държавник. „Пастир” наистина звучи преди всичко грижовно и благо. Защо обаче във въображението народът се отъждествява с овце, които съответно се нуждаят от пастир? Как точно пастирът стига до своята роля на пастир? И защо са му необходими кучета пазачи, които да не позволяват на стадото да се отклони от пътя си? Оказва се, че още от възникването си тази метафора е идеологически изтъкана.       Последният обаче изобщо не присъства в тази метафора и това е показателно. При това положение за какво служи метафората за стадото, която е широко разпространена в западната политическа философия? Историята показва, че метафората за пастира работи преди всичко за легитимиране на статута на властовите елити. С тази метафора народът се представя като въображаемо стадо.      тя първа изгражда основата за категориалното разграничаване на „народ” и „управляващ елит”, на която стъпват преобладаващите представи за демокрация. Точно това идеологическо противопоставяне на „народ” и „елит” е фундаментът на нашите съвременни представи за „демокрация”.     Защо, макар и едва през последните 150 години, идеята за демокрация предизвиква такова очарование, защо има такава притегателна сила? Трябва да има очевидно големи предимства във формата на управление „демокрация”, след като „Фрийдъм Хаус”, една неправителствена организация, която без никакъв частен интерес се посвещава на насърчаването на „демокрацията”, установява, че 125 от 195 държави в света са демокрации, поне по смисъла на електоралната представителна демокрация. В западния свят днес „демокрацията” се смята за единствената легитимна форма на управление. От тук възниква и въпросът, какво е това, което прави „демокрацията” толкова атрактивна. Очевидно е, че отговорът зависи от чия гледна точка се подхожда към въпроса.    От гледната точка на народа, с други думи казано, погледнато „от долу”, „демокрацията” е привлекателна, защото по природа ние имаме представа за „принуда”, а оттам и за „свобода”. Ние искаме да се чувстваме независими и не искаме да бъдем подчинени на волята на някой друг. Още около 1549 г. Етиен дьо ла Боеси превръща това в тема на своя трактат „За доброволното робство на човека”. Той подчертава, че „ние се раждаме не само притежавайки своята свобода, но и с инстинкта да я защитаваме”.    От гледна точка на съвременната когнитивна наука Ноам Чомски е убеден в това, че хората притежават инстинкт за свобода, вродена потребност от свобода. Именно в това се състои за нас очарованието на идеята за „демокрация”. Какво обаче може да направи „демокрацията” привлекателна за могъщите и влиятелните хора, след като тя ограничава и застрашава точно тяхната власт? Отговорът е съвсем прост: Нищо! Защото „демокрацията” означава именно сдържане на порива към власт на влиятелните и богатите, от което те нямат полза.      В хода на историята тези фундаментални отношения на напрежение често са избивали под формата на революции. Как тогава, от гледна точка на управляващите, може да се неутрализират и успокоят тези обтегнати отношения, за да бъдат избегнати кървавите революции? Решението на проблема се състои в това да бъде „утолена” жаждата за свобода на гражданите с някакъв сурогат, да бъде задоволена с ерзац-дрога, а именно с илюзията за демокрация. За да се създаде такава илюзия за „демокрация”, преди всичко е необходимо идеологическо оправдание, което обосновава защо народът е незрял и има нужда от водачество – и точно тук метафората със стадото се връща в играта.      Нека като пример, който ще ни настрои в съзвучие с темата, да оставим един главен съветник на бивш външен министър на САЩ да ни обясни какви външнополитически предимства има „демокрацията”, или, по-точно казано, демократичната реторика. През 1982-1984 г. Хауърд Уарда е главен съветник на ръководената от Хенри Кисинджър „Национална двупартийна комисия за Централна Америка”. През 1990 г. той пише в своята книга „Демократичната революция в Латинска Америка”:       Подобни изказвания има и във връзка с вътрешнополитическите предимства на демократичната реторика. Когато обаче „демокрацията” е единствено метод за прикриване на собствените интереси на властващите елити, това рано или късно би трябвало да излезе на повърхността и да стане ясно и на суверена, тоест на гражданите. Основната идея на демокрацията е именно „народният суверенитет”. Но когато се вгледаме в оценките на гражданите по отношение на тази идея, то изследване на общественото мнение на „Галъп” от 2015 г. показва, че в Западна Европа мнозинството от гражданите не споделят позицията, че основната идея на демокрацията е осъществена. На въпроса „Бихте ли казали, че вашата държава е управлявана от волята на народа?” 56% от гражданите на Западна Европа отговарят „не” или „по-скоро не”.    Това обаче очевидно не се възприема като особено проблематично, защото в същото време преобладаващата част от гражданите са доволни от политическото управление. Според проучване на общественото мнение на германската обществена медия ARD от октомври 2016 г. между 55 и 60% от привържениците на „народните партии” са доволни от управлението; следователно далеч повече от половината от населението на държавата споделя мнението, че при настоящите политически пастири благополучието на народа се намира в добри ръце. Обстоятелството, че 68% от хората отново биха избрали партиите, които са отговорни за настоящата политическа ситуация, е изненадващо.       Интересно е да се отбележи, че всички тези неща явно не безпокоят особено преобладаващата част от населението. Ако се съди по резултатите от социологическите проучвания, пастирите, изглежда, са подредили всичко в съответствие с желанията на народа и народът сякаш е доволен от своите пастири. Все пак съществува някакво недоволство, при това сред елитите. Наред с много други хора и федералният президент Йоаким Гаук подчертава това обстоятелство (на 19 юли 2016 г.):        Но за да няма недоразумения: федералният президент не принадлежи към властващите елити, а към служителите на властващите елити. Същите вопли завладяват и списанията, в които управляващите елити общуват помежду си. Така например „Форин Полиси”, едно от водещите издания, които формират общественото мнение в сферата на външната политика на САЩ, пише на 28 юни 2016 г.:     Това звучи още по-странно, след като вече поне от четири десетилетия ние се намираме в състояние на война на елитите срещу народа под формата на класова борба, водена „от горе” и ставаща все по-агресивна.      За да получим известна яснота за тази ситуация, се налага да се върнем към историческото начало и да разгледаме как се е стигнало до тук.     Във всички исторически общества, с изключение на най-ранните архаични, малък брой управляващи се противопоставят на голям брой управлявани. Естествената цел на управляващите, разбира се, е да стабилизират своята власт. За осъществяването на тази цел пред тях стоят две опции: грубо упражняване на властта, насочено към тялото на човека, и по-изтънчено упражняване на властта, насочено към психиката му. Упражняването на властта чрез психически средства има за цел, така да се каже, да постави „ума във вериги” чрез произвеждане на подходящи идеологии и чрез манипулиране на мислите и чувствата. Такова упражняване на властта следва една много проста логика:    „Силният прави това, което може, и слабият понася това, което трябва”. Това е известен цитат от Милоския диалог от творбата „История на Пелопонеската война” на древногръцкия историк Тукидид, в която той описва сблъсъците между Древна Атина и Спарта. По онова време Древна Атина е в апогея на своята мощ, но също така и в апогея на своето културно развитие. Във вътрешнополитически план Древна Атина е изобретила демокрацията на участието. Във външнополитически план провежда агресивна хегемониална политика по отношение на заобикалящите я градове държави и ги принуждава да влязат в един организационен формат, който за Древна Атина има тази роля, която има НАТО за САЩ в момента.      Милос, малък остров в Егейско море, който в продължение на 700 години пази своя неутралитет, настоява да остане неутрален в конфликта между Древна Атина и Спарта. Милосците изтъкват основателни причини, че техният неутралитет не би могъл да навреди на Древна Атина. Надяват се, че ще могат да направят тези свои основания разбираеми и за атиняните.      След това Древна Атина обсажда главния град на острова. Когато привършват хранителните запаси, милосците са принудени да се предадат. Всички мъже са убити, а жените и децата са превърнати в роби.      Следователно фундаменталните въпроси излизат на повърхността още през Античността и остават валидни и до ден днешен. Това се отнася и за двете категории на властовите техники, а именно упражняването на властта чрез психически средства и упражняване на властта чрез физически средства. В хода на културното развитие на обществата те стават все по-съвършени и днес се определят като „мека сила” и „твърда сила”. Наред с военната мощ към „твърдата сила” могат да се причислят и икономическата мощ или социалната изолация и икономическите лишения, независимо че границите между „твърдата” и „меката” сила са неясно очертани. От гледна точка на управляващите прилагането на „твърдата сила” има недостатъци, тъй като ние сме склонни по причина на нашата естествена морална чувствителност да реагираме на това с възмущение. Тези реакции на свой ред са свързани с разходи за управляващите.         По тази причина, откакто свят светува, се правят опити за разработване на властови техники, с помощта на които нашата морална чувствителност като че ли може да бъде неутрализирана, или, казано с други думи, това са похвати, които предизвикват по-малко съпротива у народа. Тези властови техники днес се наричат „мека сила”.       Посредническите инстанции на тези форми на упражняване на властта, подкрепяни финансово от фондации, тинк-танкове, мрежи на елитите и лобистки групи, са предимно частните и обществените медии, училищата, целият сектор за образование, възпитание и обучение, както и културната индустрия.      Икономическата власт предпочита „меката сила” и се стреми към усъвършенстване на „меките” техники на базата на научни изследвания за нашите когнитивни и афективни характеристики за целите на манипулирането. През последните 100 години това се случва по много систематичен и успешен начин.    Само два примера ще представя тук като илюстрация на обемната литература, с помощта на която елитите се информират помежду си за тези процеси: излязлата през 2005 г. книга „Меката сила” на Джоузеф Най и публикуваната през 2009 г. книга, озаглавена „Побутване. По-добрите решения за здраве, благосъстояние и щастие” на Кас Сънстейн и Ричард Талер. Джоузеф Най е влиятелен политолог, политик и член на многобройни тинк-танкове. Посланието на Най гласи: бъдещето на властта е в ръцете на „меката сила”. Трудът на Талер (водещ специалист по поведенческа икономика, който между другото е съветвал и президента на САЩ Барак Обама) и Сънстейн (един също така влиятелен юрист, преподавател в областта на конституционното право и съветник на Обама) представя преглед на научните изследвания върху коварните изненади и капани, които се крият в човешкото поведение в процеса на вземане на решения. Когнитивните изследвания предоставят изобилие от доказателства, сочещи, че хората по природа не вземат решения на чисто рационална основа.      От гледна точка на народа проблемът в случая е, че управляващите елити имат възможност да използват натрупаните в университетите и тинк-танковете познания за тези слаби места и разполагат със значително повече информация за нашите естествени потребности, за да могат да ни манипулират.      От началото на миналия век психологията и социалните науки достигат голям обществен разцвет в САЩ, защото в значителна степен допринасят за изследването на слабите места, позволяващи манипулиране на хората. По този начин те се превръщат „все повече и повече в инструмент за контрол на масите и покрай това и в допълнителна заплаха за демокрацията”. Още през 60-те години на ХХ век прочутият социолог Чарлз Райт Милс прави следната констатация в своята класическа творба „Властващият елит”:       Техниките на тази психологическа война срещу населението през изминалите оттогава 50 години са доразвити и усъвършенствани по един почти необозрим за отделния човек начин. Благодарение на това обстоятелство елитите разполагат със задълбочени и обширни познания за характеристиките на нашата психика и на мисленето ни, които са подходящи за манипулиране, докато обектът на манипулация – народът, няма дори наполовина адекватна представа за това кои „слаби места” на човешкия интелект се използват от елитите за манипулиране на мненията и чувствата на хората и чрез какви средства.       Един основополагащ елемент на техниките на „меката сила” разчита на психологическото прозрение, че ние постоянно се нуждаем от своего рода рамков разказ, чрез който успяваме да придадем смисъл на нашия обществен и политически опит.       Възможно е това да звучи като някаква невъзможна, направо оруелска задача. Но подобен рамков разказ всъщност се получава почти от само себе си, ако успешно се внуши привидно научна основа на разграничението между стадото и пастирите в политическата метафора за стадото.     Това разграничение се открива ясно формулирано още у Аристотел. Онези, които в съответствие със същността си са „овце”, в случая се наричат „народ”, а в индустриалното общество също и „маси”. Онези, които се чувстват призвани да управляват, тоест хората, които всъщност създават това разграничение, сами се определят като „елит”.    Е, сега остава единствено това разграничение да бъде допълнено с мними качества (характерни черти) на „елитите” и на „масите” по такъв начин, че самият народ да им повярва.      С това категориално разграничаване между „народ” и „елит” се създава вече една напълно нова концепция за онова, което трябва да се разбира под „народ”.     Така например пруският крал Фридрих ІІ Велики споделя схващането, че „тълпата не заслужава просвещение”, и пише на Волтер през 1766 г. следното:    И така, с целенасоченото изграждане на тази идеология понятията „народ” и „елит” са конституирани по нов начин. И двете понятия са идеологически конструкции, които трябва да придадат на метафората със стадото псевдонаучна основа и да подготвят идеологическата обосновка за господството. Тази идеологическа обосновка трябва да гарантира, че статутът на управляващите – и това означава особено на богатите – и в условията на една демокрация няма да бъде застрашен. Почти всички по-нови концепции за демокрация стъпват именно на тази базисна идеология. Още по време на Просвещението и най-вече през първата половина на ХХ век тази идеология е доразработена от една каста отзивчиви интелектуалци и е внушена на населението чрез всички средства за информация и социализация.        Фридрих ІІ Велики, въпреки че минава за монарх на Просвещението, е сигурен, че народът, „тези животни” и „глупаци”, не притежават здрав разум и желаят да бъдат лъгани. За да проникне до научната същност на този въпрос, през 1777 г. той поставя на Пруската академия на науките в Берлин задачата да проведе конкурс на тема „Полезно ли е да се мами народът”. Берлинската академия не е особено доволна в епохата на Просвещението да дискутира дали е полезно народът да бъде лъган. Защото още от формулировката на въпроса ясно личи, че става дума за ползите за управляващите, а не за ползите за народа, и от тук следва, че пастирите не мислят за благополучието на стадото, а за собственото си благополучие. За да не бъде този факт твърде очевиден, впоследствие темата е преформулирана:      В новата формулировка вече не е толкова забележимо, че всъщност се пита за ползата от измамата за самите измамници, а се твърди, че интересът е насочен към ползата за народа, който е мамен. Този незначителен исторически пример показва вече съвсем ясно как функционира една „добра” идеологическа конструкция. Две трети от предадените разработки за неудоволствие на монарха по-скоро застъпват мнението, че управляващите не трябва да мамят народа.      По тази причина е важно народът да бъде заблуждаван, разбира се, в името на собственото му благо. Наградата на конкурса е разделена между двете фракции. Носител на наградата измежду застъпниците на идеите на Просвещението е Рудолф Закариас Бекер (1752-1822 г.), голям народен просветител от онова време. Днес съотношението на мненията би било много по-категорично в полза на позицията, че е позволено народът да бъде лъган и мамен. Днес лъжата е съвсем естествена част от всекидневния политически живот както при политиците, така и в медиите. Жан-Клод Юнкер, настоящият председател на Европейската комисия, съвсем откровено признава това през април 2011 г.:     А в политиката, разбира се, винаги става дума за сериозни неща.    ​   Естествено, елитите трябва да положат известни усилия по отношение на възпитаването на народа, докато хората изявят готовност да приемат идеологическото разделение на „елити” и „народ” и се убедят, че елитите най-добре се грижат за благото на народа. Един от начините за постигането на тази цел би могъл да бъде, като последователно на хората се внушават съответните убеждения с помощта на класическите техники на пропагандата. Много по-ефективно и по-трайно би било обаче да се подходи по-радикално и да се блокира като цяло способността изобщо за формиране на убеждения. Джордж Оруел и Хана Аренд по различни пътища разкриват и изясняват точно този аспект в своите анализи на тоталитарната система на управление: The aim of totalitarian education has never been to instill convictions but to destroy the capacity to form any.       Ето защо не е изненадващо, че интелектуалната върхушка на управляващите елити оценява политическата летаргия като изключително важен елемент за една демокрация и обсъжда техниките, по които тя може да бъде постигната най-лесно.   Лео Строс, един от най-влиятелните политически философи на Съединени американски щати, остър противник на Просвещението, радикален защитник на господството на елита и гуру на неоконсерваторите, вижда политическата летаргия на народа като необходимо условие, без което демокрацията не би могла да функционира:       В днешните научни статии на водещите интелектуалци на властващите елити тези виждания не са формулирани, разбира се, толкова открито, колкото при класиците на елитарната демокрация.      Следователно те полагат всевъзможни усилия, доколкото могат, да предотвратят появата на политическа зрялост у гражданите. За целта си служат с широк спектър от стратегии и методи на когнитивната и афективната манипулация на гражданите.     Особено въздействащи са видовете манипулиране, които са насочени директно към същността на нашите умствени способности и допринасят за предизвикване на хаос в главите ни, от който впоследствие може да се извлекат политически ползи. Тези форми на манипулиране, поради липсата на по-подходящ израз, наричам ментално отравяне. Отравянето на ума може да има за цел по-скоро когнитивните или по-скоро афективните области на нашия дух. Най-лесно се постига положителен резултат по афективен път.       Особено многообещаващо при това е систематичното всяване на страх и омраза, които открай време принадлежат към най-ефективните инструменти за контрол на общественото мнение. Още през 1927 г. Ласуел ясно заявява в своя основополагащ труд: There must be no ambiguity about who the public is to hate. („Не трябва да има никакви съмнения към кого трябва да бъде насочена омразата на обществото.”) Страховете също могат да са мишена, срещу която да бъдат насочени афектите на народа.     Структурното произвеждане на страхове по социално-икономически пътища, например висока степен на професионален стрес, страхове от социален провал и страхове от социален упадък, също намира приложение. Други методи за отклоняване на вниманието от същинските центрове на властта са разсейване чрез заливане на хората с дреболии през медиите, консуматорство, формиране на „фалшиви идентичности” или инфантилизиране.      Тровенето на ума също така може да бъде насочено и към нашите когнитивни способности и така да обърка мисленето ни, че никаква форма на рационална аргументация няма шанс да помогне отново да проникне светлина в главите на хората, както биха казали в епохата на Просвещението. Най-лесно се постига това объркване чрез използването на подходящи понятия и чрез изместването на значението на някои термини. Тук на първо място спадат всички онези изкуствени оруелски думи, с които политиците и водещите медии се опитват чрез езика да предопределят нашето мислене. Налице е изобилие от примери: „свободна търговия”, „непреки разходи за труд”, „протестен вот”, „спасителен пакет”, „тероризъм”, „хуманитарна интервенция”, „съпътстващи щети”, „косвени жертви” или „антиглобалисти”. Въздействието на такива понятия разчита на обстоятелството, че по природа ние проявяваме склонност към някаква доза суеверие при подбора на думите, а оттам и към убеждението, че думите отразяват и фактическото положение на нещата.      При това пренебрегваме какво идеологическо съдържание и какви негласни хипотези носят думите със себе си. За съжаление е изключително трудно да преодолеем естествения си фетишизъм към думите и да разглеждаме в политическата сфера всяка дума като пакетче с идеологически предпоставки, което най-напред внимателно трябва да отворим. Такова поведение, включващо критичното проверяване на съдържанието и идеологическия товар на думите, се нуждае от интензивно обучение. Именно върху този аспект на критиката на идеологията е насочено вниманието по време на Просвещението, когато са разработени ефективни методи за идентифициране на скритите предразсъдъци и идеологически елементи. По понятни причини управляващите елити нямат интерес тези методи да бъдат изучавани и предавани в процеса на социализация на обществото.      Тези понятия имат перфидна логика: те се основават на определена форма на мисловно обвързване на различни тематични области, чрез което се внушава, че две напълно независими тематични области поради естеството си сякаш са преплетени помежду си.    Темите се обвързват с други заклеймени теми като например дясноекстремистки или расистки възгледи.      Понятия като „Третият път” служат не само за отклоняване на критиките от центровете на властта, но и допринасят за саморазлагането на левите позиции. От това имат интерес както властващите елити, така и представителите на реформаторската левица, които се стремят да прикрият симбиотичната си връзка с властта, като пробват да ограничават сферата на общественото мислене до „разумни”, тоест стабилизиращи системата цели.         Такива замърсяващи и патологизиращи понятия като „Третият път”, с които трябва да се маркира като недопустима фундаменталната критика към фактическите властови центрове, са особено популярни сред интелектуалците и журналистите, обслужващи силните на деня. Те са част от езика на опортюнизма, с който човек засвидетелства, че желае да спечели благоразположението на управляващите и е готов по всяко време да се постави в услуга на господстващата идеология. Други обвързващи понятия, особено „антиамериканизъм” и „популизъм”, имат по-комплексна употреба. Те също се използват като очернящи и оклеветяващи определения, за да блокират критиката срещу властовите елити. Същевременно те описват сполучливо действително съществуващи отношения и социални явления, които изискват сериозно публично обсъждане.     Наистина съществува антиамериканизъм в смисъл на силна неприязън към американската култура и населението на САЩ. Този вид антиамериканизъм под формата на културен расизъм е широко разпространен в началото на предходното столетие в Европа, особено сред просветеното буржоазно съсловие и интелектуалните представители на Контрапросвещението. Известен пример е Мартин Хайдегер.      Във важни публични дискусии обаче понятието „антиамериканизъм” като равносилно на неприязън срещу американците вече почти не играе роля. В този случай „антиамериканизмът” се използва много повече като обвързващ термин и като политически инструмент, за да блокира по-задълбочената критика срещу властовите центрове на хегемониалната държава.      Изразява се и в това, че САЩ са единствената държава в Новото време, която, както пише Стивън Кинзър, е убедена, че изпълнява Божията воля, като разпространява политическата и икономическата си система сред останалите държави. Заради уникалността си САЩ според застъпниците на ексепционализма са обвързани с международните споразумения принципно само дотолкова, доколкото имат полза от тях.        Главният обвинител по време на Нюрнбергските процеси за военни престъпления Робърт Х. Джаксън (1882-1954 г.) още по онова време констатира, че правните принципи, които са разработени в Нюрнберг, са общовалидни и трябва да бъдат използвани и в бъдеще при оценяването на престъпленията на други държави включително и на САЩ.        Подобно на „антиамериканизма” също и „популизмът” е обвързващо понятие с по-комплексна употреба. „Популизмът” всъщност е форма на политическа комуникация, която чрез близък до хората език и недопустимо опростяване въздейства върху афектите. В този смисъл всички наши големи народни партии, естествено, са крайно популистки партии. Щом като самите големи партии винаги си служат с изключително популистки методи и стратегии, възниква въпросът, защо с такава упоритост използват понятието „популизъм” като политически инструмент и стигма.      Точно това е аспектът, който съвсем естествено изобщо не се харесва на властващите елити. Какъв е начинът, по който подобна фундаментална критика по адрес на властващите елити може да бъде превърната в мисловна забранена зона и така да бъде изключена от „разумното” дискусионно пространство? Това също може да бъде постигнато чрез подходящо обвързване на понятието „популизъм” със заклеймени възгледи. В този случай десният популизъм със своите основни идеологически елементи се оказва много полезен. При крайната десница противопоставянето между „народ” и „елити” се изостря още повече. Но при нея под „народ” не се разбира просто населението на държавата, а едно много по-хомогенно от етническа гледна точка „тяло на народа” (Volkskörper).    Според този възглед единството и целостта на „тялото на народа” не се дължат вече на расови идентичности, а на „културни идентичности” или на „национални идентичности” – представи, които са точно толкова измислени, колкото и биологичното понятие за човешките раси. И така, задачата на политическото ръководство е да изрази „волята на народа”. Настоящите елити обаче не са в състояние да го направят, защото са прекалено корумпирани и неморални. Десният популизъм, следователно, се насочва директно срещу „онези там горе”, но не защото по принцип е срещу господството на елитите, а защото иска да замени настоящите елити с един елит, който има националистически, та дори расистки убеждения. С това десният популизъм предлага услугите си за понятийното обвързване с онези популистки позиции, които също съдържат, макар и по съвсем различни причини, основополагаща критика срещу елитите.      Ето какво искат да внушат елитите с подобно обвързване: Всеки, който се изправя срещу върхушката и властващите елити, клони към екстремистки възгледи, дори към расизъм, и следователно остава извън „демократичния дискурс”. Точно тази възможност за изключване (стигматизиране) прави толкова обичано и ценено обвинението в популизъм сред елитите.     Изводът е, че техниките на „меката сила” за ментално отравяне не се стремят толкова да затвърдят в главите на хората конкретни нагласи и убеждения.    Ефективният контрол на общественото мнение обаче изисква допълнителни форми на манипулация, чрез които могат да се внушат определени възгледи, мнения и позиции на населението. Тук се различават два вида манипулиране: едното е по-скоро краткосрочно, което ще нарека  а другото – дългосрочно, което ще нарека  Актуалното индоктриниране се осъществява при всекидневното възприемане на конкретните за момента новини. Неговата задача е да предаде рамковия разказ за всекидневните политически и обществени събития в съответствие с гледната точка на елитите и така да създаде и укрепи социалния светоглед.      Основните посреднически звена при актуалното индоктриниране са медиите. Ролята на медиите за управляването на демокрацията е достатъчно осветлена и анализирана, особено в последно време.      Това твърдение е категорично опровергано преди повече от 100 години, включително и чрез грижливото методологическо изследване на емпирични казуси. „Федералната централа за политическо образование” представя един критерий, който като основно правило е много полезен за разграничаването между „пропаганда” и „новини” в медиите, а оттам и за идентифицирането на актуалното индоктриниране: „Характерно за пропагандата е, че не се излагат различните страни на дадена тема и че се смесват мненията и информациите за нея”. По този прост критерий би следвало преобладаващата част от онова, което ни поднасят водещите медии като „новини”, да бъде класифицирано като пропаганда.   Дълбокото индоктриниране разчита на по-дългосрочни процеси на предаване на политически и социални възгледи за света и ценностни системи.      Посреднически звена при дълбокото индоктриниране са всички институции за социализация, медиите и културната и развлекателната индустрия. Към централните посреднически звена спадат най-вече училищата и университетите.      Още през 1922 г. великият английски философ, математик и политически активист Бертранд Ръсел (1872-1970 г.) разкрива обществената функция на системите за обучение:       По времето на Ръсел индоктриниращата функция на системите за обучение е сравнително лесна за разкриване. Днес обаче е несравнимо по-трудна за идентифициране. Политическата пропаганда в онези години също относително лесно се забелязва, а от тогава насам значително се е усъвършенствала, като е станала невидима.       По същество обаче и в настоящия момент продължават да са валидни главните аспекти на критиката на Ръсел. По-долу искам да се спра по-подробно на два примера за дълбоко индоктриниране с особено силно въздействие и множество последици.     Първият пример е идеята за една „доброжелателна” империя, тоест империя, чиито действия са мотивирани от безкористни, добри намерения. Подобна идея наистина се оказва абсурдна след бегъл поглед в историята. Но с достатъчно пропагандистки усилия и абсурдите могат да бъдат представяни като нещо естествено.       Налагането на тази идеология е стратегически планирано и задвижено. Централна роля в процеса играе Съветът за международни отношения (Council of Foreign Relations – CFR). Това вероятно е най-влиятелният частен мозъчен тръст в света, а в САЩ има открай време важни функции в процеса на формулиране на външнополитическите стратегии. През 1949 г.       Една година по-късно създаденият Конгрес за свобода в културата поема задачите си за формиране на общественото мнение в Европа – и особено в Германия. (Финансираният от ЦРУ Конгрес за свобода в културата (Congress for Cultural Freedom, CCF) представлява от 1950 г. до 70- те години на ХХ век ядрото на една пропагандна кампания, която има задача да запознае западноевропейската общественост с „американския начин на живот” (American Way of Life), с възгледите на САЩ за света и с „доброжелателството” на Америка. За целта Конгресът за свобода в културата си служи с обхватна и силно разклонена мрежа от журналисти, интелектуалци, политици, сътрудници на секретните служби и представители на бизнеса. Сондърс пише в своя основополагащ труд за Конгреса за свобода в културата:      (Francеs Stonor Saunders (2001). Wer die Zeche zahlt…: Der CIA und die Kultur im Kalten Krieg. München: Siedler.)       При това САЩ, от една страна, се обявяват за „империя” и за единствената глобална свръхсила, с мощ, която според Робърт Кейган е „далеч по-голяма, отколкото някога е имала друга държава след Римската империя”. А Джоузеф Най подчертава: „След Рим никоя друга държава не се е откроявала толкова на фона на останалите”. От друга страна, САЩ твърдят, че не са просто империя, а по-скоро, по думите на Чарлз Краутамър, са „единствената по рода си добронамерена империя; това не е някаква гола самовъзхвала, а факт”. На 28 април 1996 г. Бил Клинтън нарича САЩ world’s greatest force for peace and freedom („най-великата сила на света, която се бори за мир и свобода”). На 9 април 2007 г. Барак Обама изразява убедеността си в „изключителността” на САЩ с думите: This country is still the last best hope on earth („Тази държава все още е последната, най-добрата надежда на Земята.”). А на 25 юли 2016 г. Хилъри Клинтън определя САЩ като: The greatest country that has ever been created on the face of the earth for all of history („Най-великата страна, която някога е била създавана в цялата история на Земята.”). Това не са отделни гласове, напротив – те олицетворяват най-важните идеологически убеждения на американската идентичност.      В съответните самоописания като отправна точка отново излизат Римската империя и „Пакс Романа” (Римският мир). Приема се, че от това естествената външнополитическа цел на САЩ е „Пакс Американа”.      В модерната империалистическа реторика тази форма на „мир” се определя като „осигуряване на стабилност”. Идеологията на „добронамерената хегемония” на САЩ открива своето съответствие в целите на „Пакс Американа”. Ако човек се абстрахира от реториката на моралния идеализъм и на „добронамерената хегемония”, която служи за легитимация пред обществеността, остава открит въпросът за истинските подбуди на империалистическата външна политика. Джордж Ф. Кенан, един от най-брилянтните американски политически стратези, представител на така наречената „реалистична школа”, обяснява за какво става дума в случая със САЩ:      Толкова за анализа на силовата политика от Джордж Кенан. Тъй като другите държави, странно защо, не са готови доброволно да поемат разходите за запазването на благосъстоянието на САЩ, трябва американците да се откажат „от всякакви сантименталности и мечтания”. Реномираният американски историк Уилям Апълман Уилямс разкрива истинските причини за империалистическата политика:      По отношение на споменатите от Кенан числа до днес ситуацията крайно се е изострила. През 2012 г. списание „Сайънтифик Американ” публикува следните данни:       Така нареченият „екологичен отпечатък”, тоест площта на земята, която е необходима за трайно осигуряване на жизнен стил и жизнен стандарт на един човек, за САЩ е 8 глобални хектара („глобален хектар” е площ от 1 хектар със средна за света биопродуктивност). За Германия е около 5 глобални хектара, малко по-добра стойност, но в сравнителен международен план също е на челните места. В това отношение и германският жизнен стандарт трябва да бъде защитаван в Третия свят.      (В рамките на властващите елити минава за нещо естествено, че за осигуряването на „свободни търговски пътища и доставки на суровини” може да се наложи да бъдат водени икономически войни в т.нар. Трети свят, в традицията на „политиката на канонерките” на колониалните морски държави.)     Обстоятелството, че САЩ са „единствената по рода си добронамерена империя”, личи и по многобройни други индикатори. Най-напред, естествено, в разходите за въоръжаване, които съответстват на разходите за въоръжаване общо на всички останали държави. Тези гигантски разходи са необходими, за да могат САЩ да си осигурят претендираното full spectrum dominance (надмощие в целия спектър), или с други думи контрол върху сушата, моретата, въздушното и космическото пространство, киберпространството и всички важни ресурси.      „Единствената по рода си добронамереност” на САЩ се проявява и в конкретни дейности на десетките тайни служби, които оперират по целия свят.       По този повод Ноам Чомски лаконично отбелязва, че от това съобщение може да се направи изводът, че САЩ са водеща терористична държава в съответствие с въведените именно от самите тях критерии за определяне дали дадена държава е терористична.        САЩ контролират по думите на Джордж Фридман, влиятелния политически съветник и основател на мозъчния тръст „Стратфор”, всички световни океани, което никога преди не е било постигано от друга държава. Според Фридман тази ситуация е благоприятна поради предимството, че САЩ биха могли да нахлуят в други държави, но държавите не биха могли да го направят.        При „гарантирането на стабилност” е абсолютно недопустимо други велики сили, които до момента са избягвали контрола от страна на САЩ, да бъдат обкръжени с кордон от военни бази. Открай време Русия е особено привлекателен обект за САЩ и управлението на Борис Елцин им дава сериозни надежди за успешен икономически и политически набег.       С появата на Путин обаче тези надежди угасват и се налага САЩ да се опитат да постигнат своята цел по други пътища.    Още през 1957 г. Арно Шмит поставя въпроса: „Кой кого е обградил?”.      Следователно още през 50-те години на ХХ век в главите на хората вече е извършено дълбокото индоктриниране на „доброжелателната империя”. Междувременно това вече изобщо не може да бъде разпознато в публичното съзнание като индоктриниране и се е превърнало в даденост, която едва ли може да бъде коригирана с факти.       (Липсата на скрупули, с която водещите германски медии се втурват да обслужват трансатлантическите елити, и идеологическата екзалтираност, с която насъскват срещу Русия, през последните години преживяват нов апогей. Въпреки че антирусизмът открай време е дълбоко вкоренен във водещите германски медии. Още на 14 май 2009 г. Михаил Горбачов констатира с оглед на репортаж за Русия, излъчен по радио „Дойчландфунк”: „Германската преса поначало е най-злостната”.)         Претенцията за глобална хегемония на САЩ, която намира израз в доктрината за full spectrum dominance (надмощие в целия спектър), се обезпечава не само чрез техники на „твърдата сила”, но и чрез техники на „меката сила”, чийто дял нараства свръхпропорционално. За тези техники за управляване на общественото мнение, за управляване на демокрацията и за управляване на възмущението и участието са хвърлени гигантски суми пари през изминалите десетилетия.      Много важна роля за контрола на общественото мнение играят така наречените неправителствени организации (Non-Governmental Organizations, NGOs или Civil Society Organizations, CSOs). Голям политически принос имат онези неправителствени организации, които директно или индиректно са финансирани и организирани от властовите елити и всъщност би трябвало да се обозначават като фалшиви (неавтентични/фейк) неправителствени организации.      Това се постига толкова по-лесно, колкото по-ефективни са политическите функции на подобни неправителствени организации за прикриването на хегемониалните интереси на САЩ – чрез поставени граждански или филантропски цели или чрез други форми на политическо и социално самарянство. В тези случаи техниките на „меката сила” са се доказали като много полезни, тъй като почти никой не се интересува от политическата роля на неправителствените организации в публичното дискусионно пространство.      Известен е примерът с най-богатата фондация в света „Бил енд Мелинда Гейтс”. В самоописанието й е записано, че са „нетърпеливи оптимисти, които работят за намаляване на несправедливостта”. Често зад такава филантропска реторика обаче се крият отново частни икономически интереси, както и зависимости от държавни и частни субсидии.      По този начин те могат, без да е публично видимо тяхното политическо влияние и без да са задължени да се отчитат, да допринасят в значителна степен за запазване на статуквото на властващите елити и да създават своего рода глобална идеологическа защитна мрежа за съответните елити. След разпадането на Съветския съюз и опитите на САЩ да предизвикат подходяща „смяна на системата” в Русия страната е предпочитано поле за действие на финансирани от САЩ неправителствени организации.      (Тези техники на „меката сила” за предизвикването на system change (смяна на системата) в Русия са в приемствена връзка с развитите по време на Студената война техники на Western cultural infiltration (инфилтриране на западната култура) в Съветския съюз.) До този момент САЩ вече са налели повече от 20 милиарда долара най-вече за подпомагане на „свободното пазарно стопанство”, използвайки за целта предимно Агенцията за международно развитие (USAID). Тези намеси, разбира се, отново са плод на „безкористно доброжелателство” и служат за поощряване на „демокрацията, доброто управление и антикорупционните програми в Руската федерация, за да се подпомогнат и укрепят демократичното правителство, гражданското общество и независимите медии в страната”. Тук е мястото да се допълни, че под „демокрация” се разбира „американската демокрация”, тоест тази форма на демокрация, характеризираща се с редовни избори, в която икономическите и политическите интереси на властовите елити на САЩ по никакъв начин не се накърняват или ограничават.       Както обикновено, и в този случай е достатъчно да се направят някои аналогични наблюдения, за да се разкрие идеологическото съдържание в демократичната реторика.      При интерпретацията на външнополитическите дейности на САЩ тази индоктринация практически се подразбира и така вече не е разпознаваема като идеология.     Следващият пример за много успешно, следователно почти невидимо, дълбоко индоктриниране е убеждението, че формата на управление „представителна демокрация” е най-доброто или поне единственото реализуемо олицетворение на водещия принцип на демокрацията. Този вид дълбоко индоктриниране е в непосредствена връзка с по-горе споменатата идеология на „американската демокрация”.      Вярно е, че в политическата реторика настоящите форми на представителната демокрация се поставят в историческа връзка с първоначалния ръководен принцип на демокрацията, както е бил приложен в Древна Атина. От друга страна обаче, те нямат много общо. Атинската демокрация е демокрация на участието – по думите на Мозес Финли тя е „в съвсем буквален смисъл управление на народа”.       Бащите основатели на САЩ също споделят в по-голямата си част тази дълбока неприязън към народа и към всичко демократично.      Бащите основатели действително отчасти имат желание да създадат форма на управление, която се легитимира чрез редовни и свободни избори, или по думите на Ейбрахам Линкълн А government of the people, by the people, for the people („Едно правителство на народа, от народа и за народа”). Заради голямото си недоверие към народа обаче те решават по подходящ начин да ограничат до минимум влиянието му върху законодателната власт, така че при една „демокрация на мнозинството” статутът на елитите да не бъде застрашен, както и собствеността. За тази цел се създава система на представителство от нов тип, за която през 1777 г. Александър Хамилтън въвежда израза representative democracy (представителна демокрация). С принципа на парламентарното представителство за общественото упражняване на властта се създава механизъм за обединяване на волята, с който се преследват две цели. От една страна, по този начин трябва да бъде удовлетворено желанието на хората за управление на народа.        Това изисква „нова дефиниция на демокрацията”, която да прикрие многозначността на олигархичното начало. Следователно идеята за „представителната демокрация” със самата си поява служи за предотвратяване на демокрацията. Конституцията на САЩ се превръща в исторически модел на теорията на елитарната демокрация. Нейната най-влиятелна форма води началото си от Йозеф А. Шумпетер (1883-1950 г.), един от най-бележитите икономисти на ХХ век. Според Шумпетер „действащата” демокрация трябва да се ограничи до конкурентния избор между функционални елити. Тази концепция обаче търпи критики от широк спектър специалисти по теория на демокрацията, конституционно право и политическа философия с аргумента, че самото гарантиране на процедура на „избор” не би могло да предостави достатъчна легитимност на властта и управлението. Идеята за легитимиране на властта чрез конкурентен избор между членове на предварително селектирани елитарни групи не може да бъде в съзвучие с водещия принцип на „демокрацията”, който има за цел „народния суверенитет”. Той включва правото на народа по всяко време „да си дари” конституция според собствените си представи, както и подчиняването на държавния апарат на демократичния закон.    Освен това означава, че е възможно съответно участие на гражданите във формата на управление. Централен елемент в такова участие е демократичното постигане на съгласие по всички важни за общността въпроси. Изборът или тегленето на жребий могат да бъдат полезни инструменти в случая. Ограничи ли се демократичното участие по същество само до избори, то това противоречи на водещия принцип на демокрацията от времето на Просвещението. Следователно изборите са сравнително страничен аспект на демократичното формиране на волята. Всички властови елити обаче с удоволствие ги тикат напред, пренебрегвайки ключово важни елементи от водещия принцип на демокрацията, защото изборите са особено подходящи за създаване у хората на илюзията за демокрация и народен суверенитет. При наличието на подобна илюзия естествената съпротива срещу зависимостта от чужда воля може да бъде потушена.     По тази причина властващите елити въпреки принципното си недоверие към народа охотно се възползват от изборите, за да приложат свързаната с тях функция за социално умиротворяване. В допълнение към елитарната демокрация – такава, каквато намира израз в съвременните форми на репрезентативната демокрация, има множество внимателно разработени алтернативи, които стоят много по-близо до водещия принцип на демокрацията. Те интензивно се обсъждат открай време в съответната литература под различни названия като „демокрация на участието”, „радикална демокрация”, „делиберативна демокрация” и др. Любопитното обаче е, че практически отсъстват от публичната дискусия, като че ли са невидими. Тази невидимост на сериозни демократични алтернативи сама по себе си е следствие от десетилетно индоктриниране, при което съвременната форма на „представителната демокрация” се налага не само като най-добрата форма, но и като безалтернативна.      За да блокират критиката към тази форма на елитарно управление, маскирано в демократични одежди, властовите и функционалните елити си служат с подходяща стратегия за обвързване с понятия, които в обществото са заклеймени. В този случай особено адекватно е обвързването с крайния национализъм и расизма. В представите на крайната десница народът не се определя като Demos, тоест като принципно хетерогенен народ, състоящ се от съвсем различни граждани на държавата, а като „етнос”, следователно като една хомогенна от етническа и културна гледна точка общност. Само когато такова (фиктивно) „тяло на народа” е достатъчно хомогенно, неговата обща воля може да бъде представена от подходящи елити и оттам да получи политическо влияние. Следователно народът и неговата обща воля биха могли да бъдат представени от един авторитарен водач със същия успех, както от парламента, така че в този смисъл „демокрацията” не противостои на диктатурата. Лесно може да се схване, че крайната дeсница и десният популизъм не се интересуват от реализирането на водещия принцип на демокрацията, а от отстраняването на демокрацията.        Още от самото й начало „представителната демокрация” е замислена като елитарна власт. А е обоснована от идеологическия постулат, че определените чрез избор представители, по думите на Хамилтън и Мадисън от 1788 г., „притежават достатъчно мъдрост, за да разпознаят кое е общото благо за обществото, и достатъчно добродетели, за да го преследват”.      През феодализма, напротив, целта на волята за промяна е все още ясно различима. По този начин и политическото действие тогава има цел, а социалните напрежения могат да се разтоварят, избухвайки в революции, понякога доста кървави. Докато истинските центрове на властта обаче са невидими, желанията за политическа промяна на народа могат да бъдат насочени единствено към отклоняващи цели и така остават безрезултатни.       Нека сега се върнем към метафората със стадото, при нея интерпретацията е, че „представителната демокрация” фокусира общественото внимание върху пастирите, а собствениците на стадото остават сякаш невидими; волята за промяна на народа остава ограничена до възможността да избере други пастири от персонала на собственика на стадото. Този проблем отдавна е разкрит.     С появата на неолиберализма като екстремна форма на капитализма усъвършенстването на механизмите за правене на невидими на истинските центрове на политическа власт преживява своя апогей.      Този процес на практика не е нищо друго освен систематичното обличане в законови рамки на организираната престъпност на привилегированата класа на богатите. Съпътстван е и от постоянното разработване на механизми, чрез които икономическата власт може да се трансформира в политическа (и обратно – политическата власт отново в икономическа). По този начин се стига до гигантско прехвърляне на власт от правителствата към големите концерни, така че действителните центрове на властта сега са много по-трудно разпознаваеми от преди.        В неолиберализма лесно се идентифицират типичните белези на тоталитаризма, тоест белезите на авторитарни форми на управление, които проникват във всички социални отношения. Като прототип на тоталитаризма може да се разглежда фашизмът. Независимо че фашизмът и неолиберализмът имат тоталитарен характер, те се различават значително в своите цели и характеристики – неолиберализмът например зависи от глобализацията, а фашизмът зависи от националната рамка. Все пак в структурно отношение могат да се открият общи черти. Един сравнителен анализ може да помогне да се разбере подобре защо точно представители на неолиберализма се оказват понякога очаровани от възможностите на тоталитарното управление.      Неолиберализмът и фашизмът са обединени от омразата си към „1789 година”, тоест към социалните и политическите постижения на Просвещението. През 1789 г. Националното учредително събрание приема Декларацията за правата на човека и гражданина. От гледна точка на неолиберализма и на фашизма годината 1789-а олицетворява държавата на благоденствието и егалитарната демокрация. Свързва ги и социалният дарвинизъм с неговото възвеличаване на силните и презрението му към социалнослабите. Неолиберализмът и фашизмът са елитарни и споделят презрение към народа.         Какви са позициите, олицетворявани от „1789 година”, които превръщат две толкова различни тоталитарни системи като неолиберализма и фашизма в техен главен противник? Декларацията за правата на човека и гражданина, приета от Националното учредително събрание през 1789 г., формулира в своите седемнайсет члена основните разпоредби относно естествените и неотменими права на човека и взаимоотношенията между хората и държавата. В Преамбюла „представителите на френския народ, съставили Националното събрание”, обясняват, че „вземайки предвид, че забравянето или незачитането на човешките права са единствените причини за общественото нещастие и покварата на правителствата”, приемат декларация за естествените и неотменими права на човека. Те включват:   Член 1: Хората се раждат и остават свободни и равни по права. Обществените различия могат да служат само на общата полза.   Член 2: Смисълът на всяко политически обединение е запазването на естествените и неприкосновени човешки права. Целта на всяко едно политическо обединение се състои в защитаването на естествените и неприкосновени човешки права. Тези права са свободата, сигурността и противопоставянето срещу потисничеството.   Член 3: Произходът на всеки суверенитет по същество се корени в народа. Никое сдружение и никой индивид не могат да упражняват власт, която не произтича изрично от народа.   Член 6: Законът е израз на общата воля. Всички граждани имат правото, лично или чрез свои представители, да участват в съставянето на законите. Независимо дали законът защитава, или наказва, той трябва да е еднакъв за всички. Всички граждани, тъй като са равни пред закона, имат еднакъв достъп до всички обществени постове, служби и длъжности в съответствие с техните способности и без друга разлика извън произтичащата от качествата и дарбите им.   Подобно на американските образци френската Декларация за правата на човека се основава на универсалността на човешките права. Това означава, че не е необходимо те предварително да се учредяват и предоставят.   Тази декларация от 1789 г. формулира радикална политическа програма, имаща редица последствия. Защото естественоправното равенство на всички хора и произтичащите от това права могат да бъдат постигнати в обществото единствено чрез последователно демократизиране и радикални социални реформи. Затова толкова решително й се противопоставят както облагодетелстваните от съществуващия ред, така и всички онези, изпитващи презрение към народа, за които господството на елита е единствената разумна форма на управление. Това обяснява омразата, която хранят в еднаква степен неолиберализмът и фашизмът към олицетворения от „1789 година” начин на мислене. От идеите на радикалното Просвещение могат да се изведат редица централни принципи. Най-важният принцип може да бъде окачествен като хуманитарен универсализъм, а именно признаването на принципната равностойност на всички хора. Според Кант човекът притежава „не просто релативна стойност, тоест цена, а притежава вътрешна стойност, тоест достойнство”. По тази причина той не може да има „пазарна цена”, защото като личност, сиреч като автономно, с разум надарено същество, той е „цел сам по себе си” и никога не трябва да бъде употребяван като обикновено средство заради чужди интереси. Тясно обвързан с това е другият принцип, а именно правото на политическо самоопределение. Всеки гражданин трябва да има съответстващо участие във вземането на всички решения, които засягат собствения му обществен живот. Всички граждани имат правото на всеобхватно демократично участие във всички обществени аспекти.      Следващият важен принцип може да се дефинира като морален универсализъм: моралните критерии, по които оценяваме действията на останалите, трябва да прилагаме и при оценката на собствените ни действия. От самото начало различните течения на така нареченото Контрапросвещение дават мощен отпор на тези принципи. Контрапросвещението се характеризира именно с отричането на тези принципи и особено с позиции, които изразяват принципното отдаване на първостепенно значение на собствената биологична, социална, културна, религиозна или национална общност. Днес неолиберализмът и десният популизъм представляват от различни гледни точки основните идеологически центрове на Контрапросвещението.   По тази причина те всъщност вече не са ръководни принципи, в съответствие с които можем в мислите си да организираме своя опит и да обединим енергията си за промяна.      Това не са резултатите от някакви случайни процеси, а успехите на продължаващото десетки години системно индоктриниране, извършвано от страна на господстващите елити. Изминалите повече от петдесет години елитарна демокрация ни показват накъде води този път. Това е пътят на разрухата. На разрушаването на идеята за общност, на погубването на милиони животи, на унищожаването на културната и цивилизационната субстанция – преди всичко в Третия свят, и на унищожаването на нашите екологични основи.  ", "date": "2017.12.14", "title": "Страхът на властовите елити от народа"}
{"url": "http://www.classa.bg/%D1%81%D0%B2%D1%8F%D1%82/item/376258-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%BD%D0%B0-%D1%80%D1%83%D1%81%D0%BA%D0%B0-%D0%B0%D0%B5%D1%86", "text": "Нощес АЕЦ “Балаково” е намалила сумарното натоварване на  си енергийни блока с повече от 1/4, съобщава тази сутрин операторът на всички руски атомни електроцентрали концерна Росенергоатом.   Като причина за това е посочена ниското потребление на електроенергия в региона на Средна Волга.   АЕЦ “Балаково” се състои от  блока от същия вид и същото поколение, като двата все още работещи блока в АЕЦ “Козлодуй”.   Всичко най-важно за странната случка събрах в долната снимка 3 в 1      В зелената рамка, долу и в дясно на снимката, можете да видите географските координати на АЕЦ “Балаково”.    причините за заниженото електропотребление в региона.  кога ще бъде възстановено натоварването на блоковете до номинала им.   Руските АЕЦ имат традиция да намаляват натоварването си в периода на първата половина на януари, поради дългата поредица от зимни празници, което наистина води до понижаване на потреблението. Днешната случка не е типично събитие, поради което и реших да ви го покажа. Дано да казват истината?  ", "date": "2017.12.14", "title": "Интересна ситуация на руска АЕЦ"}
{"url": "http://www.classa.bg/%D1%81%D0%B2%D1%8F%D1%82/item/376254-%D0%BA%D0%B0%D0%BA-%D0%B0%D0%BB%D0%B0%D0%B1%D0%B0%D0%BC%D0%B0-%D0%BD%D0%B0%D0%BA%D0%B0%D0%B7%D0%B0-%D1%82%D1%80%D1%8A%D0%BC%D0%BF", "text": "          Изборите в Алабама предизвикаха политическо земетресение: демократът Дъг Джоунс изненадващо спечели сенатските избори с минимална преднина пред много оспорвания кандидат на републиканците Рой Мур. И то в един дълбоко консервативен щат като Алабама, където от 20 години насам нито един демократ не е печелил избори.   Няма спор, че този резултат е успех за Демократическата партия и тежко поражение за президента Доналд Тръмп. Малко преди гласуването той категорично застана на страната на религиозната десница и, въпреки обвиненията срещу Мур за злоупотреба с власт, Тръмп призова своите поддръжници да гласуват за крайноконсервативния аутсайдер.     Изборите са поражение също и за бившия главен стратег на Тръмп, Стивън Банън, който с атаките си срещу медиите, нападките срещу демократите и републиканския истаблишмънт иска да обърне с главата надолу цялата политическа система в САЩ. Този път обаче неговата пропаганда под мотото \"Алабама срещу Вашингтон\" не сполучи. Браво, Алабама! Поражението на Рой Мур е победа преди всичко за хората в Алабама. Те се опълчиха на опитите да бъдат прелъстени от демагози като Стив Банън. С това хората показаха, че също и във времената на политическо поляризиране не всичко е партиен интерес, и че благоприличието, моралът и здравият разум също имат значение.   Мнозинството избиратели в Алабама гласуваха срещу кандидата, когото немалко жени обвиняват в сексуални посегателства в миналото; и срещу политика, който иска да постави извън закона хомосексуалните, да забрани достъпа на мюсюлмани до Конгреса, и който очевидно не би имал нищо против да бъдат отменени редица важни текстове в американската конституция.   Разбира се, че на много републикански избиратели не им е било лесно да си останат у дома, или дори да дадат гласа си за един демократ. Загубата на едно сенатско място е тежък удар за Републиканската партия. С Дъг Джоунс обаче демократите изпратиха в надпреварата един силен и избираем кандидат. Въпреки че той е по-скоро либерално настроен към темите за абортите и равното третиране на хомосексуалните, победителят от изборите се застъпва за правото на американците да притежават оръжие. Освен това е и убеден християнин.     И докато през последните седмици Рой Мур рядко се появяваше пред избирателите, опонентът му Джоунс неуморно пътуваше из цяла Алабама. Победата му, макар и крехка, беше извоювана с тежък труд и е напълно заслужена за демократите.   Сега на републиканците ще им стане по-трудно да прокарват своите законопроекти в Сената. Възможно е дори да стане още по-лошо за партията на Тръмп: след като понесоха много поражения, на междинните избори за Конгрес през 2018 година демократите се надяват да спечелят мнозинство в двете камари. Доналд Тръмп обаче сам си е виновен за това поражение. Той вярваше, че подкрепата му за Мур ще накара избирателите да гласуват за републиканците. Но нито Мур се оказа избираем кандидат, нито избирателите в Алабама бяха склонни да простят това неморално поведение на своя президент. И така е добре!", "date": "2017.12.14", "title": "Как Алабама наказа Тръмп"}
{"url": "http://www.classa.bg/%D1%81%D0%B2%D1%8F%D1%82/item/376255-%D1%81%D0%B2-%D0%BB%D0%B5%D0%B2%D1%81%D0%BA%D0%B8,-%D1%81%D0%B2-%D0%B3%D1%80%D0%B8%D1%88%D0%BE,-%D0%BA%D1%80%D0%B8%D0%BC-%D0%B8-%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "          Мислехме, че с модернизацията сакралното ще мине в един по-художествен регистър. Чудодейни икони циркулират във Фейсбук, руският отец Данаил предлага окадяване на многоетажни офисни сгради с дрон, който носи кадилница, а GPS-ите показват къде точно е Мека, та да се молиш на правилния градус. Но оставете частния живот, сакралното днес все по-тържествено се завръща и в политиката.   Първия пример взимам от Русия, където тази година режисьорът Алексей Учител създаде филма „Матилда\", посветен на младежката любов между бъдещият цар Николай ІІ и прочута полска балерина. Снимано красиво, носталгично, по холивудски, но не щеш ли - скандал. Защо ли? Защото последният император, първо абдикирал доброволно, после разстрелян от болшевиките, беше канонизиран от руската православна църква и за някои вярващи тази пикантна история поругава светлата памет на мъченика. Хвърляха коктейли Молотов по режисьора, после кола с газови бутилки, се вряза в едно от кината, където трябваше да бъде прожектиран филмът, и го подпали - какво ли не. Режисьорът Павел Лугин изрече на глас налагащото се сравнение и обяви екстремистите за „православни талибани\".   Ставащото не е ново. През 2003 православни активисти изпотрошиха изложбата на съвременно изкуство „Внимание религия!\" в центъра „Сахаров\", защото обиждала чувствата им - тъй както бяха обидени мюсюлманите от карикатурите на Пророка в „Шарли ебдо\". Осъдиха не вандалите, а организаторите на изложбата, една от тях се самоуби. Групата „Пуси райът\", решила да изиграе полит-естетическа акция в храма „Свети Спасител\" през 2012, нашумя дори повече. А Путин, като обект на акцията и очевиден приемник на руското самодържавие, беше непреклонен - и пънкарките отидоха на каторга. При „Матилда\" работата се разви малко по-иначе. Както писаха анализатори, ултра-десните православни активисти позволиха на властта да се престори на умерен център между тях и либералите, които те яростно нападат. Но докога ще владее Путин този тънък баланс - никой не знае. Радикализация трудно се контролира.   Сакрализирането на светия император от онези, които почнаха да наричат „царебожники\", няма да е краят. Има такива, които настояват за канонизация на демоничния Распутин, на масовия убиец Иван Грозни, а това ми напомня българските мобилизации за канонизиране на Ванга или свети-хан Тервел. Не се меся, православието си е частна работа и право на вярващите. Въпросът е, че дори в такава велика европейска страна като Русия сакралното настъпва, чертае разделителни линии, налага табута, поражда насилие.   Ще дам и примери от съвсем личен опит. Преди време си позволих да изразя мнението, че абитуриентите в народни носии са – меко казано – нещо спорно, защото училището трябва да гледа напред, а не назад в миналото. Дето се казва, по-добре в скафандър на космонавт, отколкото в дрехите на орач от преди два века. Много неща съм написал през живота си, но повече псувни не бях отнасял. Приятели се принудили да обясняват на разярените читатели, че всъщност нямам нищо против носиите и дори с удоволствие ходя на фолклорни фестивали. Просто бях прекрачил една червена сакрална линия, изникнала неусетно в публичното ни пространство. Какво ще е следващото? Светите кукери?   Другият случай беше с един наивен въпрос в Туитър: Дали Григор Димитров се състезава в лично качество или представя България? Искаше ми се да разбера в кой от двата жанра на гордеене от неговите победи са се оказали българите: Дали го мислят като „национален отбор\", или като един наш сънародник там, в странство? Майко мила, какво ругаене:   И така няколко дни. Почувствах се както при едно от редките си посещения на футболен мач, когато от глупост бях цъфнал в сектора на „Левски\"... с червено яке. „Извинявайте, ама такова, нали, палтото ми е на химическо...\" В България още не са преминали към действие: още не хвърлят по нас коктейли Молотов - най-много да понатупат някой мургав брат задето качил поругаваща снимка във фейса. Но температурата на обидите е вече близка до кипенето. Нещо повече, сакралното май разширява периметъра си. За Левски вече отдавна не бива да се разсъждава като за човешко същество, но можеше ли да се предполага, че табуто ще обхване спортиста Гришо (да е жив и здрав, да ни радва с нови победи!). Както е тръгнало, скоро ще трябва да заставаме мирно край трафопоста, боядисан от незнаен патриот в цветовете на националното знаме.   Третият пример е съвсем пресен: Ерусалим. Свещен и за едните, и за другите, готови да съсипят живота на поколения, за да не направят компромис. Свещен, впрочем, и за християните, които през 11 в. папа Урбан ІІ призовава на кръстоносен поход, като загиналите щели да отиват направо в рая. Поход, който стига до нечувани зверства, именно защото го мотивират не обичайните земни политически цели, а свръх-ценността на сакралното.   Все заради това проклето сакрално израелците опорочиха прекрасната си демокрация, като превърнаха два милиона от гражданите си в под-човеци, каквито те самите са били през 16-и век. Заради него и палестинците дегенерираха до терористи, които нападат минувачи с ножове. Да добавя и християните-фундаменталисти от твърдото ядро на Тръмп, които разглеждат Израел като свое предмостие в светите места – защото тъкмо към тях основно беше насочен недомисленият акт на президента.   Този тежък проблем може да се реши по различни начини. Западен и източен Ерусалим – столици на двете държава. Или пък, още по-добре – специален духовен статут на града, под управлението на Израел, но без политически функции. Или някаква размяна срещу земи, връщане на бежанци. Това, което обсъждам тук, е атавистичната роля, която сакралното играе в съвременната политика. То обозначава непреодолими граници и легитимира бруталната сила. Свещената война е тотална, именно защото дейците в нея се чувстват предварително оправдани и дори наградени - примерно, с по 72 девици в предполагаемия рай.   Вижте отново Русия – няма ли тя абсолютно същите аргументи да анексира Крим? Там са писали големите писатели, там са почивали великите генерали, пък и в последна сметка там се вее руският флаг и толкова – това ще ви кажат кримнашистите (от „Крым – наш\"). Дето се казва, и американският президент за малко щеше да признае анексията, както направи с Ерусалим, само дето сега нещо малко го разследват.   Разбира се, че има сакрални неща и те трябва да се охраняват. Но когато в 21 век ги смесим с политиката, резултатът е идеология на насилието.", "date": "2017.12.14", "title": "Св. Левски, Св. Гришо, Крим и Ерусалим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376248-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%85%D0%B0%D0%BF%D1%87%D0%B5-%D0%B7%D0%B0-%D1%89%D0%B0%D1%81%D1%82%D0%B8%D0%B5", "text": "Учени от Института за молякулярна биология към Университета на Куинсленд са създали синтетична, подобрена версия на \"хормона на щастието и любовта\". При това по техни думи, препаратът изобщо не вреди на организма и е лишен от странични ефекти, пише technology.org.      За разлика от окситосцина, чието предозиране може да провокира развитието на сериозни сърдечно-съдови заболявания, новият препарат е способен да поддържа \"състоянието на щастие\" без никакви странични ефекти. Изпитанията на медикамента са показали, че той може да се приема при лечение на сериозни заболявания, свързани с нервната система и да облекчава терапията на пациентите с клинична депресия или аутизъм.", "date": "2017.12.14", "title": "Учени създадоха \"хапче за щастие\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376249-%D0%BC%D1%80%D1%8A%D1%81%D0%B5%D0%BD-%D0%B1%D0%B8%D0%B7%D0%BD%D0%B5%D1%81", "text": "  \r\n     26-годишният рогоносец от Доминиканската република продава тениски и шапки с цитати от собственото си видео, което стана известно в нета. На клипа в пристъп на гняв Джейсън Мело заподозря жена си в изневяра и я накара да ходи гола по улицата, пише \"Дейли Мейл\". Видеоклипът е публикуван на LiveLeak.com. На нея Джейсън грубо издърпва плата, с който жена му се е покрила, и й крещи унизителните неща. Момичето в същото време се опитва да се скрие между колите. \r\n    \"Всички трябва да видят срама ти. Ако си к*рва, тогава ще трябва да плащаш като такава!\", казва той. С този цитат Джейсън създаде серия от продукти - чаши, тениски и бейзболни шапки. Междувременно съпругата му призна, че Джейсън отдавна я е заплашил. \"Той започна да ме заплашва, заплашваше да ми нареже лицето.  \r\n   След инцидента се криех в апартамента си от страх, грижейки се за новородената ми дъщеря\", споделя тя. Джейсън е обвинен в принуда, нападение, партизанско преследване, заплахи, опити за удушаване и заплаха за сигурността на детето. Той ще получи до седем години затвор. \r\n    ", "date": "2017.12.14", "title": "Мръсен бизнес!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376250-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес, ще бъдете по-ангажирани в бюрократични дела, отколкото с основната си работа. Но ако шефовете ви, са ви възложили това, не негодувайте. За пътуване на дълги разстояния, закупуване на жилищe и преместване, времето е неблагоприятно. По-добре отделете време за спорт или излезте с приятели и се отървете от мрачните мисли. Работата ще върви, не толкова гладко, колкото сте мечтали. Ще ви трябва много време и нерви, за подобрения, корекции на грешки и укрепване на финансите. Но в любовта, денят ви обещава безоблачно щастие, признания и подарък от любимия. Така, ще забравите за всички проблеми, под влиянието на емоционалната нагласа. Днес, не трябва да проявявате ревност към избраника си. Ако не сте без недостатъци в този план, по-добре се успокоите и мълчете. Може да получите голяма сума пари от човек, с когото имате намерение да работите заедно. Вечерта е добре, да посветите на интелектуални занимания, общуване с децата и четене. Денят предупреждава за многобройни грешки, с които трябва да се съобразявате. Богатия опит и сериозното отношение към работата, ще ви помогнат да засилите авторитета си, между колегите. В личния живот, може да поискате съвет от роднина. Избягвайте ситуации, които могат да доведат до наранявания. Трябва да бъдете много внимателни при попълването на документите. И най-малката грешка може да предизвика сериозни проблеми. От физическата активност, е по-добре да се откажете. В любовта, следвайте съветите на интуицията си и не се водете от страстни импулси. Днес, ще направите всичко възможно, не само да постигнете успех и признание, но и да получите похвала от любимия човек. Денят е подходящ, за започване на личен бизнес свързан с чужбина. Това ще ви даде възможности за повече контакти и ще разшири границите на собствените ви възможности. Погрижете се също за здравето си и ограничете приема на силен чай и кафе. Ако днес ви предложат нова работата, е необходимо да я приемете . Рутинните неща възложете на тези, които са по-малко опитни от вас. Днес трябва да бъдете бдителни и точни, в противен случай много от проектите ще отидат в други ръце. Възможно е главоболие и високо кръвно налягане, така че се отпуснете в спокойна обстановка. Трябва да сте упорити, така в награда, ще получите високи доходи и признание в професионалните среди. Семейните, трябва да разнообразят не само общуването, но и интимната страна на живота си. Ако в работата си, станете по-активни, шефовете ви, задължително ще ви забележат.   Трябва да се погрижите за здравето си и да преминете през всички необходими процедури. Работата може да почака, но здравето ви трябва да бъде на пръв план. Вечерта, не е необходимо да изяснявате отношенията си с любимия. В противен случай, един банален конфликт, не само ще излезе извън граници, но ще създаде повече проблеми за дълго време. Перфектно, ще се справяте с отговорностите си по време на работа, така че и завистниците, ще се увеличат значително. Като отчитате малките неща, може да постигнете повече. Специален късмет чака тези, ангажирани в рекламния бизнес. В личния живот трябва да бъдете реалисти, а не да витаете в облаците. Много нововъведения в този ден, ви чакат по време на работа. Препоръчително е да въведете ред, не само по отношение на работата си, но и в мислите. Ако сега покажете слабите страни на характера си, ще трябва да доказвате своя професионализъм дълго време. Отървете се от психологическия стрес и се заемете с йога. Днес, ще имате успех в решаването на важни въпроси, както по време на работа, така и в семейния живот. Само не се поставяйте над другите или ще плати за това. В областта на медицината, педагогиката и бизнеса, ще се представите, като истински професионалист. Не бързайте да инвестирате пари, в нещо, за което сте узнали от седмица.", "date": "2017.12.14", "title": "Дневен хороскоп 14 декември"}
{"url": "http://www.classa.bg/%D1%81%D0%B2%D1%8F%D1%82/item/376251-%D0%B7%D0%B0%D1%89%D0%BE-%D0%B5-%D1%85%D1%83%D0%B1%D0%B0%D0%B2%D0%BE,-%D1%87%D0%B5-%D0%BD%D0%B5-%D0%B7%D0%BD%D0%B0%D1%8F%D1%82-%D0%BC%D0%BD%D0%BE%D0%B3%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          Александър Андреев разговаря с проф. Франц-Лотар Алтман в рамките на голямата конференция \"България - 10 години в ЕС и в навечерието на своето европредседателство\", която се проведе в Берлин.      Какво очаквате от българското европредседателство?  През първото полугодие на следващата година, по време на своето европредседателство, България очевидно ще се представи като страна, която все пак е постигнала напредък. Независимо от факта, че последният доклад на комисията беше добър, макар и не съвсем. Лично аз се надявам, че по време на председателството си България ще се покаже като страна, която вече здраво е стъпила в ЕС. На конференцията в Берлин силно впечатление ми направи дискусията за съдебната власт в България - област, в която все още има доста дефицити. Тези дефицити обаче не са типични само за България, те са присъщи на целия регион. И всички се надяваме, че тъкмо с помощта на ЕС нещата ще се променят.    Вие преподавате в университета в Букурещ и добре познавате Румъния. Можете ли да направите сравнение между двете страни, като имате предвид и последните доклади на Еврокомисията по Механизма за сътрудничество и наблюдение?    Интересно е да се сравнят двете страни в хода на последните години. Ние, в старите еврочленки, открай време ги разглеждаме като някакъв вид близнаци. В това има известно основание, защото двете страни имат сходни проблеми. След приемането Румъния първоначално дръпна, сега обаче критиката от Брюксел е по-остра срещу Румъния, отколкото срещу България. Лично аз не съм сигурен дали в момента това е основателно. Защото в борбата срещу корупцията, например, Румъния създаде специалната антикорупционна служба DNA и доказа, че се ангажира много сериозно с този най-съществен проблем. А в България този процес върви по-бавно. Сходно е положението и в икономиката. Прегледах данните за последните девет месеца и установих, че в Румъния ръстът на БВП е 8%. Тоест, и по този показател Румъния се развива по-добре и по-бързо от България. Веднага трябва обаче да отбележа, че през последните месеци и българската икономика работи на все по-високи обороти.      Както казахте, в Западна Европа, и в частност в Германия, между двете страни не се прави особена разлика. А какъв е имиджът им? През последните години като че ли най-много се говори за трудовата миграция и за така наречената \"миграция по бедност\"...    За съжаление, тук интересът и информираността за тези две страни е на ниско равнище. Това е тъжно, но пък си има и своя положителна страна, защото означава, че с тези две страни очевидно няма някакви големи проблеми. Отрицателните възприятия са свързани главно с миналото, но също така с високите равнища на корупция, а в случая с България – и на организираната престъпност.    Да, миграцията също е проблем. Тук все се говори за \"българите\" и \"румънците\", докато - особено в случая с Румъния - става дума най-вече за представители на ромското малцинство. От друга страна хората, които идват от тези страни, се интегрират относително добре. Често пъти те пристигат в Германия с добро образование, което много улеснява интеграцията им - за разлика от общия случай, който наблюдаваме в момента с бежанците.", "date": "2017.12.14", "title": "Защо е хубаво, че не знаят много за България"}
{"url": "http://www.classa.bg/%D1%81%D0%B2%D1%8F%D1%82/item/376252-%D0%BF%D0%B5%D0%BA%D0%B8%D0%BD-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D0%BA%D0%BE%D0%BB%D0%BE%D0%BD%D0%B8%D0%B0%D0%BB%D0%B8%D1%81%D1%82", "text": "          Германската Служба за защита на конституцията смята, че Китай се опитва „да обработва разузнавателно\" Германия. Всъщност, би било истинско чудо, ако това не е така, тъй че няма никакво място за морално възмущение. По-скоро германската държава би трябвало да стори всичко по силите си, за да отблъсне подобни опити.   Съвършено нелепа е обаче истерията, с която част от послушните китайски медии реагират на констатациите на германското контраразузнаване. Можем навярно да си я обясним с масовата нагласа в една страна като Китай, където всякаква политическа дейност извън рамките на Комунистическата партия автоматично се обявява за „шпионаж\".      Съвсем друг е въпросът, че от своя страна самият Китай все по-настойчиво изисква от другите държави да се отнасят с уважение към онова, което върши. В такава атмосфера всяка критика бързо може да се превърне в „обида към Негово величество\".    По този въпрос китайското правителство непрекъснато се позовава на своя национален суверенитет, който всъщност никой и не оспорва. И сякаш с безразличие пренебрегва факта, че и други държави имат суверенни права. Поведение на колониалист   Китайските комунисти се държат така, както навремето се държаха европейските колониалисти.     Петер Щурм", "date": "2017.12.14", "title": "Пекин се държи като колониалист"}
{"url": "http://www.classa.bg/%D1%81%D0%B2%D1%8F%D1%82/item/376253-%D0%B7%D0%B0%D1%89%D0%BE-%D0%B5-%D1%86%D0%B5%D0%BB%D0%B8%D1%8F%D1%82-%D1%82%D0%BE%D0%B7%D0%B8-%D1%82%D0%B5%D0%B0%D1%82%D1%8A%D1%80-%D0%B2-%D0%BF%D0%BE%D0%BB%D1%88%D0%B0", "text": "          Матеуш Моравиецки минава за най-големия политически талант в управляващата в Полша партия \"Право и справедливост\" (ПиС). И същевременно представлява най-голямата загадка в партията.   В понеделник 49-годишният Моравиецки положи клетва като нов премиер на страната. Още като студент той е активен участник в антикомунистическото движение, за което е подлаган на мъчения и е лежал в затвора. В това отношение той е удобен за идеологическите хардлайнери в национално-консервативния лагер. Новоизбраният премиер и председателят на \"Право и справедливост\" Ярослав Качински имат сходни идеологически възгледи. Още като председател на Борда на директорите на една банка Моравиецки разпраща есемеси до сътрудниците си, за да им напомни за една историческа битка срещу руснаците, или например за рождения ден на националния герой маршал Пилсудски.   Моравиецки е млад и е смятан за модерен политик. Но за него, както и за Качински, историята е един от опорните стълбове на полската национална държава - и двамата критикуват факта, че Полша все още не е преосмислила достатъчно своето комунистическо минало, и че след 1989 година е управлявана предимно от \"истаблишмънта\". Точно това обаче може да изиграе лоша шега на Моравиецки, защото за мнозина бившият банкер е представител на същата тази класа.   За разлика от типичните избиратели на ПиС, новият премиер говори чужди езици (английски, немски и руски) и има няколко милиона в банковата си сметка. Полските медии постоянно изтъкват този факт. Матеуш Моравиецки е следвал история и икономика, специализирал е в САЩ и Германия, дълги години е бил член на Полския икономически съвет, но дължи номинацията си на бившия премиер и заклет враг на \"Право и справедливост\" Доналд Туск. Става член на ПиС чак през 2016 година.   В Полша Моравиецки минава за космополит, който обаче се държи на разстояние от народа - за разлика от предшественичката си Беата Шидло. Затова не е ясно как ще приемат новия правителствен ръководител със скъпите му костюми традиционните избиратели на ПиС от провинцията.      Възможно е смяната на върха да коства на партията загуба на гласове. Вероятно затова не беше осъществена и първоначално обявения \"голям ремонт на правителството\". Противно на очакванията не бяха сменени никои други министри. Моравиецки и Шидло само си смениха ролите. Сега той е премиер, а тя - вицепремиер. Мнозина си задават въпроса защо беше нужен този театър, след като, според анкетите, ПиС и без това има поддръжката на 47 процента от избирателите.     Протестиращи във Варшава срещу погазването на принципите на правовата държавност в Полша   Независимо от тези блестящи показатели, Полша има да се справя с редица проблеми. Страната е застрашена от външнополитическа изолация и би трябвало да се страхува от Дамоклевия меч на ЕС. Съгласно параграф 7 от Лисабонския договор, ЕС може да отнеме правото на глас на Полша заради нарушаване на върховенството на закона. Освен това могат да бъдат съкратени и европейските пари. Фактът, че точно сега Моравиецки поема управлението на страната, говори, че във Варшава са наясно със сериозността на положението - макар и никой да не говори открито за това. Очевидно Беата Шидло не е могла повече да отбива ударите и сега с тях трябва да се справя Матеуш Моравиецки.     Само ако той успее, ПиС ще може продължи да реформира държавата по свой вкус и да успокоява народа с великодушни подаръци. За тази цел управляващите имат спешна нужда от парите от Европа, както и от нови инвеститори. В противен случай държавната хазна бързо ще се изпразни.   А колко е пълна тя и сега е загадка. Знае се само, че в държавния бюджет има дефицит от осем милиарда евро. Въпреки това се обещават нови социални помощни програми за младите семейства и за пенсионерите. И ако Моравиецки умее да смята, вероятно ще трябва скоро да се коригира. Но лошият вестоносец не бива да бъде обичаната от народа Беата Шидло. А фактът, че новият премиер не може веднага да се заеме със смяната на министри, а предшественичката му остава вицепремиер, не е знак нито на доверие, нито на сила. Моравиецки е свикнал на друго.", "date": "2017.12.14", "title": "Защо е целият този театър в Полша?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376246-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B3%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B8-18", "text": "     Фото © Соцсети     Райндин често показва снимки на 44-годишния немски супермодел Хайди по бельо, както и нейни еротични фотосесии. Тези снимки обаче не бяха направени за широката общественост.       Фото © Соцсети     Част от интимните снимки на Кирстен се изсипаха в мрежата заедно с десетки други такива на по-млади звезди на Холивуд. Най-силно от всичко беше разбиването на личната база на Дженифър Лоурънс. Но и към 35-годишната актриса, която започна кариерата си през 1989 г., имаше много внимание. Дали е шега или истина не се знае, но заедно с тези снимки армията от фенове на \"Спайдърмен\" нарасна.        Фото © Соцсети    33-годишната американска актриса и певица започна кариерата си през 1994 г. Когато в мрежата се появиха интимни снимки на Скарлет, злобарите се втурнаха да обвиняват актрисата, че иска да си прави евтин ПР. За тази снимка крадецът хакер е платил с присъда от 10 години затвор.          Фото © Соцсети    44-годишната руска певица Наташа Королева трудно оцеля, като видя голите си снимки от почивката със съпруга си Сергей Глушко в мрежата. Според някои доклади тя дори лежала в болницата заради това.        Фото © Соцсети    Голи снимки на 38-годишната американска актриса се появиха в мрежата. Тези снимки бяха изложени заедно със снимка на голата Майли Сайръс и настана силен скандал.         Фото © Соцсети    35-годишната Ан Хатауей не очакваше, че тя също може да стане жертва на хакерски атаки. Оказа се, че тя е голяма фенка на селфита в огледалото. В мрежата има редица снимки, на които актрисата и съпругът й прекарват времето си голи.         Фото © Соцсети    Соцсети Неизвестните снимки на 35-годишната певица често попадат в мрежата. Тя е преживяла поне две хакерски атаки. Певицата обаче реагира спокойно на тях и отказва да плати откуп на нападателите, въпреки че те й предлагат.        Фото © Соцсети    Обществото видя снимки на голата Дана Борисова. 41-годишната тв водеща е любима жертва на кибер престъпниците.          © Соцсети Фото    Снимките на голата 31-годишна американска актриса и бивша съпруга на Джони Деп се появиха в мрежата през декември 2011 г. Очевидно е, че снимките са предназначени само за него, но видимо цял свят им се порадва.        © Соцсети    Интимните снимки на 31-годишната канадска певица бяха откраднати от хакери и бяха изложени в мрежата през 2014 г. На тях, Аврил се появява пред камерата на почивка и, както можем да видим, всичко е на показ.", "date": "2017.12.14", "title": "Скандално голи СНИМКИ (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376247-%D0%B6%D0%B5%D0%BD%D0%B8-%D1%81%D0%B5-%D0%BE%D0%BC%D1%8A%D0%B6%D0%B8%D1%85%D0%B0-%D0%B7%D0%B0-%D0%B4%D1%8A%D1%80%D0%B2%D0%B5%D1%82%D0%B0", "text": "В Перу момичетата се омъжиха за дървета, за да ги \"спасят\". Демонстрацията беше организирана от перуански художник и активист Ричард Торес, който влязъл в ролята на свещеник. Това съобщава вестник DailyMail. Фалшивите сватбени церемонии се проведоха в парк в Лима. \"Булките\" бяха млади актриси.    \"По този начин искаме да кажем на света, че трябва да се грижим за дърветата\", коментира свещеникът. Невестите целуваха дърветата, а гостите хвърляха листа като конфети върху щастливите \"двойки\".      ", "date": "2017.12.14", "title": "Жени се омъжиха за дървета"}
