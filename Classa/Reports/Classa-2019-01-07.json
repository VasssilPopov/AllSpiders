{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391287-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D0%B7%D0%B0-%D1%83%D1%82%D1%80%D0%B5%D1%88%D0%BD%D0%B8%D1%8F-%D0%B4%D0%B5%D0%BD-%D1%81%D0%B2%D0%B5%D1%82%D0%BE%D1%81%D0%BB%D0%B0%D0%B2-%D0%B8%D0%B2%D0%B0%D0%BD%D0%BE%D0%B2", "text": "Започваме годината с приказка за утрешния ден, в името на тези, които се появиха на бял свят през 2018 г. Деца в момента прави поколението, което се роди и порасна в най-голямата криза - средата на 90-те. По-големите, тези които се родиха в средата на 80-те, вече гледат децата си - обикновено, по едно. Животът днес е доста по-различен. Светът е по-отворен, България е част от Европейския съюз и много наши сънародници потърсиха и търсят по-достойно заплащане в чужбина.     Замисляш се: \"Ако имам дете, кога и как ще се върна на работа? Имам ли кой да ми помага? Ще го приемат ли в детска градина? Къде ще учи?\" В големите градове животът става все по-скъп, а малките градове са все по-пусти. Концентрацията на по-качествено здравеопазване и по-качествено образование предимно и главно в София и още 2-3 града е убийствено за демографската картина в останалата част от страната. Няма сериозна инвестиция от голяма компания в град, в който университетът не е качествен. Защото всеки голям инвеститор си дава сметка, че не може да расте, ако не прогнозира и планира колко кадри ще получи от университета в следващите 2-3-4-5 години. В този смисъл, профилът на инвеститора в повечето случаи е компания, която произвежда продукти на ниска стойност и срещу ниско заплащане.  Това дава работа на определен брой хора, които правят едно и също. Това не е лошо, защото намалява безработицата. Но се стига до момент, в който и производството, и работата достигат своя таван – и нито добавена стойност, нито доходи растат. Ако другите индустрии започнат да повишават стандарта на живот, въпросният инвеститор или започва да плаща повече, или се изнася. Към Северна Африка, например. Тоест, повишаването на стандарта на живот, крие риск от отлив на част от чуждестранните инвеститори, колкото и парадоксално да ви звучи това. Чуждестранните инвеститори идват в България предимно поради една причина – наличието на образовани кадри, които са в пъти по-евтини от останалите европейски страни. Те са начетени, говорят чужди езици, разбират от точни науки, разбират от код и компютри. Това е главната причина – не е плоският данък, или достъпа до общия европейски пазар. Но тук светва една червена лампа, която трябва да влезе в дневния ред на обществото.  Ако чуждестранните инвеститори идват тук предимно заради евтината работна ръка, а отливът на образованите и квалифицирани българи от години се дължи на ниското заплащане, гладът за кадри ще се засилва все повече и повече дори и в сферите, които днес преживяват своя бум. Например, в ИТ сферата кадрите вече са крайно ограничени и компаниите се надпреварват да привличат хора, които се прехвърлят от една фирма в друга срещу повече пари и социални придобивки. Само че броят на тези хора е ограничен, което означава, че скоро компаниите ще трябва да привличат чужденци, за да растат. Това е неизбежно и затова създават собствени школи, където да учат бъдещите им кадри. Това е сигнал, че университетите са безкрайно закъснели за икономическите нужди на днешния ден. Все пак този коментар започна от раждаемостта. Раждат се малко деца, защото родителите им, родени в кризисни години, също са малко. Малко родители раждат малко деца. Не че хората не искат да имат деца. Това е важният разговор за обществото днес, с мисълта за утре. Защото тези, които се раждат, ще живеят в още по-различна страна, която ние с действията и бездействията си ще им завещаем. Трябва да се борим да е различна от хаоса, в който самите ние пораснахме.", "date": "2019.01.07", "title": "Приказка за утрешния ден Светослав Иванов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391288-%D0%B4%D1%83%D0%BC%D0%B8-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Англичаните са подреден народ – седнали и пресметнали кои са най-важните думи за миналата година. Според едни – „токсичен”, според други – „еднократна употреба”, според трети – „постистина”… И трите май са приложими към родната преса, макар тя да приключи годината с думата „задник”. „ДЕПУТАТСКИ ЗАДНИЦИ СТРАДАТ ЗАРАДИ КРИВИ ПРУЖИНИ” – твърди „ТРУД”. Заради предстоящото преместване в сградата на бившия партиен дом парите за ремонт били икономисвали и „Седалките в пленарната зала са със строшени или изскочили пружини, а дървените повърхности на банките са захабени, като липсват парчета фурнир“.     Е, това може да бъде и едно от обясненията защо залата през повечето време си стои полупразна – очевидно вътре остават само тия, на които пружините не бодат по-заоблените части. Други издания наблегнаха на чорапите и начина им на употреба – „КРИЯТ КОЛБАСИ В ЧОРАПИ” – дава полезен съвет как да се нарушават тъпите пощенски забрани „ТЕЛЕГРАФ”. „МОНИТОР” пък се грижи за здравето на чорапите и своите читатели – „МИРИЗЛИВИ ЧОРАПИ ВКАРАХА СОБСТВЕНИКА ИМ В БОЛНИЦА”! Неидентифициран китаец обичал да си мирише чорапите – първата му работа, като се прибере от работа, била да си ги подуши, предполагаме – за да си оправи настроението. Е, и това му докарало белодробна инфекция – мийте си краката, уважаеми, за да не кашляте! В класирането за свободата на печата може и да сме след стотното място, но в друга, по-престижна класация сме много по-напред – „НИЕ СМЕ 18-И В СВЕТА ПО ПИЕНЕ НА БИРА” – радва се „24 ЧАСА”. Странното е не, че изпреварваме повечето страни-членки на ООН, а, че тази консумация по никакъв начин не ни помага да се преместим поне с няколко места по-напред в подреждането по свобода на словото. Може би защото обикновено вестниците се списват сутрин, когато древният бог Махмур пее своята зла песен в главите на списователите. Но пък и срещу това вече има лек, открит благодарение на саможертвата на учените – „ЛЕКАР ПИЯНСТВАЛ 10 ГОДИНИ В ИМЕТО НА НАУКАТА” – прославя научния подвиг „МОНИТОР”. Канадски доктор десет години се наливал, за да експериментира в тъжните сутрини различни средства против махмурлук. На десетата година го открил, макар според очевидци „умствените му способности се влошили”… И у нас има хора, които правят подобни саможертви – само че не с научна, а по-скоро с благотворителна цел – алкохолът е акцизна стока, с парите от данъка на една ракия могат да се подпомогнат какви ли не благотворителни кампании! За да не си помислите, че из вестниците празнично се прескачат само пияндурки и задници, „24 ЧАСА” прославя и други, по-важни части на човешкото тяло – в очерк на цяла страница проследява кариерата на бившия столичен зам.-кмет по транспорта: „ЕВГЕНИ КРУСЕВ, КОЙТО ЛИЧНО ДАДЕ ГЛАВАТА СИ ДА Я ТЪРКАЛЯТ ПО „ГРАФ ИГНАТИЕВ”! След прочита на заглавието веднага отърчахме до улицата – ако мислите, че вестниците винаги пишат истината, лъжете се – никой нищо не търкаляше. Дано и историята с депутатските задници да се окаже токсична постистина за еднократна употреба – много е лошо електоратът да съжалява избраниците си. Ще вземе от жал да не гласува повече за тях – да не се мъчат!   От ", "date": "2019.01.07", "title": "Думи на годината"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/391289-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8-2018", "text": "Българската държава е направила плащания* за близо 7,3 млрд. лв. през месец декември 2018 г. Ако изключим 31-ви декември, когато почти не са правени плащания, през последните три много активни работни дни – 21, 27 и 28 декември, са направени плащания за над 3,3 млрд. лв. В това число влиза и заделянето на ресурса от 1,35 млрд. лв. за магистрала „Хемус”, което е направено на 27 декември от МРРБ, пише в свой анализ икономистът от Института за пазарна икономика (ИПИ) Петър Ганев. Плащанията са извадени от Системата за електронни бюджетни разплащания (СЕБРА).     Пълна разбивка на плащанията през декември и детайли за по-големите плащания по дни може да намерите в приложената по-долу таблица. Масираните разходи през декември почти напълно стопиха натрупания бюджетен излишък –излишъкът се сви от 2,9 млрд. лв. в края на месец ноември 2018 г. до малко над 160 млн. лв. към края на годината. Това стана възможно не просто с отлагането на някои плащания за края на годината, но и чрез непланирани дискреционни мерки на правителството – в случая насочени предимно към инфраструктурни проекти, силови ведомства и общини. Установената традиция за масирани допълнителни разходи в края на годината е удобна за политиците, но безспорно неудачна като бюджетна практика. Повече за установените порочни практики за допълнителни разходи и харченето на излишъците в България може да видите в изследването на ИПИ „ ”. *На графиката са показани ежедневните данни за плащанията в СЕБРА и други плащания в БНБ. Тук влизат всички министерства и ведомства, НОИ, НЗОК, средствата от Европейския съюз в БНБ – Национален фонд и Държавен фонд „Земеделие”, предоставените трансфери/субсидии за общините и др. Пълно описание виж тук:    Декември 2018 г. безспорно е сред рекордните месеци по бюджетни плащания в историята на страната. Някои от най-големите плащания през месеца са:", "date": "2019.01.07", "title": "Рекордните плащания на бюджета през декември 2018"}
{"url": "http://www.classa.bg/%D1%81%D0%B2%D1%8F%D1%82/item/391290-%D0%B7%D0%B0%D1%89%D0%BE-%D1%85%D0%BE%D1%80%D0%B0%D1%82%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%82-%D1%81%D1%82%D0%B0%D0%BB%D0%B8%D0%BD", "text": "Русия е невероятна страна. Няма нито една страна в света, която толкова много обича да стъпква историята си, да я полива с кал и да бърше краката си в нея. Нямате нито един владетел в историята си, който да не е бил оклеветен, обруган, обвинен във всички грехове, демонизиран. Това го няма даже у евреите. Днес пред очите ни се лепят въобразими и невъобразими суперлативни етикети на Путин. И дойдат ли след него на власт либералите, обезателно биха организирали някакъв ХХ конгрес и биха се опитали на сегашния президент да припишат всичките си грехове. И историята на Русия отново би направила рязък завой с връщане към не най-добрите времена, от които страната отново би се измъквала много десетилетия.     Яков Кедми - бивш ръководител на израелската разузнавателна служба Натив   Защо хората толкова харесват Сталин? Сталин беше последният държавник, който се грижеше за страната си. След него не е имало такъв, комуто абсолютно да не му пукаше за личните му интереси, лично богатство, лични удобства. Нямаше такъв след него. И след това, никога, когато разглеждат Сталин, не обръщат внимание на едни или други негови действия. Сталин беше жесток човек. Но жестокостта му не беше самоцел. Това беше инструмент. А друг той не намери. Но можеше ли да намери друг или не?  Имаше ли алтернатива на Сталин или не? Кой? Троцки? Но Троцки плюеше за Русия. Ако говорим за жестокост, то Сталин по отношение на Троцки бе малко дете. И 90 процента от болшевишкото ръководство плюеше на Русия, независимо от техния произход, руснаците също. Сталин беше единственият, комуто бе скъпа Русия. Грузински семинарист, но той обичаше Русия. По свой собствен начин. Той не намери други методи. Имаше ли други методи? Аз не знам. Човешкият живот в Русия беше обезценен не от Сталин, а от крепостничеството и всички царски режими. Сталин е формиран в края на Първата световна война. Тогава никой не ценеше човешкия живот. За какво умряха един милион души при Вердюн? Защо започна тази война, в името на какво? Милиони хора загинаха от всички страни. А за хората, които израснаха и възмъжаха в тази атмосфера, те разбираха, че това е норма, те не можеха да избягат от нея. Винаги най-голямото насилие се случва след война, когато живите войници се завръщат у дома - в цялата история, във всички страни. Тези хора, предимно млади, са свикнали с правото спокойно да отнемат живота на други хора или да се разпореждат в живота на своите другари. На всички, които критикуват Сталин: А как бихте направили от една неграмотна Русия, чиято интелигенция презира своя народ, не иска да чуе за него, народ от роби и малко интелигенция, която знае френски и немски, и плюе на руския? Как от тази страна да направи нещо в този свят, който започна през ХХ век? Всеки обвинява Сталин за това, което е направил с колхозите, със селяните. А ако не го беше направил – с какво щеше да воюва Съветския съюз през 1941 г.? Селянинът си е селянин! Какво каза Сталин? \"Дадохме пари на селяните, но той не ни дава хляб, защото той е селянин, той е стиснат\" ... Това, че селяните от колхозите не искали да се бият за Сталин, е историческо жонглиране. Един и половина милиона души не взеха оръжие в ръцете си, за да се бият срещу Сталин - те го направиха, за да не умират в нацистките лагери. За хляба. Това беше единственият им шанс да оцелеят. Защото пленниците никъде не умираха така, както в нацистките лагери, те просто ги мореха с глад. Те биха отишли да воюват срещу всеки. Сталин нямаше друг начин.  Ако някой може да каже, че би било възможно да се индустриализира страната по различен начин по онова време, в тези условия, с този народ, който беше тогава, с тази власт, която беше тогава, можеше ли да бъде властта друга? Не можеше! Не можеше да има в Русия тогава демокрация, нея я нямаше никъде.  И тези, които говорят за свободата на хората? Неграмотните хора не могат да бъдат свободни. Робите от първото поколение не могат да бъдат свободни.  Каква свобода имаше у ирландците? Каква свобода имаха британците? Говорим за войни, които непрекъснато се търкаляха из Европа, унищожавайки всичко по пътя си - и го наричат ​​свобода? “Демокрация в Европа” - а коя Европа? Европа на нацизма? Европа на Франко? Европа на Мусолини? Европа на Салазар? Каква свобода? Наполеон – това какво, свободата ли беше? XIX век е била свобода? Наполеон унищожи три поколения французи - изцяло. Той унищожи почти цялата френска култура. А днес в Париж има пантеон. Никой не е пострадал от него така, както французите, но те уважават историята си. В Русия също е дошло времето да уважават своето минало. При Сталин имаше такава власт, която можа да удържи Русия. Беше ли друга властта, нямаше да я има Русия.", "date": "2019.01.07", "title": "Защо хората толкова харесват Сталин?"}
{"url": "http://www.classa.bg/%D1%81%D0%B2%D1%8F%D1%82/item/391281-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%BB%D0%BA%D0%BE-%D0%BF%D0%B0%D1%80%D0%B8-%D0%B8%D0%BC%D0%B0-%D0%B2-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%81%D0%B8-%D1%81%D0%BC%D0%B5%D1%82%D0%BA%D0%B8", "text": "Президентът на Мексико Андрес Мануел Лопес Обрадор обяви публично колко пари притежава. Според декларацията за имущество, той има 446,068  песос (около 23 000 долара) в двете си банкови сметки.   \"Никога не съм се интересувал от пари, боря се за идеали и принципи\", заяви президентът по време на пресконференция и каза, че никога не е имал кредитна карта и не притежава нито едно превозно средство.   За да потвърди думите си, Лопес Обрадор разкри какво има в неговия портфейл. \"Вижте какво нося, за да разберете\", каза той, като показа, че има банкнота от 2 долара и още 200 песос (около 10 долара). В допълнение, той каза, че има ферма от 12 000 квадратни метра, която е била наследена от родителите му и сега е на името на четирите му деца. \"Да не обиждаме никого\", каза президентът, „не всяка собственост е проклета\". \"Има много граждани, които са натрупали богатство и активи по законен начин, с техните усилия, които заслужават уважение,\" каза той. В същото време спестяванията на съпругата му, Беатрис Гутиерес, значително надминават тези на мексиканския президент. Почетният председател на Консултативния съвет на Националната координация на историческата и културната памет на Мексико, има четири имота (два парцела и една къща) и два автомобила. Освен бижута и произведения на изкуството, Гутиерес притежава и три банкови сметки с близо 1,5 млн. песос (около $ 77 000). През декември Лопес Обрадор обяви, че е върнал една трета от първата си заплата като президент на страната.", "date": "2019.01.07", "title": "Лопес Обрадор разкри колко пари има в банковите си сметки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391283-%D1%81%D1%8A%D0%B1%D0%BE%D1%80-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B8-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "  На следващия ден, след празника на свето Богоявление, Църквата още от най-първите си времена извършва празника на събора на честния и славния пророк Иоан, Предтечата и Кръстителя на Господа. И напълно подобаващо е да се почете със специален празник този, който послужил на тайнството на Божественото кръщение, като възложи ръката си върху главата на Владиката на всички.     И така, след празника на Кръщението Господне, съборно се почита и се прославя с песнопения Кръстителят. А самата дума \"събор\" означава, че народът се събира в църквата, за да извърши богослужение в чест и за похвала на сега прославяния велик Предтеча и Кръстител Иоан. Макар, че такъв събор се е извършвал и се извършва във всички храмове по вселената, но с особена тържественост се извършва в храмовете, които са посветени на името на Кръстителя, както това било преди в неговия храм до Иордан, на мястото, на което той кръстил Христа; и в Севастия, където той бил погребан, след като Ирод го убил; и в Антиохия, където най-напред била донесена дясната му ръка от свети евангелист Лука; а също и в Цариград, където впоследствие тази ръка била пренесена от Антиохия и където с особена тържественост се празнувал съборът на Кръстителя, тъй като неговата ръка била донесена в самото навечерие на светото Богоявление, когато става освещаването на водата: сякаш тогава сам Кръстителят дошъл невидимо на освещението на водите и голяма радост и ликуване изпълнили царя и целия народ. Затова тогава на следващия ден, след Богоявление Господне, с голяма тържественост бил отпразнуван съборът на Кръстителя и продължил да се празнува така. И ние с духовна радост празнуваме събора на великия Предтеча и Кръстител Иоан, като го молим да умолява за нас Владиката Христа, да ни събере Той в тържествуващата църква, във вечниянеръкотворен храм на небето, където да чуваме гласа на празнуващите и да извършим празненство в чест на вечното явяване на Бога. И там да се насищаме с Христа чрез съзерцанието на Божието лице, което Той явно показва на Своите светии, и да славим с всички небесни ликове Отца и Сина и Светия Дух, во веки, амин!", "date": "2019.01.07", "title": "Събор на св. Йоан Кръстител и Предтеча Господен"}
{"url": "http://www.classa.bg/%D1%81%D0%B2%D1%8F%D1%82/item/391282-%D0%B8%D1%80%D0%B0%D0%BD-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BE%D1%82-%D1%81%D0%B0%D1%89-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D0%B2%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Доминирането на долара в световната финансова система, както и взаимосвързаността на икономиките на Европейския съюз и САЩ, затрудняват избягването на санкциите, наложени от САЩ на Техеран, заяви говорителят на външното министерство на Иран, Бахран Касеми.   \"Доминирането на долара, както и взаимосвързаността между икономиките на ЕС и САЩ, са причините, поради които финансовият механизъм за избягване на санкциите все още не се прилага\", заяви Касеми, като добави, че отговорността за забавяне на влизането му в сила е европейският блок. Той заяви, че ЕС трябва да вземе стратегическо решение, тъй като търпението на Иран свършва. Освен това той посочи, че блокът трябва да постигне икономическа независимост от Вашингтон, тъй като постоянните заплахи от страна на САЩ срещу европейските компании са важен фактор, засягащ прилагането на новия финансов механизъм. На 21 ноември беше съобщено, че Иран и ЕС работят по нови финансови механизми за създаване на междубанков канал за комуникация, който ще замени системата SWIFT и ще позволи да се избегнат американските санкции срещу Техеран, тъй като ЕС и тримата европейски медиатори поддържат своята политическа воля за запазване на ядреното споразумение с Иран след изтеглянето на САЩ от него. През септември основните търговски партньори на Иран предложиха да се създаде единица със специална цел, за да се избегнат доларови сделки при закупуване на ирански петрол, за да поддържа Техеран финансови отношения с Европа. Иранската страна се надява, че аналогът на SWIFT ще бъде пуснат преди началото на 2019 г. Върховният представител на ЕС по въпросите на външните работи и политиката на сигурност, Федерика Могерини, потвърди през декември, че ЕС скоро ще създаде механизъм, който ще позволи на Иран да избягва санкциите на САЩ.", "date": "2019.01.07", "title": "Иран: \"Европейската зависимост от САЩ предотвратява създаването на механизъм за избягване на санкциите\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391284-7-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1558 г.  - Франция завладява Кале, последното владение на Англия в континентална Европа.     1566 г.  - Започва понтификатът на папа Пий V.     1598 г.  - Борис Годунов става цар на Русия.     1610 г.  - Италианският математик и астроном Галилео Галилей наблюдава четири от естествените спътника на Юпитер - Йо, Европа, Ганимед и Калисто, наречени по-късно Галилееви спътници.     1714 г.  - Англичанинът Хенри Мил патентова пишеща машина, от която не е правено масово производство.     1768 г.  - Роден е Жозеф Бонапарт, крал на Испания и брат на Наполеон Бонапарт.     1782 г.  - Открита е първата търговска банка в САЩ.     1785 г.  - Американецът Джон Джефри и французинът Жан-Пиер Бланшар прелитат първи в света Ламанша с балон с горещ въздух.     1797 г.  - Италия започва да използва настоящия си национален флаг.     1841 г.  - Писателят Виктор Юго е избран за член на Френската академия.     1879 г.  - В София е открита Първа мъжка гимназия.     1887 г.  - Томас Стивънс от Сан Франциско завършва първото в света околосветско пътешествие с велосипед, изминавайки за 4 години над 13 хиляди мили.     1894 г.  - Уилям Диксън патентова филмовата лента.     1904 г.  - Влиза в употреба международния сигнал за бедствие CQD, изместен 2 години по-късно от SOS.     1909 г.  - Във Франция е издаден първият лиценз за пилотиране на самолет.     1914 г.  - През Панамския канал преминава първият кораб.     1924 г.  - Джордж Гершуин приключва Рапсодия в синьо.     1924 г.  - Австрия, Белгия, Испания, Швейцария, Унгария, Франция и Чехословакия учредяват в Париж Международна федерация по хокей.     1927 г.  - Открита е трансатлантическата телефонна линия между Лондон и Ню Йорк.     1945 г.  - Във Вардарска Македония са избити 1200 граждани, които проявяват българско самосъзнание - актът е известен като Кървавата Коледа.     1950 г.  - При пожар в болницата на Дейвънпорт (Айова) загиват 41 души.     1953 г.  - Президентът Хари Труман обявява, че САЩ са разработили водородна бомба.     1959 г.  - САЩ признават временното правителство на Куба, начело с Фидел Кастро.     1979 г.  - Виетнамската армия превзема столицата на Кампучия (дн. Камбоджа) Пном Пен и сваля от власт режима на Пол Пот и Червените кхмери.     1984 г.  - Бруней става шестия член на Асоциацията на страните от Югоизточна Азия.     1990 г.  - От съображения за сигурност е забранен достъпа на посетители във вътрешността на Наклонената кула в Пиза.     1999 г.  - Започва процедурата по импийчмънт на президента на САЩ Бил Клинтън.    ", "date": "2019.01.07", "title": "7 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391285-%D0%BD%D0%B5%D1%88%D0%BA%D0%B0-%D1%80%D0%BE%D0%B1%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%80%D0%B0%D0%B1%D0%BE%D1%82%D0%B8-%D0%BA%D0%B0%D1%82%D0%BE-%D0%B2%D0%BE%D0%BB,-%D0%BC%D1%8A%D0%BB%D1%87%D0%B8-%D0%BA%D0%B0%D1%82%D0%BE-%D1%80%D0%B8%D0%B1%D0%B0-%D0%B8-%D1%81%D0%B5-%D0%BC%D0%BE%D0%BB%D0%B8-%D0%B7%D0%B0-%D0%BD%D0%BE%D0%B2-%D0%BC%D0%B5%D1%81%D0%B8%D1%8F", "text": "  – Г-жо Робева, в цикъла от светли християнски празници сме. Случиха ни се Бъдни вечер, Рождество и Коледа, идва новата година. Имате ли усещането за смирение, надежда и оптимизъм за по-добро? – Тези дни много се замислих. Вие питате дали тези празници ме зареждат с някаква надежда. Ами това е едно Рождество с предначертан край. – Това надежда ли е, или повод за терзание, мъка и песимизъм? – Аз лично съм песимист. Смятам, че хората вече комерсиализираха дори най-светлите празници. За 2018 години светът стана ли по-добър? Христос се роди, за да замести Мойсеевите закони – око за око, зъб за зъб, кръв за кръв. Дойде да проповядва любов, да каже, че любовта ще спаси човечеството. Вие да забелязвате нещо такова? По-кървави години от тези не е имало може би от Втората световна война. Какво става в момента? – Понеже си служите с метафори, ако приемем, че въздухът, който в момента дишаме, не е съвсем чист, наситен е с прахови частици, няма ли надежда отнякъде да полъхне някакъв прочистващ вятър? – Вятърът на промяната дойде. Ама какъв беше този вятър – то цунами. Той отнесе и последните ценности, които бяха останали на човечеството. Дори във войната има някакви закони – има военнопленници. Тук няма такова нещо. Алчността просто завладява и напоява атмосферата. Алчност и егоизъм – всичко, срещу което Христос проповядва. И ако той идва с един нов морал, сега трябва да чакаме нов месия. – Кой да е този нов месия, възможен ли е? Не се ли начакахме на всевъзможни демократи, дори си върнахме царя? – Спомнете си какво казва Ботев. Ботев, който проклина българския народ. Казва: „Проклет да е, ако сега не въстане“. А той не въстава. Той работи като вол, мълчи като риба и се моли да дойде месия да му оправи положението. Ама това не е валидно само за българина. Вижте човечеството. Какво става, това човечество ли е? Все по-страшно и по-страшно става. Аз не съм оптимист. И най-страшното е, че точно изкуството, културата, стремежа към бога творец – не само образ, но и подобие, каквото сме ние, го унищожаваме. Ние не разкриваме творчеството в себе си. В тази епоха изкуството се подлага на унищожение, пренебрегва се културата. Истинското образование е станало за избрани. Всичко друго е със загладени мозъци. Човечество, на което му се предлага да е от потребители. – Така ли да си обясним културата тип „Ода Жон“, това, че Венета Райкова е с грамота за най-четен съвременен писател или че във всяка книжарница най-представяните автори са Стоичков и Бербатов? – Аз си го обяснявам като нещо, което е абсолютно умишлено. Не съм сигурна дали нашите политици могат да разсъждават дотам, че да схващат, че непрестанните им промени в системата водят до срив, обяснявайки ни как допреди тях ние сме били полуидиоти. Ами те по кое време са родени, по кое време са образовани? Случи ми се преди дни да уча с 10-годишната ми внучка един от предметите ѝ, по който тя трябва да знае, че България се управлява от парламент, че това е законодателният орган. Че има президент, че той е държавният глава. Че има премиер, министри и министерства. По география учим за върхове, за области. Това го учи дете, което още нищо не е видяло. Всичко се прави, за да се отвратят децата от учението, от образованието. На тях не им се провокира любознателност. На тях им се дава компютърът, дават им се 3D очилата, дават им се електронните игри. И така те трябва да преминат през живота – да бъдат потребители. Ще произвеждат, но ще вегитират. – За това не са ли виновни политиците и конкретни политици? Виждаме непрекъсната реч на омразата в парламента, нескончаеми нападки между президент и премиер. Възможно ли е това да бъде избегнато? – Знаете ли, не съм много сигурна в тяхната искреност. – Мислите, че Радев и Борисов играят някакъв театър ли? – За тях конкретно може и да не е, но те всички играят театър. Защото тези, които не играеха театър, имаха доблестта да кажат: „Ние сме против!“. И се оттеглиха. Всички, които са в парламента, всички, които са в това правителство, играят театър. Може би има малки изключения. Защото ако не играят по свирката, ако не вървят по пътя, който им показват кукловодите, и не се подчиняват, те ще отпаднат. Стана ми страшно, имах чувството, че ще припадна, когато видях това провесено надолу с главата прасе, което подготвяха за разфасоване по Коледа в центъра на европейската културна столица Пловдив. Това е културата на Европа, няма какво да се лъжем. – Меса, филета и салами в Националната художествена галерия не е ли същото, или може би е по френски изискано? – От Франция тръгват всички революции, дори жълтите жилетки. В 21. век да има мизерстващи, да има деца, които умират от глад, да нямаш пари за лекарства и за елементарна болест. Да знаеш, че можеш да умреш, защото си обречен всичко да продадеш. И въпреки това да попаднеш на мошеник лекар, който ще ти вземе парите и няма да те излекува… Съжалявам много. Аз това нещо го знаех преди 35 години, когато моя приятелка ми казваше, че в Германия никога няма да те излекуват. Тогава се учудвах защо. Докато ми стана ясно, че на пациента се гледа като на портфейл, който носи пари при всяко посещение. Защото фармацията иска пари. Ние попихме всичко това. Страшен сън, от който не се будим. – Вие призовавате да се събудим, споменавате жълтите жилетки, защо в България дори протестиращите ни от улицата се оказаха фалшиви и манипулирани? – Пак ще се върна към класиците. Отворете Вазов. Има едно стихотворение, мисля, че така се нарича – „Апатията“. Той описва точно това – апатията, която обхваща народа. Да, този народ в един момент трябва да се организира около надеждата, възпитанието и вярата, но всичко това беше убивано, убивано, убивано. – Хората като вас, мъдреците на нацията, не са ли призвани да са стожерите, за които да се хващаме в такива трудни моменти? – Аз водя моята малка борба в една зала. Аз водя борба, за да докажа, че децата, талантите, влезли в тази зала, ще получават цялата обич, наше внимание и отговорност. Децата. – Е, не са ли точно децата тази надежда и упование за нещо светло и добро, което ни предстои? – Децата до известна възраст са деца, а след това в 95 процента стават копие на своите родители и продукт на своите родители съвместно със своето време. Какво да очаквате от тези деца? Аз имам допир до тях. Те споделят с мен. Аз все още знам за тях повече от техните родители. Знам доста много. И знам как инстинктивно те се противят на това, което става, на това, което правят родителите им. Те обаче са деца. И тези месомелачки ще ги смелят. Както става с всички останали. Но аз вярвам, че този велик експеримент, т.нар. Божи промисъл, който не ни е дадено да знаем, сигурно така е насочен, че да минем като по спирала, да изпитаме страданието и от него да се роди прогресът, а не от самодоволството. Доволството води към регрес. Ужасяваща е идиотската манипулация, която се осъществява ежедневно – тази лековерност на народа ни. Самата аз, като човек, който що-годе разсъждавам, искам да се оградя, да се скрия от нея. Искам година или две, които ми остават, да бъда полезна. Аз съм изумена от тази лековерност на народа ни. От глупашката и инфантилна пропаганда. – Не ви ли каза Ванга, с която сте общували, нещо, за което също бихме могли да се хванем и обединим като народ? – Ако ви кажа – Ванга каза: „Не се мразете, обичайте се, помагайте си, не се шпионирайте!“, това ще промени ли нещо? – Може би точно това трябва да си казваме, да говорим, да го пишем.          – Повечето четящи са хора на моята възраст. Обърнете внимание, цялата пропаганда е насочена срещу такива хора. Те трябва да бъдат елиминирани, те трябва да бъдат забравени. Те трябва да бъдат осмени. Да бъдат сочени с пръст като хора, които отнемат нечии права. Така някои не можели да благоденстват, защото, видите ли, старият пречи. Тези, същите, не искат да работят колкото старите. Защото едва ли ще ми повярвате, ако ви кажа, че в 7:30 в залата влизаме две баби и последни, в 20 часа вечерта, излизаме. А младите хора подбират най-удобното за тях време. Работят толкова, колкото им се работи. Не искат да се лишат от никакво удоволствие. Те прекрасно знаят Кодекса на труда, когато става въпрос за празници. Всичките. И децата си знаят правата. Нямам нищо против правата, но никой не говори за задължения, за отговорности. За това никой не говори. А празниците за мен тази година бяха тъжни. Особено когато видях това нещастно провиснало прасе като символ на Коледа. Вместо Сина Божи, който е изпратен на земята, със своята саможертва да поведе народа, да го спаси, за да възцари мир и любов. И си спомням, когато леля Ванга веднъж каза и се разплака: „Господи, защо точно мен избра?“. И си спомням репликата на Христос за горчивата чаша: „Отче, ако може, тази чаша да ме отмине. Но ако не, нека бъде твоята воля“. Всичко е предначертано. Какво трябва да открие човечеството. Човечеството всичко знае. А кои са тези, които влизат по храмовете, кръстят се и палят свещи? Това е такова лицемерие и такава алчност. Дори в Средновековието е имало повече надежда за развитие. Сега единствената надежда на човечеството е всеки да може да си купи робот, за да може човекът абсолютно да деградира. Да му слага храната в устата, да му ражда децата. А той да остане с един пръст, за да натиска копчето. Докато роботите се осъзнаят и не застанат срещу човечеството.", "date": "2019.01.07", "title": "Нешка Робева: Българинът работи като вол, мълчи като риба и се моли за нов месия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391286-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%BA%D0%BE%D0%BD%D0%BD%D0%B8%D1%86%D0%B8-%D0%BD%D0%B0-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-2019", "text": "2019-та е пълна с очаквания за глобална война, мощна финансово цунами от Запад на Изток, пресушаване на потреблението и покачване на нивото на Световния океан, заради ускорено разтапяне на ледените шапки Наред с хубавите неща, като това че оцеляхме въпреки КЕВР и световният нефтен картел ОПЕК, 2018-та година ни донесе най-вече очаквания за непосредствена катастрофа. Нито един от глобалните конфликти не намери своето решение, основните играчи продължават да се мъчат с все същата партия в шах, в която най-същественото постижение е да се произведе поредната пешка в царица и да обяви поредния шах на царя.     Ситуацията в света изглежда патова, не само поради липсата на воля за отпочване на преки военни стълкновения у глобалните властови елити. Продължават да се въртят в кръг и деа се чудят как тъй да променят нещата, че да си останат същите. А ние, с гайдите, сме изтикани до ръба на водопада и по всичко личи, че първи ще ни „литнат” по него надолу с главата. Докато над всички скупчват черните облаци на предстоящия климатичен апокалипсис. И затова всеки е замръзнал в очакване на някакъв тласък отстрани. Да доплува някоя сламка. Или да се случи някакъв катаклизъм, ама така от 5-та степен и на Малдивите, ако може, че някак да преобърне нещата така, че да не започнем да се избиваме едни други за хляб, вода и енергоресурси. Така срещаме 2019-та, която идва като асо пика в столетното противостояние между САЩ и Русия, между Англия и Русия, между Европа и държавите от Близкия Изток и Африка. А по средата на всички тия апетити и боричкания и ние, на Балканите, с нашата малка държавица, намачкани в геополитическото им менгеме. Берем душа и се молим Богу да не ни вдигнат тока и парното предсрочно. По средата на зимата, както направиха с водата и газа. Въобще – библейска ситуация в началото на 2019-та. А най-отпред язди белият конник на Апокалипсиса, понесъл лозунга за битката с фалшивите новини, най-върлият защитник на джендърите, „сирийските бежанци” и Истанбулската конвенция. Безспорно първият конник на Апокалипсисът е окончателната победа на престорилата се на Абсолютната Истина госпожа Лъжа. Не става въпрос само за „фейк” или „хибридните” новини, срещу които усилено рита статуквото. Става въпрос за одимяването на фактите около влошаващото се положение на хората. Става въпрос за прикриването на лъжата, че световните властови елити държат юздите на победата. Но юздите на победата са едни – как може всички да се препоръчват за победители?! На практика никой няма контрол върху ситуацията. Инак щяха ли да хвърлят ресурс да ни облъчват с измамните си новинарски емисии, в които предновогодишно зачестиха напоителните новини за земетресения от няма и 5-та степен, съборили пет-шест узрели кокосови ореха на някакви острови в Индийския океан, с трогателния коментар, че били „разтърсвали” планетата… Жива да не бях! Последното земетресение в София от 22 май 2012 г. си беше от почти 6-та степен и се отървахме само с уплах и напукан хоросан. Какво и кого са зажалили нашите телевизионери, става ясно само ако внимателно проследим реда на новините им. Там някъде между раздутите им емоции около земетресенията и странната „комуникация”, че полицаите ни били честни и не крадяли, цъфна за кратко на екрана и самият Иван Иванов от КЕВР. Без да се изчерви дори, той обяви, че ще вдига цените на водата с 10%, а на газа с близо 4%. Сега ще ги вдига, от 1 януари, вторник. А до съвсем скоро твърдеше обратното, този …герой. Което ни наведе на мисълта за истинската цел на настъпващата глобална цензура през медиите и социалните мрежи. Псувните по педерастите, заради които блокират профили във Фейсбук, са само за прикритие на действителния смисъл на репресията срещу Истината. Истината, че световната финансова система е в колапс, например. От 2007 г. насам паричната маса в света е нараснала от 53 трилиона долара на почти 90 трилиона долара, т.е. почти двойно. Докато световният БВП е мръднал нагоре едва със 17 трилиона долара, до 77 трилиона за 2017. За онези, които са учили навремето политическа икономия и знаят за петте основни признака на парите, дисонансът между увеличението на паричната маса и мижавият икономически ръст са абсолютен предвестник за настъпващия Апокалипсис. За глобална финансова катастрофа, която ще предизвика много по-страшна от всички икономически катастрофи в последните два века. Парите или по-точно тяхната стойност трябва да имат някаква котва, зад тях трябва да има производителност, продукт или поне частично златно покритие. Днес пари само ние с вас, читателите на „Уикенд”, не можем да печатаме. А няколко банкерски тръста като ФЕД, могат да печатат колкото си искат, за да финансират локалните войни на САЩ по света. Президентът Доналд Тръмп картинно обясни каква е ефективността на тази американска печатница. „7 трилиона долара ни струва войната в Ирак на САЩ, а до там не можеш да стигнеш без да си придружен от военната авиация и наземно подсигуряване с далекобойни ракети”. Така каза американският президент, което може и да означава нещо. Например, че ще се опита да хване юздите на белия конник на Апокалипсиса, който си мисли, че е победил, понеже има абсолютното право да печата кухи парични обеми, да прави безнаказано финансови балони, най-често в строителството, за да увеличава до безкрай и без това безкрайните си авоари. И понеже злото никога не идва само, а на бригади, световното финансово цунами направо ще опостуши и без това опустошената ни държава. Само за 2018 г. правителството на Борисов е харчило по 21 млн. лева средно на ден за обществени поръчки. Мисля, няма нужда да се обясняваме защо няма много стабилни бизнеси, извън този финансов поток. Отгоре на това в последния си работен ден правителството хвърли 2,2 млрд. лв. за изграждане на газова тръба. Лошо няма в газовите тръби, стига да се правят овреме, а не пост фактум, в неравна битка с „Турски поток”. Освен това е крайно време през 2019-та парламентът отново да си вземе контрола върху харчове в такива обеми. Отделно от това нарастването на паричната маса в глобален мащаб и неминуемото обезценяване на парите, нас, обикновените хора, ни прави все по-бедни. Ние сме във финансов борд, което значи, че имаме фиксиран курс на лева към еврото. Еврото, което е загубило от създаването си до днес 80% от стойността си, по някои експертни оценки. А колко от стойността си е загубил лева в това време? Между 3 и 6 пъти! Шест по сто в проценти. В условията на валутен борд, обезценяването не се отчита в доходите на хората, а само в поскъпването на стоките, което слага сериозни юзди на потреблението. Оттам и на икономическия ръст. Някой от безбройните грантови институти и лаборатории за бели мишки, ще изчисли ли достоверно колко е загубил всеки българин, който работи, плаща данъци и става все по-беден, за да може някой друг да печели и пести на негов гръб в условията на валутен борд?! Пита се в задачата – защо ако бъдещето на еврото е толкова несигурно, защо трябва да се присъединяваме към еврозоната. И още – докога ще го държим този валутен борд?! Докато отвън не ни кажат по кои сметки да им прехвърлим спестените от нас за 17 години борд към 40 млрд. лева? Виждате ли я връзката между гореспоменатите факти и печалното обстоятелство, че за 2018 г. у нас са се родили 11 500 бебета по-малко? Не?! Заслужавате си съдбата! Вторият конник на предстоящия апокалипсис по правило следва белия си брат Лъжа. И това е отвратителната алчност за плячкосването на чужди земи, на чужди ресурси и територии. За да си обезпечи още малко охолен животец сред руините на капитализма. Готов е на всякакви военни авантюри, за да се докопа до чуждата баница. Енергетиката например, е днешният пай, заради когото Великите сили се ръфат като бесни кучета един друг. Отгоре на тоста конвенционалната енергетика става все по-нерентабилна в глобален мащаб. Рентабилността в този сектор се мери по следния начин – единица средства, нужни за производство на единица нефт. Не че нефтът се изчерпва, нищо подобно. Просто се харчи повече за неговия добив, тъй като промишленият добив слиза все по-дълбоко в земните недра. А светът като че ли няма интерес от енергийна алтернатива. Да не говорим за ВЕИ-тата, които само оскъпиха тока и докарват до енергийна бедност все повече хора. Истинската алтернатива е в атомната енергетика, особено в термоядрения синтез, върху който се трудят неуморно учените в два научно-изследователски центъра в Кадараш, Южна Франция и „Макс Планк” в Германия. Последните новини оттам са, че успяват да удържат плазмата в равновесно състояние с помощта на мощни магнитни полета само за по няколко минути. Целта е да успеят да я удържат поне за половин час. В момента в света съществуват два перспективни проекта на термоядрени реактори: токамак и стеларатор. В термоядрените реактори протичат реакции на синтез на по-тежки от по-леки елементи (например, хелий от изотопите на водорада – деутерий и тритий), подобно на онези в Слънцето. Това ги различава качествено от съвременните ядрени реактори, в които се извършва управляем разпад на тежки ядра до по-леки елементи. Отделя се огромна енергия и ефективността в производството на ток и пара е несравнимо по рентабилност с кой да е друг енерго източник. Третият конник на Апокалипсиса е черен на цвят, и според Светото писание – брои пари и стоки, като някой стиснат търгаш. Носи глад и беди. А в нашата свободна интерпретация на събитията от последните 10 години това е задаващият се климатичен ад, в който в обозримо бъдеще нивото на световния океан се вдига със 7 или 10 метра. По някои оценки това ще засегне около 2 милиарда души, 800 млн. от които ще се сурнат към по-високи и по-сухи места. Включително и към България. Отделно от това прясната вода изчезва от много засушили се напоследък райони, като сухите места в Африка. Там хората живеят с по няколко долара на година, но пък имат Интернет, за да забележат как живеят връстниците им в Европа. Какво има тука да я търсим конспирацията зад миграционната вълна заливаща нашия континент. Всеки от прииждащите иноверци с ниско чело и неприсъщ на европееца цвят на кожата, иска да се засели в богатите северни страни, че да се излежава от сутрин до вечер на социални помощи. И да обръща женските безплатно, както е обичаят в Африканската джунгла. Е, при резките климатични промени, които ще наблюдаваме в следващите 10 години, тази миграционна вълна ще промени етнически и верски Европа. Според експертите достатъчно е 15% от населението да е с различен ген, култура и вяра, за да заличи без остатък великата бяла цивилизация. Четвъртият конник на прииждащата беля през 2019 г. е следствието от влошаващата се икономика, оскъпяващата се енергетика, забавянето на научно-техническия прогрес, поради липса на ресурси, включително и интелектуални, промяна на климата и последваща тотална демографска катастрофа. Много хора ще си потърсят късмета по нашите земи и в обезлюдена и отслабена България, това ще е равносилно на загуба на територии, не само на чернозем, който се изкупува основно от саудитци. Гледайте какво стана само преди седмица, на Бъдни вечер у нас. Обединените арабски емирства (ОАЕ) искат да купят в България хиляди хектари земеделска земя като част от приоритетната си програма за продоволствена сигурност, съобщават българските медии. „Наскоро една от големите ни компании – „Ал Дахра Груп“, се сдоби с 57 хиляди хектара земя в района на румънския град Браила. Идеята ни е да направим същото и тук, в България“, каза пред „24 часа“ Мариам ал Мехаири – държавен министър на продоволствената сигурност на ОАЕ. Както виждате високите гости от арабския полуостров дори не крият намеренията си, дори и навръх Христовото рождество. Напомняме за онези, които правят бизнес с българския чернозем, че саудитците не идват, за да обработват земята, а да заселват мигранти, по поръка на късогледата част от световното корпоративно лоби, което смята, че с тая сган, която никога няма да може да събере 2 и 2 без да се замисли, ще си оправи рентабилността на производството и ще се изправи срещу конкурентоспособността на Китай. Надежди говежди, биха казали някогашните ми съученици от 11 „д” в софийската 29-та гимназия. За нас е очевидна глупост, но за тях нарочната миграционната вълна към Европа, е просто сметка. Както и обсебването на прясната вода в България от мегаконцерна „Веолия”. Който в момента купува на 2,5 ст. кубика вода от Искърската каскада, ни я продава на 2,50 лева. А от този януари – още по-скъпо. Няма причина гравитачната вода от Искъра да се продава на софиянци на цената на добитата от някой оазис в Сахара! Но се случва. Което също е пряко доказателство за настъпващият Апокалипсис. Картинката ще е следната – богатите и у нас, и в Европа и по останалия свят ще са се вкопчили в кървава схватка за последните няколко лева, останали по джобовете ни. А ние, бедните, изпаднали в ступор пред това издевателство, няма и да забележим кога брегът на Черно море ще е опрял в Карнобат, който заедно с боклуците на цяла Европа, ще докара до нас и мощен десант на полудели от алчност чернокожи и всякакви „мигранти”. Има само едно предимство на задаващият се апокалипсис и това е, че сме на първите редове на предстоящото глобално зрелище. Дано остане хартия, че поне да го опишем за поколенията. От глупостта човек трябва да се учи, а не да се бори с нея. Безсмислено е.    ", "date": "2019.01.07", "title": "Четирите конници на Апокалипсис 2019"}
{"url": "http://www.classa.bg/%D1%81%D0%B2%D1%8F%D1%82/item/391278-%D1%81%D1%83%D1%88%D0%B8-%D0%BC%D0%B0%D0%B3%D0%BD%D0%B0%D1%82-%D0%BF%D0%BB%D0%B0%D1%82%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D1%86%D0%B5%D0%BD%D0%B0-%D0%BE%D1%82-3-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B0-%D1%80%D0%B8%D0%B1%D0%B0-%D1%82%D0%BE%D0%BD", "text": "Гигантска червена риба тон с тегло 278 кг беше продадена на търг в събота на рибен пазар в Токио. Тя бе придобита от собственика на верига суши ресторанти, който предложи цена в йени, еквивалента на 3,1 милиона долара, което е най-високата сума, платена някога за една риба. Бизнесменът Кийоши Кимура, наречен „Цар на рибата тон\", многократно печели традиционния новогодишен търг. Този път той беше изненадан от цените, много по-високи от обикновено. \"Купих добра риба тон\", каза Кимура в изявление пред местната преса. \"Цената беше по-висока, отколкото първоначално си мислех, но очаквам нашите клиенти да изядат тази отлична риба тон\", съобщава The Japan Times. Предишният рекорд бе поставен през 2013 г. с риба тон, за която бяха платени 1,8 милиона долара. Обичайната цена за този вид риба е около 88 долара за килограм, но в това специално време на годината тя се покачва до 440 долара за килограм, поради пристигането на пазара на най-желаните екземпляри от риболовна зона северно от Япония. Червеният тон е застрашен вид, чийто риболов се регулира от международни споразумения. Обемите на улавяне на този вид са се увеличили през последните години. Най-големият уловен екземпляр от тези риби е бил дълъг 3 метра и тежи 450 килограма.", "date": "2019.01.07", "title": "Суши магнат плати рекордна цена от 3 милиона долара за гигантска риба тон"}
{"url": "http://www.classa.bg/%D1%81%D0%B2%D1%8F%D1%82/item/391280-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%BE%D1%80%D0%B0%D0%B1-spacex,-%D0%BA%D0%BE%D0%B9%D1%82%D0%BE-%D1%89%D0%B5-%D0%BF%D1%8A%D1%82%D1%83%D0%B2%D0%B0-%D0%B4%D0%BE-%D0%BC%D0%B0%D1%80%D1%81", "text": "Нови снимки, разкрити тази седмица, показват процеса на изграждане на прототипа на космически кораб SpaceX, който един ден може да води туристи до Червената планета. Снимките дават по-ясна представа за двата компонента на \"кораба от неръждаема стомана\", представен от изпълнителния директор на SpaceX Илон Мъск в края на миналия месец. Звездният кораб – Starship - е новото име на програмата Big Falcon Rocket (BFR) на производителя на ракети и космически кораби SpaceX. Очаква се, че корабът, чийто прототип се строи в завода на SpaceX в Бока Чика, Тексас, един ден ще може да превозва до 150 тона товари във всяко едно от своите пътувания до Марс, около Луната и други космически пътувания. Мъск разкри, че корабът ще бъде от неръждаема стомана, материал, който е бил избран пред всеки друг, съдържащ въглерод. Изобретателят разкри, че двигателите Raptor за ракетата ускорител на Starship, така наречените Super Heavy, са \"радикално преработени\". На 5 януари Мъск публикува снимка на бъдещия аспект на прототипа, който в момента е в процес на изграждане. \"Изпитателният кораб на Starship ще бъде подобен на тази илюстрация, когато бъде завършен. Експлоатационните кораби очевидно ще имат прозорци и т.н.\" Американският бизнесмен не спомена никакъв срок за стартиране на кораба и се ограничи да каже, че ще разкрие повече подробности за програмата в началото на следващата година, след тестовия полет на прототипа.   \"Ще направя пълно техническо представяне на Starship, след полет на тестовия кораб, който строим в Тексас, така че се надявам да го направя през март / април\", пише той.   Фирмата на Мъск се стреми да извърши безпилотен полет до Марс още през 2022 г., както и пилотиран полет през 2024 година.", "date": "2019.01.07", "title": "Публикуваха снимки на космическия кораб SpaceX, който ще пътува до Марс"}
{"url": "http://www.classa.bg/%D1%81%D0%B2%D1%8F%D1%82/item/391273-%D1%82%D1%80%D1%8A%D0%BC%D0%BF-%D0%BF%D1%80%D0%BE%D1%81%D1%82%D0%BE-%D1%81%D0%B8-%D0%B8%D0%B3%D1%80%D0%B0%D0%B5-%D0%B8%D0%B3%D1%80%D0%B8%D1%87%D0%BA%D0%B8-%D1%81-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0", "text": "Тръмп заплаши, че ще държи правителството затворено с години. Блокадата заради искането му Конгресът да гласува пари за стена по границата с Мексико продължава вече 14 дни. Какви са реакциите на обикновените американци?           Защитена от сутрешния студ с два чифта ръкавици един върху друг, Джанет Алсфорд завършва ежедневното си колоездене в Националния исторически парк Канал Чесапийк и Охайо. Как е влязла в парка? Казва, че се е \"промъкнала\" с велосипеда си в парка и ще продължи да го прави, докато не приключи бюджетната блокада. Националният парк е официално затворен за обществеността, станцията на рейнджърите е празна, достъпът с коли и автобуси е забранен. Само посетителите пешком или с велосипед могат на свой собствен риск да влязат безпроблемно от различни места в обширния район.     Алсфорд все още е един от малкото посетители в парка в това мрачно и студено утро, на 14-ия ден от така наречения \"шътдаун\" в САЩ. \"Обикновено е пълно с хора\", казва тя. Но студът и особено \"шътдаунът\" възпират много от посетителите. Паркът, с многобройните си пешеходни пътеки с изглед към бързеите на река Потомак, е една от основните природни забележителности в района на Вашингтон. Той е привлекателно място както за туристи, така и за местни жители. Сега не идват не само туристите, а и местните хора  Алсфорд съжалява най-много за липсата на рейнджърите в парка, и най-вече за отсъствието на същия онзи рейнджър, който всяка сутрин отваря бариерата към парка. \"Ние имаме много добри отношения и затова ми липсва\", казва тя и добавя: \"Имам дори новогодишни картички за рейнджърите в джоба си, исках да им ги дам, но за съжаление тях самите ги няма.\" За Алсфорд е ясно едно: човекът, отговорен за \"шътдауна\" и следователно за отсъствието на рейнджърите от националните паркове, които като  800 000 служители на правителството на САЩ трябва да си останат вкъщи или да работят без заплащане, е Доналд Тръмп. \"Той просто си играе игрички - с живота на 800 000 държавни служители, които в момента не могат да работят.\"     Националният исторически парк е официално затворен   Тази гледна точка споделя и Джей Пол Хиндс, професор по теология в университета “Хауърд“ във Вашингтон. Той идва редовно в парка, за да намери спокойствие от напрегнатото ежедневие, разхождайки се покрай реката. \"Шътдаунът\" жертва благосъстоянието на работниците в името на политически цели\", казва той и добавя: \"А фактът, че президентът Тръмп е толкова упорит, е много тревожен.\" Тоалетните са затворени Стивън Шупак, който всяка сутрин тича в Националния исторически парк, отбелязва, че дори \"тоалетните са затворени, което е нелепо\", но подчертава, че заключените тоалетни са просто сравнително маловажен детайл от бюджетната блокада. Заинтересованите държавни служители, те са истинските жертви на тази криза. \"Това е просто една лоша, много лоша ситуация.\" Дори Шупак, който живее в района, вижда Тръмп като главния отговорник за \"шътдауна\". \"Залогът е неговото его\", вярва той. Ето защо наскоро президентът потвърди отново искането си за милиарди за изграждане на стена по границата с Мексико. Шупак се страхува, че отношението на Тръмп намалява шансовете за бърз край на кризата.     Тръмп е виновен, но сега всички заедно трябва да намерят компромисно решение, смята теологът Джей Пол Хиндс   Личните оценки на Шупак, Хиндс и Алсфорд не са непременно представителни за цялостната оценка на \"шътдауна\" от американското население. Те са по-скоро анекдотичен и регионален пример за настроенията след 14-я ден от \"шътдауна\" в един национален парк близо до Вашингтон. Отговорността носи и Конгресът И все пак оценката на тримата явно добре отразява отношението на не малко американци. Няколко проучвания на общественото мнение, публикувани скоро след началото на \"шътдауна\", показаха, че доста американци смятат президента Тръмп отговорен за замразяването на бюджета. Но в проучване на Huffpost-YouGov, публикувано тази седмица, повечето американци виждат по-голямата отговорност в новоизбрания конгрес, отколкото при Тръмп. Въпреки че републиканците се справят по-зле от демократите, според това проучване, отговорността сега е и на Конгреса, а не само на президента. Теологът Хиндс вижда ситуацията именно по този начин. Макар да обвинява Тръмп за \"шътдауна\", след вземането на властта в Камарата на представителите демократите са тези, които са длъжни скоро да прекратят бюджетната криза. \"Сигурен съм, че може да се постигне компромис\", казва той. \"Но и двете страни са толкова твърди в позициите си, че за съжаление вярвам, че това ще продължи известно време.\"", "date": "2019.01.07", "title": "\"Тръмп просто си играе игрички с живота на хората\""}
{"url": "http://www.classa.bg/%D1%81%D0%B2%D1%8F%D1%82/item/391274-%D0%B7%D0%B0%D1%89%D0%BE-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%B8%D0%BC%D0%B0-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B8%D0%BB%D0%B8-%D0%BA%D0%B0%D0%BA%D0%B2%D0%BE-%D0%B8%D0%B7%D0%BA%D0%B0%D1%80%D0%B2%D0%B0-%D0%B6%D1%8A%D0%BB%D1%82%D0%B8-%D0%B6%D0%B8%D0%BB%D0%B5%D1%82%D0%BA%D0%B8-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B0", "text": "До неотдавна повечето икономисти смятаха, че неравенството в разпределението на доходите и богатството не е толкова важно. Вярно е, че в скандинавските страни и в Австрия например въпросите за преразпределянето са част от икономическата политика посредством т. н. „социално партньорство” от 50-те години насам – с убеждението, че справедливото разпределение на доходите би спомогнало за стабилизиране на социалния мир. Навсякъде другаде е било нормално въпросите за неравенството да се разглеждат като безполезно занимание за чувствителни натури, което наистина не заслужава сериозното внимание на политиците, устремили се да стимулират бърз икономически растеж без инфлация.     Протест на „жълтите жилетки“ във Франция. Снимка: от тв екрана   Има голямо единодушие за това, че преразпределението се смята за вредно за бързия растеж. Националните статистически служби и международни организации, с набиващото се на око изключение на Световната банка, не си дават труда да събират международно съпоставими статистически данни за преразпределението. А когато го правят, оценките са непълни, тъй като покриват само доходите от заплати плюс лихвения доход, пренебрегвайки капиталовите печалби. Но се стигна до истинско поражение, примесено с обида, когато стана широко известно, че огромните богатства – и доходите от това богатство! – са били държани и остават скрити в данъчните убежища. Запасяване Наскоро френският икономист Габриел Зукман съобщи, че има близо 6 трилиона долара скрито глобално финансово богатство на домакинствата към 2008 г., което е било равно на около десет процента от общия брутен вътрешен продукт в света. Тези цифри намаляват надеждността на официалната статистика за разпределението, а това подсказва, че се стига до значително подценяване на неравенството. От началото на 70-те години делът на националния доход, изплатен на работниците в развитите икономики, е спаднал от 55 на 40 процента. Намаляването на дела на труда води до увеличаване на неравенството в разпределението на доходите и богатството, както и в сферата на здравеопазването. Медицински проучвания сочат, че най-богатият един процент от американските мъже живеят с 15 години по-дълго от най-бедният и че най-богатият един процент от американските жени могат да очакват да живеят десет години по-дълго от по-бедните си посестрими. При това разликата се увеличава. Продължителността на живота в САЩ намалява през 2015 г. и 2016 г. и подобно може да е положението и през 2017 г. Ако е така, това ще бъде първият път от Първата световна война насам, в който очакваната продължителност на живота в САЩ намалява три години поред. В Обединеното кралство продължителността на живота е една и съща през 2016 г., както и през 2011 г. Исландия не е много по-назад, като очакваната продължителност на живота остава непроменена от 2012 г. до 2016 г. Опасенията относно неравенството напоследък са част от водещите политически дискусии по света. Важна част от обяснението за изненадващата победа на Доналд Тръмп в президентските избори през 2016 г. в САЩ е, че той се представи добре сред онези избиратели, които смятаха, че в продължение на десетилетия техните заплати са били замразени и пренебрегвани, докато възнагражденията на изпълнителните директори на компаниите нарастват от 20 пъти повече от работническите заплати през 1965 г. до 270 пъти през 2008 г. Какво могат да направят работниците? Както казва филмовият продуцент Майкъл Мур, те могат да хвърлят коктейли „Молотов” по властимащите, които и да са те. Тръмп беше техният „Молотов”. По същия начин, в референдума за 2016 г. в Обединеното кралство, онези, които се чувстваха изоставени, обикновено са гласували за Брекзит.     Силата на Съюза На централизираните пазари на труда недоволните работници имат допълнителен повод за своето чувство за неудовлетвореност. Обединени, те могат да поискат увеличение на заплатите си в опит да получат по-голям дял от националния доход. Ако работодателите не се присъединят към исканията на синдикатите, ще започнат стачки. Когато се възстанови мирът в трудовите отношения, инфлацията ще си вземе своя дял, както обичайно е ставало в миналото в Обединеното кралство и на европейския континент. Днес интерес представлява случаят с Исландия. Законодателството за пазара на труда там остава непроменено от 1938 г. Профсъюзите запазват способността си необезпокоявано да диктуват увеличението на заплатите, вярвайки, че правителството ще спаси работодателите, ако е необходимо и с обезценяване на валутата. В миналото синдикатите често използват тази сила, което обяснява защо Исландия има втората най-висока средна инфлация в региона на ОИСР след 1960 г. след Турция. При едно ново ръководство, синдикатите биха могли да поискат да докажат своята тежест на политическата сцена. Те могат да бъдат чути да заявяват: „Наш ред е да ядем”. И политическата класа, и бизнес общността в Исландия са рискували икономическото възстановяване от финансовата катастрофа през 2008 г., като сами са си отпуснали прекомерни увеличения на заплатите и по този начин предизвикат конкуриращи се претенции за заплати, които заплашват да възобновят инфлацията. Служителите, които изнасят главната тежест по болезненото възстановяване на Исландия, не са очаровани, когато заплатите на депутатите се увеличават от 2011 г. до 2018 г. със 111%. Обикновените работници, които сега са инструктирани да се примирят с четири процента увеличение на предстоящите преговори за заплати, за да „не застрашават макроикономическата стабилност”, нямат изгледи да успеят. Те чуват Джон Ф. Кенеди да казва: „Вие не можете да преговаряте с хора, които казват, че моето си е мое, а това, което е ваше, подлежи на преговори”. Работодателите и правителството защитават позицията си, като твърдят, че предишното равенство на исландските доходи и богатство, докладвани от ОИСР, е било повече или по-малко възстановено след катастрофата. Тази линия на защита е слаба, защото капиталовите печалби все още са изключени от индекса Джини на ОИСР. Освен това несъразмерно голямото присъствие на Исландия в панамските документи показва, че голяма част от исландското богатство все още може да бъде скрито. Не на последно място, никой не твърди, че знае какво е станало с плячката от катастрофата през 2008 г. А това е въпрос, който не се ограничава само до Исландия. Нарасналото неравенство, особено когато се подсилва и от незаконни печалби, може да има сериозни последици.  ", "date": "2019.01.07", "title": "Защо неравенството има значение (или какво изкарва жълти жилетки по улиците на света)"}
{"url": "http://www.classa.bg/%D1%81%D0%B2%D1%8F%D1%82/item/391275-%D0%B2%D0%B8%D1%80%D1%83%D1%81%D1%8A%D1%82-%D0%B2%D1%8A%D0%B7%D0%BA%D1%80%D1%8A%D1%81%D0%BD%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D1%82%D0%B5,-%D0%B0%D0%BA%D0%BE-%D0%BF%D0%BE%D0%BB%D1%83%D1%87%D0%B8%D1%82%D0%B5-%D1%81%D1%82%D1%80%D0%B0%D0%BD%D0%BD%D0%BE-%D1%81%D1%8A%D0%BE%D0%B1%D1%89%D0%B5%D0%BD%D0%B8%D0%B5-%D0%B7%D0%B0-whatsapp-gold-%D0%B8-%D0%B2%D0%B8%D0%B4%D0%B5%D0%BE%D1%82%D0%BE-martinelli", "text": "Във WhatsApp отново ce разпространява поканата за изтегляне на предполагаемата \"Gold\" версия на приложението за незабавни съобщения, което не е нищо повече от вирус, съобщава вестник Independent.   ИТ специалист обяви: \"Ако познавате някой, който използва WhatsApp, моля предайте това. Пак ще е пуснато видеото във WhatsApp, наречено \"Martinelli\", не го отваряйте, то хаква телефона ви и нищо няма да го поправи. Разпространете новината\". Това е съдържанието за веригата за съобщения, което за пръв път беше разпространено през 2016 г. и което се появи отново. \"Ако получите съобщение за актуализиране на WhatsApp до WhatsApp Gold, не кликвайте, този вирус е сложен и тежък, предайте го на всички\", можете да се прочете в бележката. Редакцията на този текст се различава леко, колкото повече се разпространява, но целта остава същата: заразява колкото е възможно повече устройства. В услугата за съобщения публикуването на видеото на „Мартинели\" е фалшиво. Въпреки това, връзката, предлагана за получаване на предполагаемата версия на WhatsApp Gold, представлява реален риск за сигурността, тъй като може да насочва потребителите към злонамерени уебсайтове. WhatsApp Gold е вирус, чрез който киберпрестъпниците се опитват да получат информация от мобилния телефон на жертвата, да се абонират за фалшиви услуги и да крадат поверителни данни. Според британския софтуерен сайт за сигурност Sophos, WhatsApp Gold съблазнява потребителите, като им предлага предполагаеми \"ексклузивни\" характеристики и предимства, които оригиналното приложение WhatsApp няма, но всичко това е измама. Освен това настоятелно сте призовани да се игнорира и да не се препраща това съобщение, да се използва и актуализира софтуерът за сигурност и да се изтеглят приложенията само от официалните платформи като App Store или Google Play.", "date": "2019.01.07", "title": "Вирусът възкръсна: Какво да правите, ако получите странно съобщение за WhatsApp Gold и видеото 'Martinelli'"}
{"url": "http://www.classa.bg/%D1%81%D0%B2%D1%8F%D1%82/item/391277-%D0%B4%D0%BE%D0%BC%D0%B0%D1%88%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-1800-%D0%B3%D0%BE%D0%B4%D0%B8%D0%BD%D0%B8-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%BB%D0%BE%D0%B6%D0%B5%D0%BD%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82", "text": "Таблетка с упражнения по писане и правопис, принадлежала на гръцки ученик, живял преди 1800 години, ще бъде изложена за първи път в Британската библиотека в Лондон (Обединеното кралство), съобщава Daily Mail.   Това е дървена плочка, покрита със слой от восък, гравирана на ръка с молив от дете на около осем или девет години, която е част от домашна работа. В горната й част има внимателно написани два цитата, като образец. По-долу същите тези редове се повтарят, сякаш това е упражнение за подобряване на калиграфията. Според Роли Кийтинг, изпълнителен директор на библиотеката, таблетът е с размерите на \"iPad Mini\" и може би е \"домашното на дете от началното училище от втори век в Египет\". Той е открит в Египет и се съхранява повече от 40 години.   \"Това е един от обектите, за който мисля, че бяхме малко позабравили да покажем публично\", каза Кийтинг.   Таблетът е част от изложба за еволюцията на писането в продължение на над 5000 години, от древните йероглифи, гравирани в камък, до ерата на цифровата комуникация. Копие от „Одисей\" на Джеймс Джойс с анотации и някои откъси от тетрадките на Леонардо да Винчи са другите антики, които ще бъдат изложени. Изложбата ще бъде отворена за публиката от 26 април до 27 август.", "date": "2019.01.07", "title": "Домашна работа на 1800 години ще бъде изложена за първи път"}
{"url": "http://www.classa.bg/%D1%81%D0%B2%D1%8F%D1%82/item/391279-%D0%B7%D0%B0%D1%89%D0%BE-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D1%82%D0%B5%D1%80%D0%BE%D1%80%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Денят е вторник, 11 декември, часът - малко преди 8 вечерта. Самотен нападател въоръжен с нож и огнестрелно оръжие убива пет души и ранява други 12. Нападението над коледния базар в Страсбург - един от най-големите подобни в Европа - е най-пресният спомен за тероризма в Европа. Нападателят - 29-годишният Шериф Шекат - беше застрелян два дни по-късно от полицията, а впоследствие по традиция терористичната групировка \"Ислямска държава\" излезе със съобщение, признаващо нападателя за боец на групировката, макар й нейното участие в случая да е доста под въпрос извън мотивацията на Шекат.     Самият извършител е дребен дилър на наркотици, известен на полицията и с други малки престъпления. От 2008 г. обаче той попада в списък на френските власти за потенциално опасни джихадисти, които трябва да бъдат следени, след като докато е в затвора, окача на стената на килията си плакат на Осама бин Ладен. Въпреки присъствието си в този списък обаче, френските власти не успяват да предотвратят действията му - нещо, за което продължават критиките срещу тях.      И все пак има едно обстоятелство, което в малка степен облекчава донякъде вината им - терористичните атаки в Европа започват да намаляват и вече са по-скоро рядкост, за разлика отпреди 2-3 години, когато нападенията бяха в пика си. Общо 150 души загинаха през 2015 г. като жертви на терористични нападения в Европа. През 2016-а броят им беше 135, а през 2017-а 62. За сравнение през 2018 г. този брой се е свил още до 20 души. Всичко това бележи сериозно намаляване в броя на жертвите на подобни атаки в Европа. Какво доведе до това намаляване на терористичните атаки? Упадъкът на \"Ислямска държава\" определено има своята роля, но далеч по-значим фактор в случая е самото засилване на сигурността, което държавите от Централна и Западна Европа се видяха принудени да предприемат. Приеха се някои агресивни и по-сурови закони, които допреди няколко години биха били немислими. Всичко това помогна за осуетяването на десетки нападения в отделните държави. Подобно нещо е добре дошло, но рискът от тероризъм остава висок. Групи като \"Ал Кайда\" и самите \"Ислямска държава\" все са още активни в Сирия и в региона, извършвайки постоянно набиране на нови и нови бойци - както в Близкия изток и Северна Африка, така и в Европа. Нещо повече - техните мрежи значително са се разширили през последните няколко години. Европейските правителства трябва да се радват на тенденциозния спад в насилието, но определено не трябва да изпадат в състояния на самодоволство по темата. След години на тежки терористични атаки в Европа, вдъхновени от \"Ислямска държава\", 2018 г. беше сравнително спокойна (поне до атаката в Страсбург). Около десетина джихадистки нападения бяха извършени за годината, повечето от които във Великобритания и Франция. И все пак по-голяма част тези инциденти бяха дело на аматьори, които с действията си заявяват вярност към ИД, но реално са просто вдъхновени от групировката, вместо тя да стои наистина зад тях като организационни усилия. Изключение от цялото правеше само едно готвено нападение в Холандия, разбито от властите, при което джихадистите предвиждаха поредица от координирани взривове в страната. Командирът на групата, мъж с иракски произход, преди това е бил осъждан за опит да се присъедини към ИД, а трима от неговите съучастници са се завърнали се от Сирия. Освен този инцидент, има малко доказателства за контролирани от Ислямска държава спящи клетки в Европа. И ако упадъка на групировката в Близкия изток наистина спомага за това тя да не насочва вече толкова яростно погледа (и терористите си) си към Стария континент, другият решаващ фактор в случая са подобренията в областта на контратероризма. Според данните на Европол през 2016 г. само три атаки са били предотвратени от властите в различните държави спрямо 13, които са били извършени с пострадали и жертви. През 2017 г. вече броят на предотвратените нараства до 11 спрямо 10 извършени. За 2018 г. не са публикувани официални данни, но е почти напълно сигурно, че предотвратените нападения са били доста повече от тези, които са стигнали до успешния си (за джихадистите) завършек. През септември британските власти разкриха, че спират средно по едно нападение на месец за последните 12 месеца. На европейско равнище ЕС оказва натиск върху държавите-членки за по-добра координация и обмен на информация, докато Европол засили оперативната подкрепа към националните полицейски сили. Директива на ЕС от 2016 г. изисква от държавите-членки да участват в база с имената на пътуващите международно пътници, която да спомага за откриването на модели на движение, които да задействат сигнали за евентуални терористични нападения. Дори и Франция, която по принцип не се слави със склонността си да споделя информация, сложи подписа си под тази база данни. Новото национално законодателство засили и европейските възможности за борба с тероризма. През 2015 г. Испания криминализира разпространението на екстремистки послания през интернет, а Великобритания прие закон за борба с тероризма и сигурността, който разшири достъпа на властите до онлайн данните на заподозрени в тероризъм, чиито движения сега полицията може по-добре да наблюдава и ограничава. Междувременно Франция през октомври 2017 г. прие нови закони, засилващи правомощията на силите за сигурност при извънредни ситуации, подобни на тази, в която страната влезе след терористичната атака от ноември 2015 г. Новият закон разшири правомощията на френската полиция за извършване на издирвания, улесни държавата да закрие джамии, в които се проповядва екстремизъм и разшири използването на проверки за самоличност близо до границите на страната. Вълната от атаки през 2015 и 2016 г. разкри неуспехите в координацията между местните и националните агенции за сигурност. Някои от тях вече са отстранени.  През 2016 г. Германия прие нов закон, който, освен че улеснява депортирането на \"опасни\", ликвидира германското гражданство за онези с двойно гражданство, които са заподозрени в заподозрени в тероризъм, а също така даде и на федералната полиция повече надзорни правомощия. Франция и Великобритания също подобриха способността на силите си за сигурност да реагират на нападения. Благодарение на увеличените щатни бройки и нови практики на обучение например, на лондонската полиция й трябваха само 8 минути, за да реагира при терористичната атака при Лондон бридж през юни 2017 г. През януари 2015 г. Франция започна операция Sentinelle, в чийто рамки разположи над 10 000 нови войници в помощ на силите за сигурност, за да пазят потенциални цели във Франция. Войници от тези сили са били разположени и край коледния базар в Страсбург, което е и причината да се спасят човешки животи и жертвите при тази атака да са само 5. През последната година в Европа имаше по-малко терористични атаки, а тези, които все пак достигнаха до завършек, бяха далеч по-малко смъртоносни от предишните подобни нападения. Зад тези цифри обаче се крият и някои далеч не толкова успокояващи показатели. Един от тях е фактът, че броят на опитните джихадистки агенти в Европа нараства експоненциално. Между 2011 и 2017 г. ИД успява да привлече около 40 000 чуждестранни бойци от общо 110 страни. Около 6000 души са дошли от Централна и Западна Европа. От тях неизвестен брой са загиналите, а в затворите на контролираните от кюрдите райони има задържани около 1000 последователи на ИД. Мнозина от тях обаче са се върнали у дома, където само част от завърналите се са арестувани. Същевременно в Европа присъдите за тероризъм все още са далеч по-леки от тези в Америка например - средно по около 5 години затвор за престъпления свързани с терористична дейност, а много от осъдените често биват дори освобождавани предсрочно. Властите във Франция предупреждават, че до края на 2019 г. от затворите в страната ще излязат 500 души, за които се знае, че са се радикализирали след престоя си зад решетките. Същевременно във Великобритания половината от близо 200-те затворници, осъдени след 2009 г. за престъпления, свързани с тероризъм, ще бъдат освободени до 2019 г. В глобален мащаб картината се е променила, но не непременно към по-добро. \"Ислямска държава\" запада и вече е загубила по-голямата част от териториите си, но за сметка на това \"Ал Кайда\" е във възход. В момента терористичните анклави в северна Сирия и в Северна Африка, контролирани от ИД, са обитавани от около 2000 бойци на ИД. Филиалът на Ал Кайда - Хаят Тахрир ал-Шам (HTS) - има пет пъти повече въоръжени войници в региона. Въпреки че Хаят Тахрир ал-Шам привлича много от последователите си онлайн, групировката държи нисък профил, предпочитайки да консолирида силите си в Близкия изток, вместо да организира терористични атаки в Европа, които биха могли да предизвикат ответен отговор от Европа. И макар според някои Хаят Тахрир ал-Шам да няма международни амбиции, е далеч по-вероятно те да представляват още един пример за тактическото ребрандиране на \"Ал Кайда\".  В миналото групировката е използвала стратегически \"сливания\" и \"придобивания\", за да вземе надмощие над определени локални играчи и да консолидира силите си. \"Ал Кайда\" си партнира с местни групи и след това се задейства, за да им повлияе отвътре, измествайки ориентацията на джихада от местното към глобалното. В исторически план терористичната организация винаги се е съсредоточавала в това да посочи далечния враг - Запада, вместо локалните противници. Така че няма да е кой знае каква изненада ако в някой момент Хаят Тахрир ал-Шам реши да погледне към Европа за извършването на терористични нападения. В момента Европа е по-безопасна от тероризма, отколкото преди години, отчасти благодарение на усилията на европейските правителства за борба с тероризма. Но тероризмът има свои собствени циклични колебания - терористите търсят нови и нови начини за преодоляване на защитите на правителствата, които на свой ред обновяват и реорганизират своите мерки за сигурност, за да могат да отговарят подобаващо на заплахата - един повтарящ се кръговрат. Сегашната почивка от насилие е повече от добре дошла. Въпреки това тя не е повод за европейските власти да свалят гарда си и да се отпускат. Подобно нещо само би било покана за следващи терористични нападения.", "date": "2019.01.07", "title": "Защо джихадистите се отказват от терора в Европа"}
{"url": "http://www.classa.bg/%D1%81%D0%B2%D1%8F%D1%82/item/391270-%D0%B2%D0%BE%D0%B9%D0%BD%D0%B0%D1%82%D0%B0-%D1%81-%D1%80%D1%83%D1%81%D0%B8%D1%8F-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "  Материалът, публикуван в изданието на немски език  , носи следното заглавие: “НАТО срещу Русия: Този, който мисли за война с Русия, мисли за самоубийство”. Един много убедителен аргумент в публикацията е примерът на операционните тактически ракетни системи “Искандер-М”, които могат да носят конвенционални и ядрени бойни глави. Тези ракети са разположени в района на Калининград, което означава, че могат да пристигнат във Варшава само за 2 минути, а до Берлин – за 4 минути. Невъзможно е да ги прихванете и да ги спрете, като се имат предвид високата скорост и височината на полета им. Западната система за противоракетна отбрана действа в стратосферата, а ракетите “Искандер” летят в мезосферата. Както се казва в гореспоменатото издание, те просто преминават през противоракетния “щит” и удрят целта. Силата на руските оръжия не е единственият аргумент. Contra Magazin обръща внимание и на патриотизма на руските граждани. “Русия показва, че тази форма на лоялност към родината изобщо не е остаряла”, се казва в публикацията. Изданието също така посочва, че Русия е успяла да уреди над $200 млрд. външен дълг под санкции. Contra Magazin смята, че Тръмп и неговите сътрудници са реалисти, които вече са осъзнали, че войната срещу Русия няма перспективи. Конфронтацията е на фронтовете на търговията, но в споровете между САЩ и Русия вече не се откриват военни заплахи.", "date": "2019.01.07", "title": "Войната с Русия е самоубийство"}
{"url": "http://www.classa.bg/%D1%81%D0%B2%D1%8F%D1%82/item/391271-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%BB%D0%B8-%D1%81%D0%B0%D1%89-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "Турция моли Съединените Щати да й окажат военна подкрепа в борбата с терористичната групировка «Ислямска държава» в Сирия. Това съобщава   позовавайки се на високопоставен източник. Отбелязва се, че Турция моли САЩ да окажат «съществена» военна подкрепа, включително въздушни удари, транспорт и логистика.     «Исканията на Турция са толкова много, че ако ги удовлетворим напълно, то американските военни трябва да увеличат своето присъствие в Сирия, а не да го съкратят», се казва в текста. На 19 декември 2018 година САЩ обявиха за началото на извеждането на своите войски от територията на Сирия. ", "date": "2019.01.07", "title": "Турция моли САЩ за военна подкрепа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391272-%D0%BD%D0%B5%D0%BA%D0%B0-%D1%81%D0%BC%D0%B5-%D0%BD%D0%B0%D1%8F%D1%81%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BD%D0%B0%D0%BF%D0%B0%D1%82%D0%B8-%D0%BE%D1%82-%D0%BB%D0%BE%D1%8F%D0%BB%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8", "text": "Докато премиерът Борисов подмята висши чиновници нагоре и надолу като топки за жонглиране, един въпрос стърчи без отговор: Лоялни или компетентни хора трябват за държавната администрация?Лоялни - кому         “Българската работа”, при която всяка власт сменя кадрите в администрацията със “свои”, произвежда лоялни служители с бързината на фотоснимачка. Затова едва ли ще е проблем да се намери друг антонантонов за мястото на Антон Антонов, престоял само 2 месеца като директор на Националното тол управление в Агенция “Пътна инфраструктура” (АПИ). Или за креслата на другите двама, споделили същата нерадостна съдба - Веселин Давидов, отговорник за електронната система за събиране на такси за републиканската пътна мрежа, и Радослав Николов, съветник в политическия кабинет на регионалния министър.      Ето това е и проблемът за гражданите, потърпевши от все по-ниското качество на услугите, от все по-неработещата, а същевременно множаща се администрация. Смяната на един лоялен, който се е издънил, с друг, не променя типовите характеристики на системата. В нея виреят само типажи, привикнали към средата, както микроорганизмите на дъното на Черно море - към убийствената концентрация на сероводород. И е въпрос на време някой от новите лоялни да се провали. Достатъчно доказателства има. Неосъщественото е-правителство, в което са заровени, по изчисления на Българската стопанска камара 2 милиарда лева (1.02 милиарда евро) за периода 2002-2016 г., е същият “гьол” като неосъществената АЕЦ “Белене”, за която са похарчени над 3 милиарда лева (1.53 милиарда евро) на българските данъкоплатци. Колко лоялност е здравословна Лоялността е важно качество за всеки гражданин - макар светът да познава достатъчно кървави примери на лоялност към нация, но не и към държава. Важна е за политик - макар българската политика да прелива от прескоци в партии, например от залязваща в управляваща партия, при това с каузален мотив за “десница на идеите, не на личностите”. Важна е за чиновниците и министрите - за да пазят националните интереси, макар да се съгласяват търговски спорове между българската държавна компания “Булгартрансгаз” и руската “Газпром” да се решават в Руската търговско-промишлена палата в Москва. Важна е за всяка компания, която произвежда продукти или предоставя услуги, за да успее най-напред да създаде, а впоследствие да задържи лоялните клиенти. Винаги има нужда от лоялност. Всъщност произходът на думата “лоялен” идва от френската дума loyal, а тя - от латинската lēgālis, което означава “законен”, това е и едно от значенията - склонност да се придържаме в рамките на закона. Не в теснопартийните скоби. Монтирането на определени места на важни за лидера (и за партията?) хора без необходимата експертиза играе лоши шеги. С такава започна първият мандат на ГЕРБ и Бойко Борисов, в резултат на което в началото на 2010 г. Румяна Желева (българският кандидат за еврокомисар, бел.а.) се отправи с танцова стъпка към изхода на Брюксел, както написа Financial Times. Като външен министър тя също не остави значима следа. Всъщност ето какво остана от политическата й кариера - бекграунд в журналистическа публикация за хора, издигнати чрез лостовете на управляващата партия, но непригодни за заеманите от тях постове. Засвидетелствана към Лидера и Партията-на-власт лоялност е кариерен парашут не само в източноевропейски демокрации. През юни 2019 г. “тестът за лоялност”, възложен от американския президент Доналд Тръмп на служителка от Бюрото за международни организации на Държавния департамент, предизвика скандал. Мари Стъл, бивш лобист за храни и винен блогър, извършвала проверки в социалните мрежи на дипломати от кариерата, за да установи дали са достатъчно лоялни към президента - да проследи за каквито и да било признаци на политическо несъгласие и да проучи дали са подкрепили политики от епохата на Обама (по информация на Foreign Policy). Същото, което вършеха навремето в аналогова и тоталитарна България доносниците на Шесто управление на ДС за борба срещу идеологическата диверсия. Прииждат нови... “Бушон” е рисково занятие. Може да ти докара обвинение, с каквото се сдоби бившият вече заместник-кмет на София по транспорта Евгени Крусев. Младежът, който на 27 години, без сериозна експертиза, оглави един от най-тежките ресори на най-големия град в България - и две години по-късно получи обвинение в длъжностно престъпление заради ремонта на столичната улица “Граф Игнатиев”. Предшественикът му Любомир Христов се измъкна с оставка, след  разследване на Нова телевизия, че съпругът на депутатка от ГЕРБ е спечелил обществена поръчка за обновяване на 60 спирки в София. Осветени бяха връзки на Христов с депутатското семейство. “Това беше неговият начин на работа: неспазване на обещания, безотговорност, незаинтересованост и надменност” - така от неправителствената организация “Спаси София” коментираха оставката му през 2016 г. Друг “бушон” - Филип Златанов, бившият шеф на услужливата към властта Комисия за предотвратяване и разкриване на конфликт на интереси, човекът, който не успяваше да запомни “поръчките” и затова записваше в две тефтерчета кой да бъде “ударен” и кой “оправен”, се покри в чужбина. С постановената си присъда от 3 години условно. Преди това изчезнаха и тефтерчетата с инициалите И.Ф., Б.Б. и Ц.Ц., както и името на президента Росен Плевнелиев. Но прииждат нови... Благодарни на партийните си благодетели, предоставили в услуга на държавата цялата си алчност и некомпетентност. Горко ни.", "date": "2019.01.07", "title": "Нека сме наясно: България се напати от \"лоялни\" служители"}
{"url": "http://www.classa.bg/%D1%81%D0%B2%D1%8F%D1%82/item/391267-%D0%BF%D1%83%D1%82%D0%B8%D0%BD-%D1%81%D0%B5-%D0%B7%D0%B0%D0%B5%D0%BC%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0", "text": " в Москва около Нова година на американско-канадския гражданин, бившият морски пехотинец на САЩ Пол Уилън, който ФСБ обвинява в провеждане на „шпионска акция”, е знаково събитие, дори повратно. Това е отговор и на ареста в Америка на Мария Бутина по закона от 30-те години от миналия век и на другите арести в Америка на руски граждани по скалъпени обвинения и изобщо за всичко хубаво, което Америка ни е направила миналата година. Това е и присмех над санкциите: Москва дава на Конгреса на САЩ още един повод за санкции, каквито те си изберат.     Анализаторите от CNN първи изказаха съображения, че Москва подготвя размяната на Бутина за Уилън, безгрешният бивш морски пехотинец, ако не се смята неговото уволнение от служба уж за кражба. Ние можем само да се радваме, че CNN има такива анализатори. Такава размяна, разбира се, е възможна, след следствие и съд, може би дори по формула „всички за всички”. В затворите на САЩ има много наши политически затворници, затова може би Уилън е само първата лястовичка.     В случая става дума за обрат в политиката на Русия по отношение на САЩ и на целия Запад. Политиката на търсене на компромис със западните партньори е призната за безперспективна, за това говори не само задържането на Уилън, но още повече новогодишната реч на президента Владимир Путин. Той изобщо не спомена в нея Запада, никак, което пресвободната английска преса смята за „дръзко” оскърбление. Според нея така „Русия отхвърля Запада”. Владимир Путин повтори в своята реч фактически мисълта на Александър Трети, че Русия „има само два съюзника – армията и флота”. Това бе забелязано от мнозина, но ще повее Путин повтори друга негова мисъл: „Русия няма приятели”. Президентът каза това с други суми, призова руснаците да се сплотят „защото Русия никога не е имала и няма да има помощници”. Това е отговорът на Москва за всички бъдещи санкции, взети заедно. И за намесата в делата на Русия. Представя се, че мисията на Пол Уилън в Москва е била напълно редовна: да се свърже и пообщува с представителите на нашата „либерална опозиция”, да каже нещо, да предаде друго устно, без предаване на инструкции и отчети на извършената работа. Затова американските юристи с негодуване отричат, че Пол е изпълнявал в Москва някаква секретна мисия. Мария Бутина е арестувана в Америка за къде-къде по-невинното общуване с редови американци: тя никога не влиза във връзка с опозиционните дейци в Америка. Сега са се появили „изтичания на информация”, при това от нашите прозападни медии, уж че на Пол Уилън в в хотел „Метропол” е предадена флашка с държавна тайна от някого: списък със сътрудниците на едно от секретните руски ведомства. След пет минути той е задържан от сътрудниците на ФСБ. Косвено намекват, че флашката е била подхвърлена от „някого” на Уилън. Но това не променя същността на нещата: Уилън се е срещал с някого в „Метропол”, а може би не само там. Той често е бил в Русия и преди и знае руски език на основно равнище. И сега той е пристигнал в Москва на сватбата на приятел. Скоро ще разберем името на този щастливец. Посланикът на САЩ в Москва Джон Хънтсман се е срещал с Уилън, заявления от него засега няма. Затова пък държавният секретар Майк Помпео побърза да поиска завръщането на Уилън. Това едва ли ще стане и Помпео го знае, но на него му е нужно да прави страшни заявления за анализаторите на CNN. Нашият „агент” Доналд Тръмп засега мълчи. Наистина Тръмп и неговите анализатори трябва да помислят, преди да започнат отново да налагат санкции. Като цяло задържането от Ердоган на американски проповедник в Турция доведе до криза в американско-турските отношения. Сега, след като задържа Уилън, Москва казва, че е готова за по-нататъшно влошаване на отношенията с Вашингтон. Факт е, че много независими анализатори смятат, че американският санкционен пакет е празен. Разбира се, може да измислят нещо друго, само че то може да удари много по-силно американската доларова система, а руските суровини и военно-технически ресурси за износ ще останат на пазара. При основните стокови групи с широк профил, на първо място храната, Русия вече напълно замества вноса. А руският еквивалент на SWIFT в Русия вече работи. Слуховете за оставката на министъра на финансите на САЩ и архитекта на антируските санкции Стив Мнучин намекват, че работата е дебела: той е прекалил с играта и е изложил на удар американската финансова система. Видимо Москва, в лицето на Владимир Путин, преминава от политиката на „партньорство”, от опитите да се разбере със западните „партньори” към тяхното сдържане като противници на Русия, с които е безполезно да се договаряш. Путин се заема внимателно с Америка, започвайки с огледални отговори спрямо нейните действия. Москва най-вероятно е изчислила последствията и се е решила именно на такъв поврат. Забележете, че затягането на позицията на Москва във външната политика съвпадна с началото на активната фаза на изграждането на „Северен поток 2“, заедно с Германия, в разрез със заплахите от санкции от страна на САЩ. Германия очевидно е отказала да следва енергийната политика на САЩ, което я прави в момента ситуационен партньор на Русия. А за Украйна. Всичко това не предвещава нищо добро за бандеровския режим на Порошенко. Външният министър Сергей Лавров вече не се притеснява да му лепи нацистки епитети, това не е случайно. Киевските политически анализатори в един глас казват, че ситуацията в Украйна през 2019 г., във връзка с изборите и кризата в икономиката, ще се влоши, а някой си Охрименко смята, че изборите могат да се превърнат в нов Майдан. Влошаването на отношенията на Русия със САЩ по принцип развързва ръцете на Москва. Превод: В.Сергеев", "date": "2019.01.07", "title": "Путин се заема с Америка"}
{"url": "http://www.classa.bg/%D1%81%D0%B2%D1%8F%D1%82/item/391268-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B0%D1%82%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0", "text": ", на 31 декември 1968 г., се състоя първият полет на пътническия лайнер Ту-144. Ами американците? Защо построиха свой свръхзвуков самолет? Официалната версия за закритата програма е нейната висока цена. Спомнете си, че точно в този момент в Съединените щати в пълен ход тече подготовка за полета до Луната. И два такива скъпи проекта са непосилни дори за американската икономика. Освен това никой не е отменил разработването и изграждането на нови балистични ракети, атомни подводници, самолетоносачи и др.     Но има и друга версия. В авиационните кръгове има мнение, че американците не са имали намерение да строят свръхзвуков самолет. Те бяха първите, които вдигнаха врява по темата, но това беше добре планирана и успешно изпълнена техническа провокация. На изложби и въздушни изяви американците показаха цветни плакати и макети на бъдещи самолети. Всичко изглеждаше толкова обосновано, изработено и убедително, че никой не се съмняваше: още малко и Америка ще построи свръхзвуков пътнически самолет. Британците и французите решават да продължат, СССР също се включи в това състезание. А в Съединените щати, вместо свръхзвуков самолет построиха „Боинг 747”, който стана един от най-търсените и най-популярни в историята на авиацията, купуван от почти всички големи авиокомпании по света. Европейците изостанаха силно с „Еърбъс”. Но, разбира се, така се случи съвсем случайно. Между другото, цената на „Боинг” 747 е три пъти по-ниска от тази на „Конкорд”. В интерес на истината, трябва да се отбележи, че теорията на конспирацията не свършва дотук. Има мнение, все още непотвърдено, че Съветският съюз е отмъстил на Съединените щати за тази провокация – хвърли ги в изграждането на „Стелт” технологиите. През 1966 г. специалист по радари, работещ в завода на „Локхийд”, докато чете популярен съветски научно-технически журнал, се натъкнал на статията на физика Петър Уфимцев. Авторът твърди, че самолет от определена форма, изработен от специални материали и боядисан със специална боя, може да бъде практически невидим за радара. Американските военни се заинтересуват от статията и решават да експериментират в тази посока. В резултат на това се появиха самолетите F-117A и B-2. Милиарди долари са изразходвани за създаването им, а тактическите характеристики на машините, меко казано, са отвратителни, а бойната им ефективност, поради невидимостта, не е доказана. Добре известен случай е, че на 27 март 1999 г., по време на войната в Югославия, невидим самолет F-117 Night Hawk на американските военновъздушни сили е унищожен от старата съветска зенитно-ракетна система Р-125 „Печора”. Статията на Уфимцев случайно ли е привлякла вниманието на американските експерти? Малко вероятно е да разберем. В най-добрия случай следващите поколения ще получат отговора. Можем само да си припомним как по време на среща по въпросите на отбраната брошурите, описващи системата Status-6, попаднаха в обективите на телевизионните камери. И както знаем днес, това не е случайност. Имам спешна работа в Сидни В средата на 90-те години се появи нова вълна на интерес към свръхзвуковите самолети. Много конструкторски бюра започнаха да обсъждат проекти на самолети бизнес класа, предназначени да превозват малък брой пътници. Моделът на използване беше визиран по следния начин: бизнесмен трябва спешно да замине за Сидни или Абу Даби. За тази спешност, съответно, се плащат големи (неприлично големи) пари, което прави проекта печеливш. Но той затихна много бързо. Изглежда, че основната цел на тези разработки е да се получат пари от държавата или спонсори-инвеститори за НИРД. С модерните средства за комуникация няма нужда да се движите по земното кълбо при свръхзвукови скорости. И ако все още трябва да лети далеч, модерни лайнери могат да осигурят високо ниво на комфорт. Между другото, днес на това наблягат както производителите на въздухоплавателни средства, така и превозвачите. Последният път Ту-144 излетя в небето през 1996 г., работейки по изследователска програма на НАСА, чиято официално обявена цел бе да се получат данни за създаване на ново поколение свръхзвукови пътнически самолети. Оттогава са минали 22 години. Никой не си спомня за програмата СПС-2. Превод: В.Сергеев", "date": "2019.01.07", "title": "Свръхзвуковата надпревара"}
{"url": "http://www.classa.bg/%D1%81%D0%B2%D1%8F%D1%82/item/391269-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B7%D0%B0-%D0%B1%D0%B8%D1%82%D0%BA%D0%B0", "text": "Президентът на Китай Си Дзинпин призова армията да бъде подготвена за битка, информира “Ройтерс”.   Въоръжените сили на Китай трябва да засилят чувството си за спешност и да направят всичко възможно, за да се подготвят за битка, поиска той по време на среща с военното ръководство. Китай подсилва армията си на фона на териториалните спорове в Южнокитайско море и ескалиралото напрежение със САЩ в областта на търговията и заради статута на Тайван. Официалната агенция “Синхуа” отбелязва, че Си е заявил по време на срещата, че Китай е изправен пред все повече рискове и предизвикателства, и въоръжените сили трябва да работят за гарантиране сигурността и развитието на страната.     Си, който също е председател на Централната военна комисия, отбеляза още, че въоръжените сили трябва да приемат стратегии през новата ера и да поемат отговорности за подготовка и провеждане на война. Светът е изправен пред големи предизвикателства, невиждани от столетие, Китай все още е във важен период на стратегическа възможност за развитие, каза държавният глава и добави, че въоръжените сили трябва да бъдат подготвени да реагират бързо при спешни ситуации, да модернизират оперативните си възможности и да подготвят нов тип въоръжени сили.  ", "date": "2019.01.07", "title": "Си Дзинпин: Подгответе се за битка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391262-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2", "text": "  Живеем в измамно време и дали ще ни подлъжат ало-измамници или някакви други измамници, няма особено значение, щом все пак ни мамят. Когато обаче в схемата участва Лили Иванова, ситуацията придобива далеч по-внушителен характер!   Името на примата на родната поп музика се оказа въвлечено в нагъл план, дело на оправни младежи, чиято цел е да бъркат колкото е възможно по-дълбоко в джобовете на заблудени българи, като лъжат, че продават… вещи на Лили Иванова! С репортер на народното издание се свърза един от потърпевшите, пожелал анонимност, който споделя как се е подвел дотолкова, че да даде цели 5000 лева, за да притежава така нареченото „огледало със златен обков на примата”. Той бил уверен, че то е предоставено за продажба лично от нея, като даже получил в замяна и лично „послание”, за което след това разбира, че е писано най-вероятно от обикновен хлапак с мерак за далавери!     „Заедно с огледалото имаше и малък лист с послание и подпис за благодарност от Лили Иванова, затова не се усъмних нито за секунда, че то е нейна вещ”, коментира измаменият, като пояснява, че с въпросните младежи се свързал през социалната мрежа, след като видял, че и други хора са го правили вече преди него. Въпросното послание пък било написано на компютър, не на ръка... „Бяха много любезни, учтиви, но когато поисках някакво друго потвърждение, че купеното от мен действително е от Лили Иванова, че наистина притежавам нейна вещ, те изведнъж се изпариха. Закриха профилите и изчезнаха”, тюхка се пишман колекционерът. И добавя, че се е хванал доста лесно на номера, без да помисли трезво. Освен него обаче е имало и още няколко човека, които са се хванали на въдицата, че си купуват… вещи на примата. Столичен бизнесмен дори превел по банков път „скромната сума” от 30 000 лева, за да притежава „първия микрофон” на голямата ни певица. „Кой знае от кой битак са го взели и го представят за неин”, възмущава се той, но, както се казва - „след дъжд – качулка”. По груби изчисления ужилените хора са платили сумарно около 50 000 лева на измамниците, които, разбира се, после бързо изчезнали от социалната мрежа, закрили профилите, заличили и всякакви кореспонденции с тях. Самата Лили Иванова до този момент не е имала никога подобна практика да разпродава лични вещи, особено чрез посредници. Но, както се казва, наглата схема ще е като обица на ухото за подвелите се.", "date": "2019.01.07", "title": "Лили Иванова попадна в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391263-%D1%80%D0%B8%D0%B0%D0%BB%D0%B8%D1%82%D0%B8-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D1%84%D1%83%D0%BA%D0%B0-%D1%81", "text": "Тя обича да показва тялото си. 27-годишната американска риалити звезда Фара Абрахам отново свали дрехите си и показа сочните си форми си по време на плажен ден. Ветеранката от предаванията Teen Mom, 16 and Pregnant, Celebrity Big Brother и др. изглеждаше в топ форма, докато парадираше в оскъден златист бански в Лос Анджелис. Фара, майка на едно дете, не крие, че подобрява фигурата си с някои хирургични интервенции.      Риалити звездата показа и новата си розова ефектна прическа, докато с удоволствие тичаше по пясъка и се насочваше към водата.      Тя показа всички привлекателни извивки на тялото си, докато се наслаждаваше на слънчевата светлина и сякаш не забелязваше хората около нея. Фара Абрахам се радва на много фенове в социалните мрежи и бляскав живот, но преди време получи удар от съдбата.      Тя е била бременна в осмия месец с деветгодишната си в момента дъщеря София, когато бащата на детето Дерек Ъндърууд почина при автомобилна катастрофа в Айова. Звездата отбеляза преди дни и десет годишнината от смъртта му.  Ето и още няколко СНИМКИ на риалити звездата:        ", "date": "2019.01.07", "title": "Риалити звезда се фука с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391264-%D0%BF%D0%BE%D0%B7%D0%B0%D1%81%D1%82%D0%B0%D1%80%D0%B5%D0%BB%D0%B8%D1%82%D0%B5-%D0%B0%D0%BA%D1%82%D1%80%D0%B8%D1%81%D0%B8-%D0%BE%D1%82-%E2%80%9E%D1%81%D0%B5%D0%BA%D1%81%D1%8A%D1%82-%D0%B8-%D0%B3%D1%80%D0%B0%D0%B4%D1%8A%D1%82%E2%80%9D", "text": "Едва ли има жена, която да не е следяла с интерес любовните и сексуални истории на героините от сериала „Сексът и градът”. Нека да си признаем, че и много мъже тайничко също поглеждаха епизодите с надеждата да разгадаят необятната женска психика.   Обаче решихме да си спомним как изглеждаха младата Сара Джесика-Паркър, Ким Катрал, Синтия Никсън и Кристин Дейвис. Е, в същото време и да видим какви поразии им се случиха през последните години.     Важно е да уточним, че първият сезон на култовия телевизионен сериал „Сексът и градът” се появи през юни 1998 година. И въпреки факта, че всичките четири актриси вече са по над 50 години, всички те изглеждат зашеметяващо. За фигурите им може да им завиди всяка жена! Сара Джесика-Паркър  В първата серия тя бе на 33 години, но днес на 52 години. Според сценария героинята на Сара Кари Брадшоу бе жена, погълната от модата, която може да изтегли последните си пари само и само да си купи нови обувки. Между другото, след края на сериала милиони момичета искаха да станат журналист-писател, да напишат седмична колона за модно списание и да наемат апартамент в престижен район, да купуват дизайнерски дрехи и да излизат на най-добрите партита. Самата Паркър многократно е казвала в интервютата си, че тя и героинята й Кари Брадшоу имат малко общо. Въпреки това, усещането за стил и любов към дрехите все още я следва. За първи път видяхме Кари като младо безгрижно момиче, но постепенно тя израсна и се промени.  .     Ким Катрал  В първия епизод на сериала Саманта бе на 42 години, а сега на 61 години. Първо, ние трябва да отдадем почит на Ким: тя изглеждаше зашеметяващо в сериала и два пълнометражни филма, въпреки че в живота си тя е по-възрастна с почти 10 години от героинята си, но и от нейните приятелки на екрана. Второ, именно поради нежеланието й а участва в трети филм „Сексът и градът“ проектът трябваше да бъде замразен. Въпреки че сега се говори, че сценаристите са решили да „убият” Саманта Джоунс, но все пак ще времето ще покаже ще го бъде ли. За разлика от героинята си – непоколебима сексуална и сама фурия (връзката със Смит Джерад не се брои) Ким се е венчала три пъти (макар че накрая се развежда). Сега актрисата живее в Ливърпул, участва в театрални представления и се радва на всичко, което се случва наоколо. Честно казано 61-годишната Саманта е трудно да си се представи в контекста на нейния образ. Но необходимо ли е?!     Синтия Никсън  В началото на сериала тя бе на 32 години, а сега на 51 години. Преди ролята на Миранда Хобс в телевизионния сериал Синтия беше по-известна като театрална актриса, между другото, много добра: има няколко статуетки на Тони за най-добра актриса в различни пиеси. По време на снимките на „Сексът и градът“ Никсън е в отношения с английския професор Дани Моузес и има две деца от него, но през 2003 г. двойката се разведе. През 2006 г. Синтия беше диагностицирана с рак на гърдата, който в крайна сметка спечели. Наскоро Синтия се ожени за Кристин Маринони и осинови момче. Като цяло би било доста интересно да видим как ще се развие изображението й на екрана, ако има нов филм.     Кристин Дейвис  В първата серия на сериала тя бе на 33 години, а днес на 52 години. Ролята на Шарлот Йорк-Голденблат беше върхът на актьорската кариера на Кристин. Между другото, в края на заснемането на поредицата, през 2004 г., тя стана лицето на козметичната марка Maybelline New York. Но личният живот на Дейвис не е никак добър – тя така и не се омъжи. През 2011 г. стана известно, че актрисата е осиновила новородено чернокожо момиче, което е кръстила Джема Роуз Дейвис. В момента Кристин отглежда детето си и рядко взима участие в сериали или филми. Тя е и посланик на Оксфордския комитет по гладуването. Заслужава да се отбележи, че визуално Шарлот не се е променила изобщо, с изключение на това, че нейният безгрижен объркан вид е станал по-тъжен.     ", "date": "2019.01.07", "title": "Позастарелите актриси от „Сексът и градът”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391265-%D1%80%D1%83%D1%81%D0%B0%D1%82%D0%B0-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D0%B0%D1%81%D0%B4%D0%B8%D1%81-%D1%80%D0%B0%D0%BD", "text": "Някогашната футболна съпруга Асдис Ран направи шокиращо признание от потайния си личен живот. Ледената кралица, както е популярна русата секс бомба у нас, е родила първото си дете едва на 17 години, пише \"Уикенд\". То е плод на любовта й с първия съпруг от средата на 90-те, с когото обаче отдавна е разведена. Най-големият син на цомбестата манекенка в момента е на 22 години. \"Щом е родила на 17, нищо чудно да е била малолетна при първия си секс\", възмущават по-консервативните дами.  Едва ли Асдис, която догодина ще чукне 40, е планирала тази ранна бременност, но изобщо не съжалява. Дори се има за късметлийка и често се хвали как е отгледала сина си на толкова крехка възраст.  Пищната блондинка има още две деца от бившия исландски футболист на ЦСКА Гардар Гунлаугсон. Именно покрай него сочната моделка нашумя в България, а с времето стана по-известна и от самия играч.   Клетият Гари не само се провали на \"Армията\", ами му сложиха и рога. По онова време вървяха слухове, че палавата Асдис кръшка на мъжа си, което доведе до развод. Ледената кралица обаче остана в България да върти моден бизнес и редовно бръмчи по линията Рейкявик - София, а летата прекарва по нашето Черноморие. В момента Асдис Ран ходи с бизнесмена Йохан Томасон, който е с 15 години по-възрастен от нея. Знойната исландка обаче се е зарекла, че няма да има повече деца.          ", "date": "2019.01.07", "title": "Русата секс бомба Асдис Ран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391266-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Правете само онова, в което се чувствате като истински майстори. Обърнете внимание, че всякакви грешки и пропуски, могат сериозно да засегнат кариерата ви. Интензивните спортни упражнения, е по-добре да замените с ежедневна гимнастика. В любовта, се опитайте да се придържате към компромисите и \"златната среда\". ТЕЛЕЦ ( 21 април - 21 май )  Не пречи, да освежите взаимоотношенията с половинката си, с романтични изненади или пътувания. Дори ако всичко това не е част от вашите намерения, променете ги смело. Неочаквано пристигане на роднини или обаждане от приятел, може да разстрои плановете ви. Трябва да бъдете изключително сдържани и да скриете негативните емоции. БЛИЗНАЦИ ( 22 май - 21 Юни ) Денят, не ви обещава реализация на вашите идеи и планове, но се очаква да бъде весел. Може да се запознаете със симпатични хора, прекрасно да пообщувате и дори да отидете сред природата или в парка. Основното е да бъдете внимателни, по време на разходката. В работата също не трябва да поемате рискове. Шефът и без това, ще забележи вашето усърдие и отговорност.   РАК ( 22 юни - 23 юли ) Трябва да избягвате стереотипите и клишетата, особено в процес на общуване с нови хора. Вашите стремежи към идеала, вече са омръзнали на всички, така че се дръжте скромно и сдържано. Бурните ви чувства, към млад колега могат да нарушат професионалните ви планове. От пътуване не се отказвайте, ще бъде печелившо. ЛЪВ ( 24 юли - 23 август ) Препоръчително е, да правите всичко с любов и отговорност. Дори и непосредствеността, е с приоритет днес, така че не се притеснявайте, да изглеждате лекомислени. Внимавайте при разходка, може да се преохладите и да възникнат проблеми със ставите. Вечерта ви очаква среща с човек, който в миналото е означавал много за вас. ДЕВА ( 24-ти август - 23 септември ) Може да преместите планини, ако не се подавате на мързел и нездравословни амбиции. Възможни са неочаквани печалби и печеливши оферти в сферата на бизнеса. За да постигнете максимален резултат, трябва да сте активни и оптимистично настроени. Съществува голяма вероятност от обостряне на болести, за които сте забравили. ВЕЗНИ( 24 септември - 23 октомври) Препоръчително е да останете спокойни, дори и в ситуации, които изглеждат непоносими. Осланяйте се на подкрепата на другите и мъдрите им съвети. Така ще може да преодолеете всички трудности, както лични, така и на работното място. Денят е благоприятен за занимания със спорт, планирани екскурзии и бизнес срещи.   СКОРПИОН ( 24 октомври - 22 Ноември ) Ще трябва да прелистите страниците на миналото, за да съберете успешно пъзела на настоящето. Задачата не е лесна, но трябва да опитате. Не очаквайте голяма печалба, защото вие сами не сте направили нищо, за да я получите. В личния си живот, трябва да поемете инициативата в свои ръце, за да си направите правилните изводи.   СТРЕЛЕЦ ( 23 Ноември - 21 Декември ) Препоръчително е, да се разграничите от всичко, което ви причинява физически и психически дискомфорт. В противен случай, проблемите ще ви поглълнат. А такива, може да има, както в работата, така и във финансите и по отношение на здравето. Между другото, за подобряване на здравословното състояние, ще са полезни - йога, танци и ароматерапия. От пътуване, по-добре се откажете. КОЗИРОГ (22 Декември - 20 януари ) Трябва да действате в ретро стил, за да решите производственитe проблеми. Спомнете си предишните постижения, за да си помогнете и продължите напред. В диетата си, трябва да включите, млечни продукти и пилешко месо. А закаляващите процедури, ще помогнат за свалянето не само на физическото, но и нервното напрежение.  ВОДОЛЕЙ ( 21 януари -  19  февруари ) Препоръчва се, да сте по-предпазливи, когато става дума за вземане на решение в любовната сфера. Особено, ако сте направили предложение на избраника си, първо помислете сто пъти колко много го обичате. Възможни са важни срещи с хора, от които зависи по-нататъшната ви кариера. Печалба очаква онези, които предварително са намерили допълнителен източник на доходи.   РИБИ ( 20 февруари - 20 март ) Днес, по-добре избягвайте масови мероприятия, за да не се окажете в плен на собствената си несигурност. Не сте готови да бъдете пред публика, така че се заемете с малки и рутинни задачи. Между другото, те ще ви донесат добра печалба. За да поддържате здравето си, не пречи да взимате контрастни душове и да направите лека диета. Откажете алкохола.", "date": "2019.01.07", "title": "Дневен хороскоп 7 януари"}
