{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381689-%D0%BA%D1%83%D0%B1%D0%B0-%D0%BC%D0%BE%D0%B6%D0%B5-%D0%B4%D0%B0-%D1%83%D0%B7%D0%B0%D0%BA%D0%BE%D0%BD%D0%B8-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8%D1%82%D0%B5-%D0%B1%D1%80%D0%B0%D0%BA%D0%BE%D0%B2%D0%B5", "text": "Мариела Кастро, кубинска парламентаристка и дъщеря на ръководителя на комунстическата партия и експрезидент Раул Кастро (племеничка на Фидел Кастро), обяви, че ще настоява еднополовите бракове да бъдат включени в процеса на конституционна реформа, който би трябвало да започне през юли, съобщи Асошиейтед прес. Очаква се реформата да обхване множество промени, осъвременяващи кубинската конституция от 1976 г., създадена за планова икономика от съветски тип. Комунистическото правителство бавно въвежда пазарни реформи и се опитва да насърчи по-значително взаимодействие със световната икономика. Хомосексуалността беше подложена на гонения в годините след революцията от 1959 г., водена от семейство Кастро, но Куба прекрати тази политика и забрани дискриминацията на работното място. Мариела Кастро стана видна защитничка на правата на хомосексуалните. В петък тя заяви пред медиите, че ще настоява новата конституция и закони да разрешат хомосексуалните бракове и да се увеличат наказанията за насилие и хомофобия. Очаква се новият кубински президент Мигел Диас-Канел, наследил Раул Кастро през април, да я подкрепи.", "date": "2018.05.06", "title": "Куба може да узакони еднополовите бракове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381683-%D1%83-%D0%BD%D0%B0%D1%81-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D1%81%D0%B5-%D0%B1%D0%BE%D1%80%D0%B8-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0,-%D0%B5-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BD", "text": "Подадох сигнали срещу шефове на НАП. Това са Илияна Христова, Бойко Атанасов и Красимир Стефанов. До този момент не е последвало нищо. Ужас е. В тази държава всеки, който иска да се бори срещу корупцията, е преследван. Всичко се прикрива. Това каза пред Фрог нюз адвокат Мария Колева.   Ето какво още разкри тя:   – Г-жо Колева, в края на март т. г. бяха арестувани няколко данъчни служители като организирана престъпна група за корупция. Заради това цял отдел от 300 души бяха съкратени. Като адвокат, запознат с доказателствата по делото, смятате ли, че то ще издържи в съда?     –  Не. Това ще е поредното дело, което ще се сгромоляса и  ще ви кажа защо. Специализираната прокуратура е създадена, за да преследва и  рекетира обикновените граждани. Реално няма никакви доказателства срещу данъчните служители, които бяха задържани в края на март. т. г. Пет човека стоят в ареста без причина. Срещу тях няма обвинителен акт, а в същото време им е наложена най-тежката мярка.   –   Казват, че има СРС-та.   –  Действително по това дело са прилагани СРС-та.  Първият, който е бил подслушван с разрешение на съда  е бил началник-отдел „Оперативни проверки” към НАП Славчо Шалев. Той обаче нито е сред  задържаните, нито е разпитван. Това не е логично, защото, за да бъде разрешено едно лице да бъде подслушвано, съдът трябва да бъде убеден, че това е необходимо.      Шалев реално организира дейността на хората от отдела, които бяха впоследствие задържани. Знае се, че те не могат да предприемат нищо без знанието и разрешението на началника си.  Категорична съм, че арестуваните са жертва на своите началници. Натискът да се прави едно или друго става от шефовете. Никой не предприема нищо на своя глава. Моя колежка беше уволнена, защото нейната пряка  началничка – шефката на НАП-София Илияна Христова  я натиснала да прикрие проверка срещу  Гущеров. Тя не се подчини и я уволниха. Още една жена беше махната, защото не изпълнява поръчките на Илияна Христова.   – Защо няма жалби за тези неща?   – През декември съм подала жалба срещу хората от  високите етажи на НАП. Сигналът ми е до главния прокурор Сотир Цацаров и премиера Бойко Борисов. Той засяга дейността на настоящата шефка на НАП-София  Илияна Христова и предишните й колеги  Бойко Атанасов и Красимир Стефанов.   –  Реагира ли Цацаров?   –  Да, вече има образувана преписка. По случая съм  разпитана в Главна дирекция „Национална полиция”.   –  Какво разказахте на органите на реда?   –  Имам доказателства, че Илияна Христова прикрива фирми за източване на ДДС. Става дума за чужда фирма. Има ревизионни актове за милиони, които са влезли в сила, но Христова не ги е събрала. Тези пари никога няма да се съберат.   – Каква е причината тази фирма да се облагодетелства?   – Става дума за немска фирма, за която се е застъпвал чуждестранен посланик.   –   Каква е сумата, с която държавата е ощетена?   –  10 млн. лв. За толкова е ревизионния акт.  Става дума само за един данъчен период. Представете си с лихвите за какви пари говорим? До този момент вероятно  надхвърлят 20 млн. лв.  И толкова е загубила държавата само от един ревизионен акт.   –  Защо сте подали сигнал срещу бившия шеф на НАП и депутат от ГЕРБ Красимир Стефанов?   – Защото докато беше на този пост лично съм го информирала за източване на ДДС. За същото  съм уведомила и прокуратурата. Тези фирми и до ден днешен не са внесли и една стотинка в държавата. Те няма и да ги внесат, защото са фалирали, нямат никакви активи.   – Каква беше дейността им?   – Продаваха петрол, вземаха го от „Лукойл”. За съжаление държавата никога няма да си събере дължимото.   – Защо споменавате името на Бойко Атанасов в сигналите си?   –  Когато се случваха всички тези безобразия, за които ви разказвам, той беше директор на дирекция в НАП. Става дума за фирми от София и София-окръг. През 2014 година от Сметната палата  установяват, че зала „Арена” в Ботевград е построена от брата на съпругата на Бойко Атанасов. По време на строителството й са били отпуснати допълнително 2 млн. лв. без да има причина. Не е ясно тези пари за какво са похарчени.   – Прокуратурата отговори ли ви на сигналите?   – Не. Същото се случва и със сигналите, които различни хора са подавали и  срещу бившия кмет от ГЕРБ  в Ботевград Георги Георгиев. В тях се говори за източване на милиони във всяка една област. До този момент срещу него не е предприето нищо. Той няма бизнес, бил е директор на Тухларния завод, откъдето му викат и Жоро Тухлата. След това стана кмет 4 мандата. Дъщеря  му като неработеща  студентска построи хотели, сгради.    Това се знае от  главния прокурор и министър-председателя. По този повод съм  разпитвана в ГДБОП, но оттам нищо не предприеха. Много интересно се държаха към мен полицаите – все едно аз съм виновна за нещо. По тази причина  много хора отказват да разкриват истината и да осветляват далаверите в държавата ни. Върху свидетелите се оказва натиск. Репресия има не срещу този, за когото има данни, че е извършил престъпление, а срещу този, който прави разкрития. Няма такава държава. Такъв страх сред гражданите никога не е имало.   – Вие страхувате ли се?   –   Не, аз съм от хората с активна гражданска позиция. За това си „плащам” цената. Срещу мен имаше опит за убийство, заплахи, данъчни проверки и т. н. Рекетирали са ме. В тази държава не е за живее.  Наскоро президентът Румен Радев призова да се осветлят обществените поръчки. Лично на министър-председателят съм подавала сигнали за съмнителни обществени поръки. През 2015 година ми отговори, че по тях наистина има нарушения. За  хората, които бяха виновни, обаче не последва нищо.   – Как си го обяснявате?   – С това, че става дума за техни фирми. Мога да ви шокирам още повече. Адвокат съм по едно дело за проституция, разпространение на наркотици и рекет. Те са ставали  в един изискан столичен хотел. И знаете ли коя е охранителната фирма?   -Коя е?   – „Ипон”.   – Как се развива съдебната сага?   –  Делото влезе в съда през 2014 година и  до този момент е прекратявано 5 пъти в специализирания съд. Последното заседание беше на 24 април. Пак го прекратиха. Все пак  фирмата не е случайна. Ужас е. В тази държава всеки, който иска да се бори срещу корупцията, е преследван. Всичко се прикрива.", "date": "2018.05.06", "title": "У нас всеки, който се бори срещу корупцията, е преследван"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381684-%D0%BD%D0%BE%D0%B2%D0%B8%D0%BD%D0%B0,-%D0%BA%D0%BE%D1%8F%D1%82%D0%BE-%D0%BD%D0%B8%D0%BA%D1%8A%D0%B4%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D1%87%D0%B5%D1%82%D0%B5%D1%82%D0%B5", "text": "в „Панорама“ на БНТ Корнелия Нинова обяви новината, че има покани за отделни срещи с вицепремиерите Красимир Каракачанов и Валери Симеонов, които ще се състоят следващата седмица – във вторник и четвъртък.   Тази новина има втори план, за който изобщо не се знае и е време обществеността да получи тази информация. Защо лидерите на ВМРО и НФСБ изведнъж решиха да поканят във вицепремиерските си кабинети лидера на БСП?     Отговорът е изненадващ, но верен и почива на достоверна информация: и двамата са притеснени от дишащите им във врата две извънпарламентарни партии, които от половин година засмукват структури на ВМРО и НФСБ в цялата страна.   Тези партии са „Възраждане“ /на бившия заместник-председател на ВМРО Костадин Костадинов/ и „Българската пролет“ /на отдавна напусналия НФСБ Велизар Енчев/.   На последните парламентарни избори Костадинов получи 1 процент от гласовете, което му осигури държавна субсидия. Той развива много активна дейност, като особено сериозна е подписката му за референдум срещу еврото.   От една година към „Българската пролет“ минаха областни структури на НФСБ, отхвърлящи политиката на Валери Симеонов, който ръководи авторитарно партията си. Последното не е от вчера. Но след поемането на вицепремиерски ресор, с пренебрежителното и високомерно отношение към съпартийците си, той катализира разпада на НФСБ. В Бургас партията на Симеонов не съществува, след като общинските му съветници Дражев и Божидаров го напуснаха и станаха независими, а Божидаров оглави „Българската пролет“ в областта. Същото се случи с НФСБ в Русе, Хасково, Сливен и София-област.   Ако Симеонов е притеснен от инвазията на Енчев към НФСБ, Каракачанов е паникьосан от активността на Костадинов в страната и в Македония. Костадинов е подкрепян от „Шоуто на Слави“. Но ако на Слави Трифонов никой не може и не смее да влияе на отношението му към други партии и личности, Нинова може да се откаже от бъдещ съюз с Костадинов, ако ВМРО на Каракачанов й гарантира бъдеща управленска коалиция. Всичко тук е търговия, а Каракачанов е добър търговец, коалирал се в последните 20 години с осем партии.   На 7 март т.г. Костадинов и Енчев застанаха до Корнелия Нинова в общия им протест пред Министерския съвет срещу продажбата на ЧЕЗ на Гинка Върбакова. И двамата са забелязани да влизат в централата на БСП на ул. „Позитано“. А на първомайското шествие-протест пред правителството „Българската пролет“ участваше със своите символи.   Истинските наследници на делото на Гоце Делчев, Иван Михайлов и Тодор Александров няма да се примирят с подлото обсебване на ВМРО от един продажен политик. Той не само се продаде на ГЕРБ, но и присвои имотите на организацията, регистрирайки ги в частна фондация със седалище в Пазарджик. Истинските патриоти не търгуват с имоти.   Интригата в поканите на Каракачанов и Симеонов към Нинова е дали срещите ще са в техните министерски кабинети или в партийните им централи. Ако Нинова отиде в Министерския съвет и в Министерството на отбраната, значи двете й срещи са със съгласието на премиера. Но ако Нинова пие кафе в партийните централи на „Пиротска“ и „Раковска“, значи лидерите на ВМРО и НФСБ подсказват готовност за бъдеща коалиция с БСП. Поредната мръсна коалиция.", "date": "2018.05.06", "title": "Новина, която никъде няма да прочетете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381685-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B0%D1%82%D0%BE,-%D0%B8-%D0%B0%D0%BA%D0%BE-%D0%B5-%E2%80%9C%D0%BF%D1%80%D0%BE%D1%82%D0%B8%D0%B2%E2%80%9D,-%D1%81%D0%B0%D0%BC%D0%BE%D1%82%D0%BE-%D0%BD%D0%B0%D1%82%D0%BE-%D1%89%D0%B5-%D0%BD%D0%B8-%D0%B8%D0%B7%D1%80%D0%B8%D1%82%D0%B0,-%D0%B7%D0%B0%D1%82%D0%BE%D0%B2%D0%B0-%D0%B3%D0%B8-%D0%B5-%D1%81%D1%82%D1%80%D0%B0%D1%85-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5%E2%80%A6", "text": "Абсолютно може да се проведе референдум за излизане от НАТО.   Няма никакви пречки.   Но политиците ги е страх, че за разлика от други референдуми, които ги занулиха, този не могат.   Защото ако 60% гласуват за излизане, самото НАТО ще ни изрита.   Дори нашите политици да измислят, че допитването е невалидно.   Този референдум ще произведе действие, и затова просто няма да го допуснат.            ", "date": "2018.05.06", "title": "Абсолютно може да се проведе референдум за НАТО, и ако е “против”, самото НАТО ще ни изрита, затова ги е страх политиците…"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381687-%D0%BF%D1%8A%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-gmail", "text": "От миналата седмица Gmail започва сериозно и поетапно обновяване и когато то достигне до вашата пощенска кутия, бъдете готови за истинско визуално предизвикателство. Услугата, която ползват над 1,4 млрд. души по цял свят, вече натрупа 14 години история, като през това време промените бяха почти незабележими. Но сега идва нов редизайн, който ще направи полезната програма съвсем различна на вид. Въпреки че много от функциите са налични при конкурентни доставчици на услуги като Yahoo Mail и Outlook, те ще допринесат за удобство и повече възможности за вършене на работа с приложението. Едно от първите неща, с които ще се сблъскате, е изцяло новото поле Tasks (задачи) в дясната част на работния панел. Както се вижда от името, там може да добавяте различни задачи, като пишете директно в полето, или с влачене да преместите имейл или контакт и да ги включите директно в календара. Друга промяна е, че вече добавените файлове вървят под имейлите, така че може веднага да ги видите, но в същото време това отнема и повече място. Ако това не ви допада, можете да промените настройките така, че да не виждате добавените файлове. Вече само с преминаване на курсора над имейлите автоматично излизат бутони с предложения за това какво да направите – да архивирате, изтриете, обозначите като непрочетено съобщение. Така няма да се налага да местите мишката. Има и допълнителен бутон Snooze, така че може да изберете време, след което това писмо да ви бъде изпратено отново. Google набляга и върху използването на изкуствен интелект в своята услуга за електронна поща. Например можете да получавате препоръки за отговор на важни имейли като тези от работодателя или от ваши близки. Също така Gmail ще ви пита дали искате да се отпишете от получаването на поща от определени източници, ако види, че не ги четете. Но в добавка към новите функционалности получавате и ново ниво на сигурност. Подозрителните имейли вече ще бъдат обозначавани с много голямо червено каре с предупреждения. Има и нов „поверителен\" режим, в който са вкарани функции, познати от приложения като инстаграм и снапчат. Например съобщенията ви вече могат да имат дата за изтриване, което ги саморазрушава след определено време. Също така имате и опцията да изтеглите обратно вече изпратен имейл. Досега това беше възможно само в рамките на минута, вече е неограничено. Нещата са сериозни – можете да зададете и двустепенна верификация на получателя – той може да прочете изпратеното от вас само ако се идентифицира като реалния адресат на съобщението с използване на SMS. Специално за бизнес акаунтите Gmail може да блокира зареждане, разпечатване, препращане. Не че не може да направите скрийншот на съобщението, но нещата се усложняват. Поверителният режим няма да е достъпен за всички потребители в началото, но в рамките на няколко седмици ще получи пълно разпространение. Имайте предвид, че промяната във вашата поща няма да стане автоматично. Ако искате новия интерфейс, ще трябва сами да дадете заявка за това. Проверете в „Настройки\" (зъбното колелце в горния десен край на екрана) дали обновяването вече е налично. Ако в горната му част има съобщение „Изпробвайте новата версия на Gmail\", действайте.", "date": "2018.05.06", "title": "Пълна промяна на Gmail"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381688-%D0%BA%D0%B0%D1%82%D0%B0%D1%80-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0-19-%D0%BE%D1%82-%D1%80%D0%BE%D1%81%D0%BD%D0%B5%D1%84%D1%82", "text": "Катар придобива близо 19% от „Роснефт\", спасявайки руския петролен гигант от неуспешна сделка с китайския конгломерат CEFC, съобщи „Ройтерс\". Постигнатото споразумение заздравява връзките между Москва и Доха в момент, когато Катар е бойкотиран от съседите си в Залива. Държавният Катарски инвестиционен фонд (QIA) първоначално бе купил заедно с швейцарския консорциум Glencore 19,5% от „Роснефт\" за 10,2 милиарда евро ($12,2 млрд.) при частичната приватизация на руската компания през 2016 г. Миналата година обаче консорциумът се съгласи да продаде дял от 14,16% в „Роснефт\" на CEFC за $9,1 млрд. Сделката се възприемаше като ключова в разширяването на отношенията между Русия и Китай – най-големия енергиен износител и съответно потребител. Тя обаче се натъкна на проблеми, тъй като китайските власти започнаха разследване на основателя и председател на управителния съвет на китайската компания Е Цзянмин за предполагаеми икономически престъпления. Glencore съобщи снощи, че консорциумът, който продаваше дела си в „Роснефт\", се разпуска и допълни, че Катар и Glencore сега ще притежават пряко дялове. Катарският инвестиционен фонд ще контролира 18,93% от акциите на компанията, а Glencore ще държи около 0,57%. „Роснефт\" бе сериозно засегнат от американските санкции срещу Русия, наложени заради анексирането на Крим и заради ролята на Москва в кризата в Източна Украйна. Източници близки до Катарския инвестиционен фонд посочиха, че Роснефт може да се окаже изгодна дългосрочна инвестиция, като се има предвид, че огромната компания струва $65 млрд., въпреки че произвежда повече петрол от американската ExxonMobil, чиято стойност е $324 млрд.", "date": "2018.05.06", "title": "Катар придобива 19 % от Роснефт"}
{"url": "http://www.classa.bg/%D1%81%D0%B2%D1%8F%D1%82/item/381680-%D0%BF%D1%80%D0%BE%D0%BA%D1%83%D1%80%D0%BE%D1%80%D1%8A%D1%82-%D0%BC%D1%8E%D0%BB%D0%B5%D1%80-%D1%80%D0%B0%D0%B7%D0%BF%D0%B8%D1%82%D0%B0%D0%BB-%D1%80%D1%83%D1%81%D0%BA%D0%B8-%D0%BC%D0%B0%D0%B3%D0%BD%D0%B0%D1%82-%D0%BF%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF", "text": "Като част от предполагаемата намеса на Русия в президентските избори в САЩ през 2016 г., разследващият екип на специалния прокурор Робърт Мюлер е разпитал нов заподозрян: руския магнат Виктор Векселберг, собственик и президент на Renova Group, съобщи The New York Times, позовавайки се на свои източници.   Векелберг бил разпитан преди около два месеца, след като бил арестуван от федерални агенти, работещи с Мюлер, на слизане от частен самолет. Освен че му били задавани въпроси, те проверили електронните му устройства. В допълнение, компанията му е в списъка на дружествата, санкционирани през април от Вашингтон.   Според източници от вестника, нищо не показва, че Векелберг е заподозрян в незаконно поведение. Освен това вестникът съобщава, че Renova Group е дарила между 50 000 и 100 000 долара на фондация \"Клинтън\".   Подозренията срещу Векселберг в хода на разследването на Мюлер се появяват, защото руският магнат е присъствал на церемонията по встъпването в длъжност на Доналд Тръмп, през януари миналата година. Това, което вестникът предполага, е че специалният прокурор е засилил фокуса си върху възможните връзки между руските олигарси, кампанията на Тръмп и Комитета за президентските инвестиции.   Твърди се, че билетът на Векселберг за да присъства на церемонията, му е даден от братовчед му, американският гражданин Андрю Интратер, който дарил $ 250 000 за церемонията, както е посочено във финансовите записи на кампанията.   В допълнение, Векселберг присъствал на вечеря, проведена в Русия през декември 2015 г., на която присъствал и Майкъл Т. Флин, първи съветник по сигурността на Тръмп, който е бил уволнен, след скандала, когато в медиите се появиха телефонните му разговори с посланика на Русия в САЩ, Сергей Кисляк, разпространени от ФБР.", "date": "2018.05.06", "title": "Прокурорът Мюлер разпитал руски магнат  по разследването на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381682-6-%D0%BC%D0%B0%D0%B9-%E2%80%93-%D0%B4%D0%B5%D0%BD%D1%8F%D1%82-%D0%BD%D0%B0-%D1%85%D1%80%D0%B0%D0%B1%D1%80%D0%BE%D1%81%D1%82%D1%82%D0%B0-%D0%B2%D0%BF%D0%B5%D1%87%D0%B0%D1%82%D0%BB%D1%8F%D0%B2%D0%B0%D1%89%D0%B8%D1%8F%D1%82-%D0%B4%D0%B5%D0%BD-%D0%BD%D0%B0-%D1%85%D1%80%D0%B0%D0%B1%D1%80%D0%BE%D1%81%D1%82%D1%82%D0%B0-%D0%BD%D0%B0-6-%D0%BC%D0%B0%D0%B9-1937-%D0%B3-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Официалният празник на Българската армия е Денят на храбростта – 6 май, Гергьовден.   Още с раждането на християнството последователите му почитат Свети Великомъченик Георги Кападокийски, освен като покровител на скотовъдството, и на войската.   Денят на храбростта се чества в Българската армия още със създаването й; с указ № 1 от 1 януари 1880 г. княз Александър Батенберг учредява военния орден “За храброст”, с който се удостояват героите на бойното поле.    На 9 януари същата година е издаден указ, с който се постановява честването на празника. Определена е датата 23 април – деня на Свети Георги Победоносец, но от 1916 г. поради преминаването от Юлианския към Грегорианския календар, Българската православна църква взема решението Денят на храбростта да се празнува на 6 май.     В началото празникът се отбелязва скромно, само с панихида в гарнизоните, поздравления и обяд за кавалерите на ордена “За храброст” и ограничени военни паради, основно в София. По-късно цар Фердинанд допринася за по-голямата пищност и значение на честването.     По времето на войните – 1912-1918 г., празникът се чества в бойни условия, отслужва се панихида за загиналите, молебен за живите и преглед на войсковите части от върховния главнокомандващ Българската армия; тържеството приключва с кратък военен парад.     Освен Деня на храбростта съществува и Денят на победите – т.нар. малък Гергьовден, на 27 ноември, когато Българската армия побеждава в боевете при Сливница по времето на Сръбско-българската война през 1885 г.  През 1931 г. Денят на храбростта и победите е обявен за боен празник на войската.   На 6 май 1937 г. Денят на храбростта е отпразнуван особено впечатляващо. При изключителна тържественост цар Борис III връчва новите бойни знамена на софийските полкове. Старите бойни знамена, обгорени и прокъсани от куршумите, обикалят в прощално шествие под звуците на “Шуми Марица” препълнения площад пред двореца, за да бъдат отнесени в Пантеона на българската слава.    Новите знамена са осветени от софийския митрополит Стефан; след това царят с позлатено чукче заковава на всяко от тях позлатен гвоздей с изображението на своя вензел. Той лично връчва бойното знаме на всеки командир на полк. Начело на парада са кавалерите на ордена “За храброст”. От този парад и на следващите се отдава специална почит на ветераните и инвалидите от войните. За пръв път на този Ден на храбростта тържеството започва от предната вечер със заря, каквато дотогава се изпълнявала само в епизодични случаи.   Гергьовденските паради са отменени от Отечественофронтовската власт на 2 май 1947 г., с постановление на Министерския съвет, с председател Георги Димитров. Първоначално за ден на армията е определен 9 септември, а след 1953 г. – 23 септември, деня на Септемврийското въстание през 1923 г.   След 1989 г. Седмото Велико народно събрание определя за празник на войската 23 август – деня на боевете при Шипка през 1877 г. Този ден се чества на тази дата през 1991 и 1992 г. През 1993 г. с постановление от януари е върната датата 6 май като Ден на храбростта и празник на Българската армия.    Битката при Сливница е голямо сражение по времето на Сръбско-българската война на граничната западна зона. Сръбските части са разбити и отстъпват, въпреки че превъзхождат числено българската войска. Съотношението между силите в началото е 12 хиляди българи срещу 25 хиляди сърби.  Сръбско-българската война започва на 14 ноември 1885 г. Тогава Сърбия е недоволна от Съединението на Княжество България и Източна Румелия – от 6 септември 1885 г., и обявява война на България. Армията на Сърбия се ръководи от опитни генерали, а българската армия – от млади капитани. Въпреки младостта и липсата на опит, капитаните успяват да създадат побеждаваща стратегия и да осигурят победата на България във войната. В световната история тази война остава с израза “Капитаните побеждават генералите”.    По времето на Балканската война български и сръбски части се насочват към непревземаемата крепост Одрин. Българските войници са 120 хиляди, сърбите – 40 хиляди. За пръв път в това сражение са използвани самолети и въздушни балони за разузнаване и бомбардиране на противника. Битката завършва с превземането на крепостта. Шукри паша се предава на генерал Генко Мархолев.    С поредицата от битки при Дойранското езеро нашата армия успява да спре настъплението на вражеските армии – над 330 хиляди англичани, французи, гърци и сърби. Решителната битка е през септември 1918 г. Девета Плевенска дивизия начело с генерал Владимир Вазов побеждава категорично противниците от Съглашението, което губи 60 хиляди души и се отказва от намерението си за пробив. България дава 494 жертви.    Битката при Червената стена е част от сраженията по времето на Първата световна война. В нея воюват Шеста Бдинска дивизия и Осма Тунджанска дивизия срещу силите на Антантата. Целта на френските войски е да отхвърли българските части от Баба планина, да овладее Битолско-Прилепското поле и да стигне до Вардар.  На 12 март 1917 г. френската артилерия обстрелва кота 1248 и върха Червената стена. Предупредени от разузнавачи, българите се укриват в бункери и не дават нито една жертва в последвалия 24-часов обстрел. След тримесечна битка французите успяват да превземат Червената стена.    Загубата мотивира Бдинската дивизия и скоро тя предприема контраатака, въоръжена с нови шест батареи от тежки гаубици и огнехвъргачки. Сражението се състои на 18 май 1917 г. 6 хиляди войници от двата френски полка са обсипани със снарядите на българската армия. Обстрелът продължава два часа. Последното оръжие в ръцете на българите са ръчните бомби, с които засипват окопите на противника. От 6 хиляди френски войници оцеляват само 259 души. Битката е победна за българите.", "date": "2018.05.06", "title": "6 МАЙ – ДЕНЯТ НА ХРАБРОСТТА! Впечатляващият Ден на храбростта на 6 май 1937 г. Военните победи на Българската армия"}
{"url": "http://www.classa.bg/%D1%81%D0%B2%D1%8F%D1%82/item/381681-%D1%81%D0%B0%D1%89-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%BA%D0%B8%D1%82%D0%B0%D0%B9-%D0%B7%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B8%D1%82%D0%B5-%D1%81%D0%BF%D1%80%D0%B0%D1%82%D0%BB%D0%B8", "text": "Говорителят на Белия дом, Сара Сандърс, коментира разполагането на системи за противовъздушна отбрана на Китай и противокорабни ракети, на спорните острови Спратли, като подчерта, че този акт \"ще има последици в краткосрочен и дългосрочен план\", без да уточнява тези последици.   По-рано тази седмица, бе съобщено, че през последните 30 дни Пекин е инсталирал ракети земя-въздух и крилати противокорабни ракети на три места на островите Спратли, разположени в Южнокитайско море.   От китайското Външно министерство подчертаха, че страната му има безспорен суверенитет над архипелага и че разполагането е предназначено само за да осигури нужди, свързани с националната сигурност и няма за цел никоя страна.   \"Тези, които не възнамеряват да бъдат агресивни, не трябва да се тревожат или да се страхуват\", каза Хуа Чунинг, говорител на китайското външно министерство.   Някои експерти от САЩ изразиха съмнения относно естеството на разполагането. \"Най-голямата дилема е, че Пекин може да разгърне много повече ракети, от тези, с които военноморските платформи на САЩ могат да се защитят\", каза за CNBC Хари Казанис, директор за отбранителни изследвания в Центъра на националния интерес на САЩ.   В продължение на години островите на архипелага Спратли са спорни между Китай и няколко държави от Азиатско-тихоокеанския регион: Бруней, Виетнам, Малайзия и Филипините.", "date": "2018.05.06", "title": "САЩ предупреждават Китай за разполагането на ракети на островите Спратли"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381686-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2-%D0%B7%D0%B0%D1%81%D1%82%D0%BE%D0%B9,-%D1%81%D0%BF%D0%BE%D1%80%D0%B5%D0%B4-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "България е в застой, затова германските инвестиции у нас са на санитарния минимум. Това е общият извод от традиционната анкета сред германските инвеститори за 2017 г., обхващаща 15 страни от Централна и Източна Европа. Според данните от анкетата, огласени от „Дойче веле\", малко над 50% от германските инвеститори намират бизнес средата у нас за задоволителна, но в състояние на застой, а 44% са оптимисти, че тя ще се подобри. Немските инвестиции за 2017 г. у нас са били едва 130 млн. евро, а 10 години по-рано – 6 пъти повече. Все пак миналата година е третата в историята на българо-германската търговия – след 1942 г. и 2013 г., когато българският износ на стоки и услуги е по-голям от вноса, а общият търговски стокообмен достига рекордните 7,5 млрд. евро. Два сериозни недостатъка отблъскват най-много германския бизнес. Единият, посочен като много остър проблем от 2/3 от анкетираните, е растящият дефицит на кадри – дори когато са налице дипломирани специалисти, те често са без солидни знания и умения. Другият е липсата на напредък в борбата с корупцията и престъпността – 3/4 от участниците в допитването не забелязват такъв. Едва 17% от германските бизнесмени пък са доволни от българската администрация, за разлика от 2/3 – от естонската. Онова, което е атрактивно у нас за германския бизнес у нас са ниските заплати, ниският корпоративен данък и еврочленството на страната. Все пак 88% от инвестиралите вече в България германски фирми биха инвестирали отново, макар че този дял спада с 2 пункта за една година.", "date": "2018.05.06", "title": "България е в застой, според германците"}
{"url": "http://www.classa.bg/%D1%81%D0%B2%D1%8F%D1%82/item/381678-%D0%BE%D0%B7%D1%85%D0%BE-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D0%B2%D0%B0-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%88%D0%B5%D1%84%D0%B0-%D1%81%D0%B8-%D0%BE%D1%82%D0%BD%D0%BE%D1%81%D0%BD%D0%BE-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BE%D1%82%D1%80%D0%BE%D0%B2%D0%B0,-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B0-%D1%81%D1%80%D0%B5%D1%89%D1%83-%D1%81%D0%BA%D1%80%D0%B8%D0%BF%D0%B0%D0%BB", "text": "Организацията за забрана на химическите оръжия (ОЗХО) заяви, че е невъзможно да се определи точното количество на веществото, с които са били отровени двойният ексагент Сергей Скрипал и дъщеря му Юлия. Това противоречи на предишни изявления на нейния изпълнителен директор, Ахмет Узумчу.   В интервю с The New York Times, Узумчу заяви, че около 50 до 100 грама течен нервнотоксичен агент са били използвани в атаката срещу Скрипал на 4 март.   Въпреки това, ОЗХО поддържа в изявление, публикувано на интернет страницата си, \"в отговор на въпроси на медиите не може да се изчисли или определи размерът на нервния агент, който е бил използван в Солсбъри на 4 март 2018 г., и това количество вероятно трябва да се характеризира в милиграми\".   Изявлението посочва също така, че анализът на пробите, събрани от екипа на ОЗХО води до извода, че химичното вещество \"е с висока чистота, стабилност и устойчивост на атмосферни условия\".   Преди това, Леонид Ринк, един от разработчиците на Novichok заяви, че използването на между 50 и 100 грама от този нервнотоксичен агент би могло да убие цялото население на британския град Солсбъри.", "date": "2018.05.06", "title": "ОЗХО опровергава изявлението на шефа си относно количеството отрова, използвана срещу Скрипал"}
{"url": "http://www.classa.bg/%D1%81%D0%B2%D1%8F%D1%82/item/381674-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D0%BC%D0%BE%D0%B4%D0%B5%D0%BB-%D0%B4%D0%BE%D0%BA%D0%B0%D0%B7%D0%B2%D0%B0,-%D1%87%D0%B5-%D0%B2%D1%8A%D0%B2-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%B4%D0%B2%D0%B0%D0%BC%D0%B0-%D0%B1%D0%BE%D0%B3%D0%BE%D0%B2%D0%B5", "text": "Дейвид Уолпърт, професор в Института Санта Фе (Ню Мексико, САЩ) демонстрира с математическа формула, че не може да се знае всичко и винаги, съобщава Phys.org.   Тази теория се основава на съществуването на математическа структура, която ограничава тоталното знание и стига до заключението, че не можем да изискваме от машина да ни предостави всички знания, а само максимума на възможното.   В същото време, Уолпърт доказва, че две устройства с максимални знания за Вселената и \"свободна воля\" не може да съществуват в една Вселена и се шегува с факта, че това заключение доказва \"теоремата на монотеизма\".   Този учен дава пример за предполагаемото съществуване на Боб и Алис - двама абстрактни учени с неограничена компютърна способност и свободна воля, което включва възможността и двамата да се запитат за нещо един друг. Би било невъзможно и за двамата да предскажат какво мисли другият, ако в определен момент са му отправили същото искане.   Уолтърт сравнява тази ситуация с парадокса на Епименид от Кносос, който заявявил, че \"всички хора от Крит са лъжци\".", "date": "2018.05.06", "title": "Математически модел доказва, че във Вселената не може да има двама Богове"}
{"url": "http://www.classa.bg/%D1%81%D0%B2%D1%8F%D1%82/item/381675-%D0%B1%D0%B8%D1%82%D0%BA%D0%BE%D0%B8%D0%BD-%D0%B5-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BA%D0%BE%D0%BC%D0%B0%D1%82%D0%B0", "text": "Диаграмите на биткоин, които обикновено се отличават с повишения и намаления на цените, напоследък \"изглежда са на ръба на комата\", публикува портал CoinDesk, специализиран в цифровите валути.   Анализирайки ситуацията на криптовалутата, медията отбелязва, че в началото 2018 г. не е била \"спокойна\" година за биткоина. Ако през януари броят на дните, през които цената се е променила в диапазона с над 1000 долара на ден, е бил 21, то през февруари броят на дните с тези характеристики е намалял до 13.   Оттогава нестабилността му спада на само 7 дни през март и 2 дни през април. За CoinDesk тази тенденция се очаквала, тъй като променливостта има тенденция да се покачва при мечи пазари, които преобладаваха в началото на годината, и да спада при бичи пазари.   В този контекст порталът подчертава, че през последния месец цената на биткоина се е увеличила от 6 443 до 9 536 долара, но в същото време средната ежедневна нестабилност е спаднала до 454 долара, а тази сряда дори до 278 долара.   Във всеки случай медията прогнозира възможно силно увеличение на волатилността, тъй като това се случва обикновено след продължителен период на ниска волатилност.", "date": "2018.05.06", "title": "Биткоин е \"на ръба на комата\""}
{"url": "http://www.classa.bg/%D1%81%D0%B2%D1%8F%D1%82/item/381677-%D0%B1%D0%B8%D1%85%D1%82%D0%B5-%D0%BB%D0%B8-%D0%BF%D0%BB%D0%B0%D1%82%D0%B8%D0%BB%D0%B8-%D0%B0%D0%B1%D0%BE%D0%BD%D0%B0%D0%BC%D0%B5%D0%BD%D1%82-%D0%B7%D0%B0-facebook,-%D0%B7%D0%B0-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5%D1%82%D0%B5-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0%D0%BD%D0%B5%D1%82%D0%BE", "text": "Facebook проучва възможността за пускане на абонаментна версия, свободна от реклама, след провеждане на пазарни проучвания през последните седмици, за да определи дали тя може да привлече повече потребители.   Социалната мрежа, управлявана от Марк Цукърбърг, анализира дали е добре да се проучи тази възможност, но няма гаранция, че тя ще продължи с идеята, според източници, запознати с темата, съобщи Блумбърг.   Компанията генерира почти всичките си приходи от 41 000 милиона долара миналата година, чрез продажбата на целеви реклами, ориентирани според потребителски данни.   Социалната мрежа вече проучи тази опция в миналото, но вътрешно разследване стигна до заключението, че потребителите няма да бъдат възприемчиви към опцията за абонамент, защото ще гледат на Facebook като на алчно дружество, което иска пари за нещо, за което казва, че винаги ще бъде безплатно, изтъква Bloomberg.   Но сега компанията вярва, че мнението на някои потребители може да се е променило. Компанията е изправена пред криза на общественото доверие, след като разработчик предаде лична информация за милиони потребители на Facebook на Cambridge Analytica, политическа консултантска фирма, работеща за президентската кампания на Доналд Тръм през 2016 г.   Facebook започна да тества приемането на плащания чрез WhatsApp в Индия. Също така, Цукърбърг обяви пред конференция за разработчици тази седмица, че компанията ще стартира услуга за запознанства, без да посочва дали ще бъде безплатна. Но докато рекламните приходи продължават да идват, Facebook няма много стимул да промени радикално своя бизнес модел, според портала Quartz.", "date": "2018.05.06", "title": "Бихте ли платили абонамент за Facebook, за да избегнете рекламирането?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381679-%D0%B1%D1%83%D0%BD%D1%82%D0%BE%D0%B2%D0%BD%D0%B8,-%D1%82%D1%8A%D0%B6%D0%BD%D0%B8,-%D0%B7%D0%B0%D1%8F%D0%B4%D0%BB%D0%B8%D0%B2%D0%B8-%D0%B2%D0%B8%D0%BD%D0%B0%E2%80%A6-%D0%B8-%D0%BD%D0%B0%D0%BF%D0%B8%D0%B2%D0%B0%D0%BD%D0%B5-%E2%80%93-%D0%BF%D0%BE-%D1%80%D0%B0%D0%B4%D0%B8%D1%87%D0%BA%D0%BE%D0%B2", "text": "В e-vestnik неведнъж е ставало дума за домашните вина, че те имат спонтанна ферментация с диви дрожди. И тъй като не се знае какви точно са дрождите, тези вина се различават значително едно от друго, дори да са от един сорт грозде. Някои диви дрожди произвеждат токсини или вещества, които въздействат по различен начин на нервите. Затова напиването с домашни вина има най-разнообразни ефекти. От едно вино ти почервеняват бузите, друго те удря в краката, трето – в главата. От някое се развеселяваш, от друго ти се притъпява съзнанието.    Ето как е описал ефектите и видовете вина майсторът на разказа, класик на българската литература Йордан Радичков. В разказа си „Кастел” (по името на сорт грозде, виж  ), Радичков разказва за добродушния селянин Пешко, който случил на един лов да удари голям глиган, но ловците отпразнували лова с пиене на хубаво вино кастел. Пешко се напил и прибирайки се с каручката с глигана към къщи, паднал и заспал на пътя, от което си спечелил прякора Кастел.  Следва откъс със съкращения, с описания на опиянението и видовете вина, от Радичков, който ги „класифицира” като бунтовни, меланхолични, тъжни, заядливи, равни, женски, мъжки, трапезни, тежки…:   ***   М ъжете ядат и пият, край огъня става все по-шумно и по-шумно.  – Какво е това страшно вино? – пита по едно време Пешко.  – Не е страшно – обаждат се ловците от Рабиша. – Това е старовремска лоза, държиме още по някой и друг декар от нея, щото прави хубаво вино. Съвременната лоза не може да ти даде таквоз вино. Това вино се казва кастел.  – Бравос, кастел! – казва Пешко. – Ние също гледаме една старовремска лоза, в Бабино лице и в Аврамови ръкавици, отел, но не е нейното вино така хубаво. Стипчиво е и като пиеш, се подсещаш, че жена ти е грозна, че оградата на градината е паднала и покривът на сайванта тече, та требе да препокриваш керемидите. Туй вашето вино не те подсеща за такива работи, хубаво е и е вкусно като чужда булка. Бравос, кастел!  Ловците почват да обсъждат различните сортове вина, всички без изключение са възхитени от виното кастел, щото, като го пие човек, изпада в пълно блаженство и на душата му става леко и светло. Има бунтовни вина, на третата чаша човек се хваща за револвера (това е било едно време, когато хората са носели револвери), а по-късно се хваща за ножа или почва да се удря с юмруци по юнашките си гърди; има меланхолични вина, тъжни, колкото повече отпива от тях човек, толкова по-скръбно става на душата му; и заядливи вина има, половин кана е достатъчно да изпиеш от такова вино, и дапочнеш да гледаш заядливо на целия свят.      Йордан Радичков. Снимка: Иван Бакалов   Сега, казва Ойчи, „Винпром” ти прави едно вино, както и да го пиещ, все ти е равно и сърцето никак не се развеселява. Обаче тия вина напиват… Като се впуснат да обсъждат вината, ловците се сещат, че има така също женски вина, има чисто мъжки вина, вина трапезни и тежки, те приспиват човека хубаво, без сънища, само че след съня усещаш жажда. Но това, кастел, е като че бамбашка, пиеш го, понася те леко през пламтящата есенна гора и уж е тихо, а чуваш как из доловете на Мойсеевото бранище под сурдинка, едва-едва, пеят стоте ансамбъла на Филип Кутев и ако се втренчиш по-усърдно, дори можещ да забележиш как между дърветата се мяркат, приветливи, срамежливо усмихнати, невестите от ансамблите.   Не зная дали всички чуваха женските гласове от долищата, както ги чуваше Пешко, полегнал на едната си страна, обърнал каскета назад с козирката. Каруцата с глигана плува някъде из въздуха, Мойсеевото бранище и то плува,трепти, срамежливи невести попоглеждат срамежливо назад дърветата, все към Пешко   попоглеждат,   а той   примигва небрежно и една тънка въздишка се изтръгва по посока на гората: “Ех, кастел, кастел!”  …  По едно време му се счу, че заедно с него и някой друг върви по меката пепел на пътя, обърна се, но никакъв човек нямаше. Усети, че коленете му омекнат, рече си, че е време да се качи в каруцата.Олюлявайки се и криволичейки по горския път, той лека-полека настигна каруцата.потупа добродушно и крайно миролюбиво глигановата муцуна, хвана се с ръка за ритлата и се опита да се качи в каруцата.  Някой ли, нещо ли го подръпна отзад за сетрето.  Пешко изпусна ритлата и крайно изненадан, се обърна да види кой го е дръпнал. Никого нямаше. Пак забърза напред хвана ритлата, но преди още да повдигне крак, пак нещо го дръпна за сетрето. Пътят тук имаше лек наклон, конете ускориха ход, минаха в тръс и изведнъж Пешко се стресна, да не би коне и каруца с убития глиган да му избягат, затуй напрегна всичките си сили, настигна каруцата и се опита с един отскок да се качи в нея.  Но онуй пак го подръпна за сетрето и той се изтърва от ритлите. Добродушието върху добродушното му лице се смени с усмивка, възсинкавите му очи се изпълниха със светлина и Пешко се закани с пръст. “Ей, Кастел – рече той, – пусни ме да се кача в каруцата! Глей го ти какъв шегобиец е тоя Кастел!”  …  “А!” – рече си Пешко, изненадан от туй, че цялата гора се върти, накланя се на едната си страна, после се накланя на другата си страна, мъчи се да се изправи, пак се накланя, завърта се леко, пламти с пъстрата си шума. Далеко в съзнанието му трополи каруца и въображението вижда как каруцата се отдалечава заедно с озъбения, настръхнал в своята свинска смърт глиган. Две глиги блестят на залеза на слънцето после тънка мъглица се спуща над тях, в мъглицата човекът се мъчи да извика: “Кастел, ей, Кастел!”, но само мръдва с устни, обръща се на едната си страна и омекналото Пешково лице търси прохладата на горската възглавница.  Мека шума е нападала между дърветата и тъй дъхава и примамлива е нейната постеля, че човекът се отпуска в постелята и заспива мигом, като че убит от пушка… Светът престава да съществува…  …  От онова време човекът престана да бъде Пешко, защото всички започнаха да му викат Кастел. Старовремската лозова пръчка изчезна, сега всички ние пием вина – ни мъжки, ни женски, ни тъжни, ни бунтовни, ни заядливи, ни весели, а пък още по-малко мечтателни, дето ще те повдигат от земята и ще те понесат леко през пламтящата гора на Мойсеево бранище, ще изпълнят със светлина цялото ти същество и ще те превърнат почти в неземен човек.  ", "date": "2018.05.06", "title": "Бунтовни, тъжни, заядливи вина… И напиване – по Радичков"}
{"url": "http://www.classa.bg/%D1%81%D0%B2%D1%8F%D1%82/item/381670-%D0%B0%D0%BD%D1%82%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%BD%D0%B5-%D0%B5-%D0%BE%D1%82-%D0%B4%D0%BD%D0%B5%D1%81,-%D0%B2%D0%B8%D0%B6%D1%82%D0%B5-%E2%80%9C%D0%B6%D0%B5%D1%80%D1%82%D0%B2%D0%B0%D1%82%D0%B0%E2%80%9D-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B0%D0%B3%D1%80%D0%B5%D1%81%D0%B8%D1%8F,-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Анти-руската пропаганда на е от днес.   И когато някои и се възхищават, нека видят миналото. Това, което е днес Сирия или Украйна, тогава сме били ние.   Ако не би успяла Русия, дали щяхме да съществуваме…   Ето какво написа фейсбук активистът Емил Софрониев:   “Познайте кой е издал тази карта през 1877 година.   А върху България какво виждате?”   Смятай колко им бъркат в здравето братушките!  ", "date": "2018.05.06", "title": "Анти-руската пропаганда не е от днес, вижте “жертвата” на руската агресия, на мястото на България"}
{"url": "http://www.classa.bg/%D1%81%D0%B2%D1%8F%D1%82/item/381671-%D0%B8%D0%B4-%D0%B7%D0%B0%D0%BF%D0%BB%D0%B0%D1%88%D0%B8-%D0%BC%D0%BE%D0%BD%D0%B4%D0%B8%D0%B0%D0%BB-2018-%D0%B8%D0%B7%D0%B1%D0%B8%D0%B9%D1%82%D0%B5-%D0%B2%D1%81%D0%B8%D1%87%D0%BA%D0%B8", "text": "Бойци на терористичната групировка „Ислямска държава“ (ИД) призоваха последователите си да организират атаки срещу световното първенство по футбол тази година в нова онлайн пропаганда, пише „Дейли Мейл“ (Daily Mail).   Един от плакатите на ИД идва с надпис на френски език, който гласи „Избийте всички“. Това е най-новата серия от заплахи, които джихадистката групировка отправя към Мондиал 2018, който започва на 14 юни в Москва.     През април „Ислямска държава“ предупреди руския президент Владимир Путин, че „ще плати и цена за избиването на мюсюлмани“. Тогава плакатът показваше джихадист, който държи автомат, на заден план се вижда Путин, изобразен като мишена, както и футболни трибуни.    ", "date": "2018.05.06", "title": "ИД заплаши Мондиал 2018: Избийте всички"}
{"url": "http://www.classa.bg/%D1%81%D0%B2%D1%8F%D1%82/item/381672-%D0%BA%D1%80%D1%8A%D0%B3%D0%BE%D0%B2%D1%80%D0%B0%D1%82%D1%8A%D1%82-%D0%BD%D0%B0-%D0%BB%D1%8A%D0%B6%D0%B0%D1%82%D0%B0", "text": "Когато иска да унищожи някого, Западът хвърля обвинения за какви ли не престъпления върху него, докато не дойде удобният момент да издаде присъдата. Тук истината и справедливостта нямат никакво значение. Единственото важно е властта му. Нека още веднъж поговорим за обвиненията за употреба на химическо оръжие в Сирия. Авторът на тази статия, Тиери Мейсан, ни припомня, че конкретно тези обвинения датират от няколко години, но правилото, че Сирия е виновна по принцип е установено преди повече от две хиляди години.   Според Запада „гражданската война“ в Сирия води началото си от 2011 г. Още през 2003 г. обаче, Конгресът прие, а след това президентът Джордж Буш-младши подписа декларация срещу Сирия и Ливан. След неуспешния опит на държавния секретар Колин Пауъл през 2004 г. да превърне Арабската лига в импровизиран местен трибунал (на Срещата на върха в Тунис), през 2005 г. започна и агресията от страна на Запада с покушението над бившия ливански премиер Рафик Харири.      Тогавашният посланик на САЩ в Бейрут, Джефри Фелтман, който вероятно е самият организатор на атентата, веднага обвини президентите Башар Асад и Емил Лахуд. От ООН незабавно бе изпратена мисия, която да разследва случая, а нейните ръководители създадоха псевдо-международен трибунал, който не е ратифициран нито от Общото събрание на организацията, нито от ливанския парламент.    От самото му създаване, на този трибунал беше дадена възможност да привлича свидетели и да събира доказателства. Международната общност държеше двамата президенти на страна от разследването, много високопоставени военнослужещи бяха арестувани и хвърлени в затвора, без да са признати за виновни. И все пак, фалшивите свидетели бяха разкрити, доказателствата станаха невалидни, а обвиненията пропаднаха. Арестуваните генерали бяха освободени, като им бяха поднесени извинения. А Башар Асад и Емил Лахуд отново възвърнаха авторитета си на уважавани публични фигури.   Днес, 13 години по-късно, Джефри Фелтман е вторият човек в ООН, а актуалната тема е химическа атака в Гута. Тук също разполагаме със „свидетелски показания“ (тези на Белите каски) и с „убедителни доказателства“ (снимки и видео материали). Както обикновено, основният заподозрян е Башар Асад. Обвинението бе внимателно подготвяно въз основа на различни слухове от 2013 г. насам.   Без да чака каквото и да е потвърждение на фактите, Западът влезе в ролята на съдия и палач, обвини Сирия и я бомбардира.  Всичко си е същото, с изключение на Русия, която се превърна в суперсила, равностойна на САЩ.    Русия беше тази, която поиска спазване на международните процедури и изпращане на мисия на Организацията за забрана на химическите оръжия в Дамаск. Също така, Русия изпрати в Хага 17 очевидци на псевдо-химическата атака, за да разкрие манипулацията на Белите каски.  А как реагираха 17-те държави от западния алианс, които присъстваха там?  Те отказаха да изслушат свидетелите и да оспорят казаното от Белите каски.     Публикуваха кратко комюнике, което осъжда руското „шоу“. Забравяйки, че вече са осъдили и наказали Сирия, подчертаха, че въпросното изслушване на свидетели се намесва в разследването на Организацията за забрана на химическите оръжия. Те посочиха, че директорът на Световната здравна организация вече е потвърдил химическата атака и би било обидно неговата оценка да се поставя под съмнение.     И естествено, призоваха Русия да спазва международните норми, които те непрекъснато нарушават. Излиза, че с декларацията си, Световната здравна организация е нарушила собствените си прерогативи. Становището й не се основава на факти, а на условности; не доклади на служители на организацията, а единствено и само на твърденията на партньорски организации.    Западът припява фразата „Картаген трябва да бъде разрушен“ вече в продължение на две хилядолетия, без да става ясно в какво обвинява Сирия. На запад този зловещ слоган се е превърнал в механично повтарящ се израз. Всеизвестно е, че „Правото е на страната на силния“. Такива са поуките и от индийските поучителни истории Панчатантра, и от басните на Езоп, Лафонтен и Крилов. Но бащата на този морал вероятно е асирийският мъдрец Акир.     След фарса, който разигра с бомбардировките над Сирия от 14 април, трябва да признаем, че Западът е „най-добрият“ специалист по въпросите на лъжата.", "date": "2018.05.06", "title": "Кръговратът на лъжата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381673-%D1%81%D0%B2%D0%B5%D1%82%D0%B8-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BF%D0%BE%D0%B1%D0%B5%D0%B4%D0%BE%D0%BD%D0%BE%D1%81%D0%B5%D1%86", "text": "    Св. великомъченик Георги живял през времето на римския император Диоклетиан  (284-305 г.) в  . Той бил още дете, когато баща му пострадал за вярата си и умрял за Христовото име. След смъртта на съпруга си, майка му се преселила в Палестина, където била родена и където имала голямо имение. Младият Георги – красив, снажен и мъжествен – постъпил на служба във войската. Началниците скоро забелязали добрите му качества и тоа на 20-годишна възраст получил военен чин трибун. За показаните от него доблест и храброст сам император Диоклетиан го удостоил с още по-висок чин и го назначил на отговорна длъжност във войската и дори член на държавния съвет. По това време не знаел, каква вяра изповядва младият военачалник.       Георги бил съвсем млад, когато починала майка му, и той останал наследник на голямо богатство. По това време император Диоклетиан издал строги закони срещу християните. Той заповядал да се изгарят книгите им, да бъдат разрушени храмовете им, а самите те да бъдат предавани на мъчение. Като узнал това, Георги започнал да се готви за смърт. Раздал на приятели парите и скъпоценностите, които имал у себе си, а за имуществото си в Палестина наредил: робите да бъдат освободени, а имотът да бъде раздаден на бедните. По този начин той уредил всичките си житейски работи.   След като издал законите за преследване на християните, император Диоклетиан свикал в гр. Никодимия управителите на източните провинции и им дал подробни указания, как да постъпват с християните. Като презрял всякакъв човешки страх, смелият войн Георги високо заявил пред този съвет:   - Докого ти, царя, и вие князе и съветници, ще разпалвате своя гняв срещу християните? Докога ще гоните и ще мъчите невинните и добродетелни люде, които никого с нищо не са обидили и на всички дават пример за благочестив живот? Вие се заблуждавате, защото вашите идоли не са богове. Иисус Христос е истинският Бог. Или познайте истината и се научете на благочестие, или пък престанете да смущавате със своето безумие тизи, които са я познали. Всички останали изумени от неочакваното изказване на Георги и от неговата смела реч, мълчали и чакали да заговори императорът. Диоклетиан сам бил учуден и дълго мълчал. Най-после дал знак на проконсула Магненций да отговори на Георги. Магненций запитал младия войн:   - Кой те накара да извършиш тази дръзка постъпка?” - Истината - отговорил Георги.   - Коя е тази истина?   - Истината е сам Христос, гонен от вас.   - Та нима и ти си християнин? – запитал Магненций.   - Аз съм раб на Христа, моя Бог; с надежда в Нето аз дойдох доброволно тук пред вас, за да свидетелствам за истината.   Дигнал се невъобразим шум. Раздали се викове и хули, и никой не могъл да разбере нищо. Най-после Диоклетиан заповядал на всички да млъкнат, обърнал се към Георги и заговорил:   - Аз отдавна те познавам, Георги, и винаги съм се учудвал на твоята храброст и мъжество. Удостоих те с висок сан. И сега съм готов да ти простя дръзката постъпка заради предишните ти заслуги. Като баща те съветвам: не погубвай твоято младост, не се лишавай от военната си слава и от честта на своя сан. Принеси жертва на боговете и ще бъдеш удостоен с още по-голяма чест.   - По-добре ти, царю, познай истинския Бог, повярвай в Него и Му принеси хвалебствена жертва, и Той ще те удостои с Царството небестно. Земното царство е непостоянно, богатството е нетрайно. А мене никакви земни блага няма да ме разделят от моя Бог; никакви мъки няма да ме уплашат и няма да разколебаят вярата ми!       Разгневен, Диоклетиан дори не го оставил да се изкаже и заповядал да го затворят в тъмница. Пак по негова заповед войниците поставили краката му в клада, проснали го на земята погръб, а върху гърдите му сложили тежък камък. В това положение Георги прекарал цялата нощ, като мъжествено понасял страданията и благодарял на Бога. На другия ден Диоклетиан го повикал при себе си и го запитал:   - Разкая ли се, Георги?   Мъченикът едвам могъл да говори, но спокойно и твърдо отговорил:   - Царю, нима мислиш, че аз съм изпаднал в такава немощ, та след тези нищожни страдания да се откажа от вярата си? По-скоро ти ще се измориш да ме мъчиш, отколкото аз ще се изморя да търпя мъчения!   Тогава Диоклетиан заповядал да привържат мъченика гол на специално колело, под което били поставени дъски със забити в тях гвоздеи. Като въртели колелото, гвоздеите раздирали тялото на мъченика. През всичкото време той не издал нито стон. Отначало високо славел Бога, след това тихо се молел и най-накрая замлъкнал, сякаш е заспал. Като помислил, че Георги вече е мъртъв, императорът, за да осмее християнския Бог, извикал:   - Къде е живият Бог, Георги? Защо той не те избави от тези мъки?   След това заповядал да свалят окървавеното тяло от колелото, а сам отишъл да принесе жертва в храма на Аполон. Изведнъж небето се затъмнило, проблеснала мълния, чул се страшен гръм, и мнозина чули глас от небето:   - Не бой се, Георге. Аз съм с тебе!   След малко блеснала необикновена светлина, и ангел Господен в образ на прекрасен юноша, застанал до колелото, сложил ръката си върху тялото на мъченика и изцерил раните му. Изумените войници побързали да отидат в идолското капище и да съобщят на императора за станалото. Настанал смут. Диоклетиан не вярвал на очите си, но Георги му казал:   - Аз съм Георги!   Там имало двама чиновници, Анатолий и Протолеон, които тайно изповядвали християнската вяра. Като видели мъченика здрав, те се убедили в силата Божия и извикали:   - Има само един велик и истински Бог. Той е Богът на християните!   Диоклетиан заповядал веднага да ги накажат със смърт. Повярвали и мнозина други, но се страхували да изповядат открито вярата си. В това време и съпругата на Диоклетиан, императрица Александра, се намирала в капището. Като видяла изцерения мъченик и като чула за явяването на ангела, тя познала истината и искала пред всички да изповяда вярата си в Христа. Стоящите до нея дворцови чиновници я извели из капището и не съобщили на императора за нейното обръщане.     Диоклетиан не се вразумил от тези прояви на силата Божия. Той заповядал да хвърлят Георги в яма, пълна с негасена вар. Като отивал към ямата, мъченикът усърдно се молел. След това се прекръстил и свободно влязъл в нея. След три дни императорът заповядал да извадят тялото му и да разпръснат костите му, като мислел, че те вече са изгорели от варта. Войниците били силно изненадани, като видели, че светият мъченик е жив и здрав. Всички, които видели това, били изумени от почуда и славели Божието всемогъщество.   Като узнал това, императорът отново повикал мъченика при себе си и го запитал чрез какви магии запазва живота си. Георги отговорил:   - Царю, аз се надявах, че след всичко, което се случи, ти вече не ще дръзнеш да произнасяш хули против всемогъщия Бог, за Когото всичко е възможно, и Който по чудесен начин спасява ония, които се надяват на Него. Но ти си изпаднал в голяма заблуда, че наричаш магии чудесата, който Бог извърши пред твоите очи. Съжалявам за твоята слепота и смятам за недостойно повече да отговарям.   Диоклетиан измислил ново мъчение. На Георги обули нагорещени до червено обуща с гвоздеи отвътре. След това го гонели по улиците, влачели го и жестоко го биели. И при тези тежки страдания мъченикът повтарял:   - Тичай, Георги, и ще достигнеш победа!   След това отправил молитва към Бога да му даде сили и търпение:   - Погледни от небето, Господи, и виж моите страдания! Чуй стоновете на Твоя раб! Намразиха ме за Твоето свято име. Изцери ме и ми дай търпение!     Отпаднал тялом от непоносимите страдания, но бодър духом, светият мъченик отново бил затворен в тъмница. След това бил подложен на нови изтезания: удряли го по устата, били го с бич и волски жили, докато разкъсат месата му, давали му да пие силна отрова. Георги всичко понасял търпеливо и Божията сила го подкрепяла и изцерявала раните му. Той не преставал да изумява езичниците, че не с магическа сила и не с човешки хитрини запазва живота си, а Господ го пази и му дава сили.   Най-много се чудел императорът на това, че въпреки всички страдания, лицето на мъченика оставало спокойно и бодро. Удивен от това, императорът го запитал:   - Кажи ни, докога ще ни смайваш с твоите дела, и какво е учението на твоя Христос, и ние спокойно ще те изслушаме. - Христос – отговорил мъченикът - предвиждайки вашата злоба, ни е научил да не се боим от ония, които убиват тялото, но не могат да погубят душата. На тия, които изпълняват Неговите заповеди, Той дава голяма благодат и е обещал да им даде и сила да извършат дела, каквито Той сам върши. - Какви са тези дела? – запитал императорът. - Христос изцерявал болни, възкресявал мъртви, дарявал на слепите зрение, на глухите слух.   Наблизо имало пресен гроб, в който бил погребан човек, починал преди няколко дена. Присъстващите там езически жреци поискали от мъченика да възвърне живота му. По молитвата на светеца Господ възкресил покойника. Пред изумения от учудване народ излязъл жрецът Атанасий, паднал пред краката на Георги, изповядал, че Христос е единствения всемогъщ Бог и молел мъченика да му прости извършените по незнаие грехове. Разяреният Диоклетиан, изпълнен със сатанинска злоба, заповядал на войниците веднага да отсекат главите на Атанасия и на възкресения. След това наредил да отведат мъченика в тъмницата и да го пазят там, докато реши какво да прави с него.     Мнозина, като подкупвали стражата, посещавали св. Георги в тъмницата и го молели да ги поучава в закона Господен. Идвали и езичници, които той съветвал да се откажат от идолопоклонството и да повярват в Христа. При него идвали и болни, и той ги изцерявал с молитвата си.   Преданието разказва, че веднъж в тъмницата при св. Георги дошъл беден земеделец, на когото единият вол паднал в яма и умрял, та не могъл вече да оре нивите си. Светият мъченик съжалил нещастника в неговата беда и му казал: - Иди си у дома, брате, волът ти е жив.   Земеделецът повярвал на думите му, върнал се у дома си и намерил вола жив. Тогава той високо изповядал вярата си в Бога, за което бил осъден на смърт, която посрещнал с радост. От тогава е останало поверието, че св. великомъченик Георги пази от беда стадата.       В навечерието на смъртта си св. Георги бил утешен от явилия му се Спасител, Който го ободрил и му обещал небесна радост. На сутринта мъченикът помолил пазача на тъмницата да пусне при него един слуга, който денем и нощем прекарвал пред вратите на тъмницата. Светецът го утешил, помолил го да изпълни завещанието за имуществото и се простил с него.   Диоклетиан, който все още се надявал да склони Георги да се отрече от Христа, му предлагал богати дарове и високи почести, ако се откаже от вярата си. Вместо отговор мъченикът предложил да отидат в храма на Аполон. Императорът помислил, че Георги се е вслушал в съвета му. Когато обаче дошли в езическия храм, пред многочислено събрание светецът изобличил езическите заблуди и чрез молитва съкрушил идолите. Като чула за това, жената на императора, Александра, не могла повече да скрива своите християнски убеждения. Тя отишла в храма и високо заявила:   - Боже на Георги, помогни ми, защото единствено Ти си всемогъщ! След това се хвърлила в краката на мъченика. Диоклетиан не могъл повече да сдържи гнева си. Веднага той издал смъртна присъда: главите на собствената му жена и на великомъченика Георги да бъдат отсечени с меч.   Докато отивали към мястото на наказанието, императрица Александра вървяла с високо вдигнати към небето очи и усърдно се молела. По пътя, капнала от умора, тя помолила войниците да й разрешат да си почине. Като се опряла на една стена, тя тихо предала Богу душата си. При вида на такава блажена смърт свети великомъченик Георги прославил Бога и бодро продължил пътя към своята Голгота. Когато пристигнали на определеното място, той спокойно навел главата си под меча на палача и бил обезглавен.", "date": "2018.05.06", "title": "Свети великомъченик Георги Победоносец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381676-6-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1527 г. - Рим е ограбен от войските на Карл V.   1651 г. - В Рим е отпечатана първата печатна книга на новобългарски език Абагар.   1829 г. - Във Виена е регистриран първият патент за акордеон от Сирил Демиан и синовете му Карл и Гуидо.   1864 г. - Васил Левски става учител във Войнягово, Карлово.   1899 г. - Айфеловата кула официално е отворена за посетители.   1913 г. - Подписан е Гръцко-сръбският договор в Солун.   1924 г. - Подписан е Майският маниифест на ВМРО във Виена.   1931 г. - Във Венсен е открито Международното колониално изложение, посетено от 34 милиона души.   1937 г. - Германският цепелин Хинденбург е обхванат от пламъци и изгаря за минути, малко преди да се приземи; загиват 36 души.   1940 г. - Джон Стайнбек получава Пулицър за своя роман Гроздовете на гнева.   1946 г. - Първата Купа на Съветската армия е връчена от командването на съветските военни части в България на ПФК Левски (София).   1952 г. - Създадена е Азиатската конфедерация по волейбол.   1975 г. - Направена е първата копка на Националния радиотелевизионен център.   1981 г. - САЩ обвинява правителството на Либия в подпомагане на международния тероризъм.   1981 г. - Взето е решение бургаският футболен клуб ЖСК Локомотив (създаден 1932 г.) да се обедини със СФС Нефтохимик, като името на новия клуб е ДФС Нефтохимик.   1994 г. - Кралица Елизабет II и френският президент Франсоа Митеран председателстват откриването на тунеля под Ламанш   2001 г. - По време на свое посещение в Сирия, папа Йоан Павел II става първият папа, който влиза в джамия.      ", "date": "2018.05.06", "title": "6 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381666-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2-%D0%B7%D0%B0%D1%81%D1%82%D0%BE%D0%B9%E2%80%9C", "text": "Звучи като виц: България изнася повече стоки и услуги за Германия, отколкото внася от нея. В цялата история на двустранните търговски отношения това се случва за трети път - след 1942 и 2013 г. Но има и лоша новина.             Първо добрата новина: условията за правене на бизнес в България не са се влошили през 2017 година. Но в същото време няма и никакво подобрение, гласи лошата новина. Този извод правят участниците в традиционната анкета сред германските инвеститори.   На фона на достигнатия през миналата година рекорд в търговския обмен за 7,5 млрд. евро, нагласите на германските фирми за преки инвестиции в българската икономика не са никак оптимистични. През 2017-а те са били около 130 милиона евро, което ги задържа на нивото на санитарния минимум. За сравнение: през 2008-а година преките германски инвестиции в българската икономика са били 6 пъти повече.   Но и това е някакъв успех на фона на постигнатия през 2011-а и 2014-а отрицателен баланс, казва шефът на Германо-българската индустриално-търговска камара д-р Митко Василев. \"Независимо от застоя, през миналата година германските капиталовложения са създали нови 55 хил. работни места в българската икономика\", допълва той. Какво отблъсква инвеститорите?   Растящият дефицит на работна ръка и особено на подготвени специалисти, корупцията, слабата правна система и непрозрачността на обществените поръчки са основните причини за апатията на германския бизнес по отношение на България, сочат изводите от ежегодното допитване до германските предприемачи в 15 страни от Централна и Югоизточна Европа. Малко повече от половината участници в анкетата оценяват средата за правене на бизнес в България като задоволителна, а 44% вярват, че тя ще се подобри.   Най-сериозната пречка е липсата на кадри - близо 2/3 от германските инвеститори оценяват проблема като много остър в България. Той се усложнява още повече от лошото качество на българското висше образование: по този показател България е последна от всичките 15 страни в анкетата.   Близо три четвърти от анкетираните не са доволни от напредъка в борбата с корупцията и общата престъпност в България. По този показател България стои по-зле дори и от страни като Албания и Македония. Същото се отнася и за показателя прозрачност на обществените поръчки. По отношение на правната сигурност и върховенството на закона България е оценена на 10-о място в региона. Доволни от българската администрация са едва 17% от германските инвеститори. За сравнение: близо 2/3 от германските фирми в Естония са много доволни или доволни от работата на държавния апарат. Какво ги привлича в България?     Ниското ниво на заплатите и десетпроцентовата данъчна тежест се оценяват от германските фирми като най-атрактивните предпоставки за нови инвестиции в България. Единствено Албания предлага още по-ниски разходи за жив труд сред 15-те страни от ежегодното допитване.   Несъмнено българското еврочленство е сред най-силните конкурентни фактори за привличането на нови капиталовложения - това се признава от 83% от германските инвеститори в страната. Близо половината (48 %) от тях се изказват в полза на въвеждането на еврото, а 36% са против.   И още няколко цифри: 88% от установилите се в България германски фирми биха инвестирали отново в нейното стопанство - с 2 процента по-малко, отколкото преди 1 година; всеки втори от тях смята, че България е в застой, а подобрение очакват 44% от германските инвеститори.", "date": "2018.05.06", "title": "„България е в застой“"}
{"url": "http://www.classa.bg/%D1%81%D0%B2%D1%8F%D1%82/item/381667-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B0-%D0%BD%D0%B0-%D1%81%D1%82%D0%B5%D1%80%D0%BE%D0%B8%D0%B4%D0%B8", "text": "Размъкнати гащеризони, покрити с нецензурни надписи с флумастер, микробуси, от които дъни оглушителна музика и по чиито подове се тръкалят празни бутилки от водка, мъртво пияни хубавици... Не, това не е описание на афтръпарти с групита на алтернативна рок банда от 90-те.   Това е класическа картинка на празнуващи абитуриенти. В Норвегия.   Норвежките зрелостници се наричат \"russ\" (рюс), а трите седмици на празненства, предшестващи матурите, са известни под названието \"russfeiring\" - далечна алтернатива на нашите абитуриентски балове.   През тези седмици те обикалят с микробуси страната и... ами да кажем, че се веселят. Рюсовете се разпознават отдалече по оглушителната музика, лудите танци и гащеризоните, които, в зависимост от това какъв тип средно училище завършват, са или червени или сини на цвят. Кулминацията на тържествата е на 17 май, националния празник на страната, когато абитуриентите от всяко училище дефилират на финала на официалната манифестация по улиците на града.   Вярно, за разлика от нашите абитуриенти, норвежките не се вълнуват от скъпи рокли, прически, солариуми, пробни гримове, семейни сбирки и ескортиране с бял мерцедес до ресторанта.   Затова пък компенсират липсата на балканска показност и кич с поведенчески издевателства и изцепки, на които дори самият Ози Озбърн би възкликнал с \"Евала!\". Защото това, което се случва на територията на цялата страна в дните от 1-ви до 17-и май може да се опише само с три думи:   Парти на стероиди.   Ако досега сте се възмущавали от факта, че младите хора в България прекаляват с ентусиазма порай приключването на ученическия живот, почакайте да разберете какви ги вършат норвежките им връсници. Норвегия е пословично спокойна и уредена за живеене страна, за жителите на която се знае, че са толкова срамежливи, че дори седалките в метрото нарочно не са срещуположнo разположени, за да се избегне некомфортния момент на случайно срещнали се погледи.   И спокойствието, и срамежливостта, и задръжките падат, когато настане време за купон. А норвежките зрелостниците, рюсовете, знаят как да празнуват като за световно.   Учебната година в Норвегия започва в края на август и още тогава единайсетокласниците започват планирането и организирането на тържествата за абитуриентската си ваканция.   Първа точка в дневния ред е облеклото. След набавянето на гащеризоните и шапките към тях идва ред на превозното средство. Изборът тук е огромен - от обикновени ванове и стари градски автобуси до дизайнерски возила, оборудвани с кожени дивани, лазерни уредби и дори мини кино-салони.   Някои деца спестяват цяла година, за да се включат в организацията, а други получават накуп от родителите си тонове пари, с които сами си купуват автобус. Цял автобус!   Отвън превозното средство задължително се разкрасява с многоцветни спрейове, за да бъде приведено в достатъчно крещящ вид, съответстващ на задачата да ги превозва от един бесен купон до друг.   Освен изпиването на 12 каси бира за 24 часа и будуването в продължение на три последователни денонощия, абитуриентите в много случаи участват и в други, меко казано, странни, а понякога и крайно опасни ритуали и предизвикателства. Само си представете: преспивате на клон на високо дърво или в дома на училищен преподавател, без той да забележи. За награда получавате близалка.   Друго от предизвикателствата е да целунете патрулиращ полицай по устата, да купите кондом от супермаркет, без да използвате думи, и всичко това - срещу награда под формата на кламер.   Отделно от класиките в жанра \"Тийнейджъри, скъсали синджира\", през последните години поведението на абитуриентите ескалира до степен, че се налага хиляди полицаи да се приведат в едва ли не бойна готовност, за да съблюдават обществения мир в началото на месец май.   Причината? Агресия, вандалщини и брутални изнасилвания.   Всяка година между 10 и 15 младежи докладват в полицията, че са станали жертва на сексуално насилие по време на абитуриентските \"балове\". Освен класическите случаи на злоупотреба с тялото на съученичка след тайно сипване на синтетичен наркотик в ко̀лата му, списъкът със сексуални \"забавления\" включва още поне стотина подобни хрумки. Такъв списък действително съществува и дори има специален сайт, на който ежегодно се публикува ъпдейтната му версия. Ан Кристин Гроберхауген, шеф на отдела за сексуални престъпления към Крипос (Криминална полиция) казва, че рюсовете стават все по-изобретателни в измислянето на сексуални предизвикателства. Понастоящем списъкът съдържа и доста обезпокоителни \"параграфи\". Ето някои от тях:   § 13. Да правиш секс в един ден с двама други рюсове, чиито първи имена започват с една и съща буква.   § 17. \"Перфектната седмица\": Да \"минеш\" седем човека за седем дни.   § 39. Да правиш секс, оборудван със следните помощни средства: мотоциклетен шлем, гумени ръкавици, наколенки за волейболисти.   Полицаите разбират, че рюсовете са пълнолетни хора и би трябвало да могат сами да вземат решения за това как да се забавляват. Проблемът е, че се налага да им се напомня, че да упоиш някого и да правиш секс с него, е незаконно. Задачата на полицаите е да предупредят младите за последствията, които действията им могат да имат, ако вършат неща, когато са пияни до безсъзнание или под действието на наркотици.   И абитуриентството, и наркотиците, и сексът на кило, и напиването до безсъзнание - всичко е до време.   А след като това време отмине остават... остават невзетите матури, нежеланата бременност, скапаната първа работа, още по-скапаната втора работа и само в най-най-добрия случай някои се разминават само с петдневен махмурлук. Но иначе всичко е точно. Абитуриентските балове наближават и скоро всички ще правят кекс, кекс, кекс...", "date": "2018.05.06", "title": "Абитуриентска на стероиди"}
{"url": "http://www.classa.bg/%D1%81%D0%B2%D1%8F%D1%82/item/381668-%D1%85%D0%B8%D0%BB%D1%8F%D0%B4%D0%B8-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD-%D1%82%D0%BE%D0%B9-%D0%BD%D0%B5-%D0%BD%D0%B8-%D0%B5-%D1%86%D0%B0%D1%80", "text": "Основният опонент на Кремъл Алексей Навални и над 1000 негови поддръжници са арестувани днес по време антиправителствени протести в цяла Русия два дни преди встъпването в длъжност на Владимир Путин в четвърти президентски мандат, предаде Франс прес.   Навални не можа да се яви на президентските избори на 18 март, спечелени от Путин с над 76 процента от гласовете, защото беше осъден по обвинение, което според него е било изфабрикувано от Кремъл.     По негов призив днес хиляди демонстранти се събраха в много руски градове с лозунги “Русия ще бъде свободна!” и “Долу царя!”. Митингите не бяха разрешени от властите.  Организацията “ОВД Инфо”, която следи за политическите преследвания, съобщи, че най-малко 1029 поддръжници на Навални са били арестувани от полицията в 19 руски града през днешния ден, от които 475 в Москва.   Арестите са извършени брутално, посочи организацията, като подчерта, че някои от арестуваните имат одрасквания и отоци.   В Москва за кратко полицията използва сълзотворен газ и употреби сила, за да разпръсне демонстрацията. Имаше и сблъсъци между опозиционери и активисти, подкрепящи Кремъл.   Самият Навални беше арестуван малко след пристигането си на демонстрацията в Москва под виковете на протестиращите, които скандираха “Срам!” на украински, по подобие на проевропейския бунт на Майдана в Киев през 2014 година.   В Санкт Петербург, вторият по големина руски град, хиляди преминаха в шествие по “Невски проспект”, прочутата централна улица в старата имперска столица, скандирайки “Путин крадец!”, и “Путин вън”.   Някои демонстранти се опитаха да блокират движението на автомобили, преди да се намеси полицията. Протестиращи хвърляха яйца и бутилки с вода по полицаите, които използваха сълзотворен газ.   Руската полиция блокира голяма част от града и започна да арестува демонстранти, съобщи Асошиейтед прес.", "date": "2018.05.06", "title": "Хиляди срещу Путин: Той не ни е цар"}
{"url": "http://www.classa.bg/%D1%81%D0%B2%D1%8F%D1%82/item/381669-%D1%84%D0%B0%D0%BB%D1%88%D0%B8%D0%B2-netflix-%D0%BA%D1%80%D0%B0%D0%B4%D0%B5-%D0%B4%D0%B0%D0%BD%D0%BD%D0%B8-%D0%BE%D1%82-%D0%B1%D0%B0%D0%BD%D0%BA%D0%BE%D0%B2%D0%B8-%D0%BA%D0%B0%D1%80%D1%82%D0%B8", "text": "Нова схема за кражба на данни от банкови карти прилагат киберпрестъпници, алармира компанията за сигурност Eset. За целта те използват популярната услуга за стрийминг на филми и ТВ сериали Netflix.   В пощенските кутии на клиенти на Netflix се разпространяват имейли, които приканват жертвите да въведат повторно своите данни за достъп до услугата с обяснението, че е възникнал срив.   Неподозиращите измамата клиенти могат да последват линка към фалшивата уеб страница и да въведат повторно своите данни, както и информацията от банковите си карти. Едва след това те биват насочвани към истинския Netflix сайт.     За потребителите всичко изглежда правдоподобно, но в крайна сметка измамниците получават данните от банковите им карти и могат да откраднат наличните в тях пари.", "date": "2018.05.06", "title": "Фалшив Netflix краде данни от банкови карти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381660-%D0%BF%D0%BE%D1%82%D1%80%D0%B5%D1%81-%D0%B2-%D0%B0%D0%BD%D1%82%D0%B2%D0%B5%D1%80%D0%BF%D0%B5%D0%BD", "text": "Статуя на гол мъж, застанал в поза \"заден мост\" и с огромна ерекция, всява смут сред жителите на Антверпен, решили да се разходят в парка на местния музей, пише в. \"Метро\". Скандалната творба е кръстена доста игриво \"Триумфалната арка\".        Произведението ще има освен естетическа, и функционална стойност – то ще бъде фонтан. От пениса на \"Триумфалната арка\" блика струя вода, която след дъгообразна траектория, попада в устата на възбудения мъж. Инсталацията бе подложена на остра критика от местните жители и тя бе дискретно преместена в алтернативен маршрут в зелените площи на музея Мидълхайм, уточнява \"Труд\".      Статуята е изготвена от пластилин и е дело на австрийския арт колектив \"Желатин\". Тя е част от експозицията \"Антверпенски Барок 2018:Рубенс вдъхновява\", която ще бъде открита през юни. Инициативата е посветена на най- видния гражданин на Антверпен, художника Петер Паул Рубенс. Музеят е поканил 16 художници, които да покажат творбите си, вдъхновени от фламандеца.", "date": "2018.05.06", "title": "Потрес в Антверпен!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381661-%D1%87%D1%83%D0%B4%D0%BE,-%D0%BA%D0%BE%D0%B5%D1%82%D0%BE-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B2%D0%B8%D0%B4%D0%B5%D0%BE", "text": "Уфолози са публикували в YouTube популярния канал \"зона 51\", невероятно видео от април тази година. Кадрите са заснети в близост до австралийския град Брум на северозападното крайбрежие на континента, пише популярен сайт за паранормални явления. Загадъчният филм показва огромен обемен диск с тъмни цветове, надвиснали над океана. \"Летящата чиния\" има двойка не много ярки светлини и е застанала във въздуха напълно неподвижен, без дори да разпръсква облаците около тях.  \r\n   \r\n   Видеото е гледано от повече от 35 милиона потребители само само в YouTube канала, да не говорим за други специализирани сайтове и форуми, социални мрежи и т.н. Ожесточен дискусия обаче се развива около това колко е достоверно видеото. Според скептиците качеството е твърде добро, за да бъде истинско. \r\n", "date": "2018.05.06", "title": "Чудо, което приближава бреговете на Австралия (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381662-%D0%B4%D0%BD%D0%B5%D1%81-%D1%89%D0%B5-%D0%B5-%D0%B4%D0%B5%D0%BD-%D0%B7%D0%B0-%D0%BB%D1%8E%D0%B1%D0%BE%D0%B2", "text": "Неделя преди всичко ще бъде ден за любов, за романтични преживявания и срещи, за търсене на сродна душа или сериозно приятелство. Не бързайте да оценявате хората само по външния им вид или само на база първото ви впечатление. Неприятностите в неделя ще са плод на ваши необмислени действия или думи, пренебрегнати задължения или обещания. Не допускайте конфликти да помрачяват един чудесен ден.    Раздавайте любов и усмивки на хората около вас.     Овен  Ако се отнасяте към нещата практично, ако поведението ви е разумно и обмислено, ще постигнете добри резултати. Опитайте се да се свържете. Утрешният ден ще е благоприятен да се изявявате пред околните, а също и в професионален план, ако това е актуална тема за вас. Спестете ги на близките си, за да не ги натоварвате допълнително с грижи. Бъдете внимателни в отношенията с деловите си партньорите. Четете в рубриката ни ХОРОСКОПИ всякакви предсказания и пророчества  Телец  Опитайте се да постигнете разбирателство в отношенията, които поддържате. От друга страна подходящ ден за мързелуване в семейна обстановка. Ще платите с наказание или орязване на заплата, ако сте допускали сериозни грешки на работното място. Не се задълбочавайте в проблеми, които не ви засягат пряко. Светски изяви, на които ще блеснете с ерудиция, чувство за хумор и притегателна сила.    Близнаци  Бъдете готови да покажете милите си чувства и да засвидетелствате внимание на своя любим човек. Утрешният ден ще няма да е лек от гледна точка на делови ангажименти, а проблемите, с които ще се сблъскат мнозина Близнаци със сигурност ще предизвикат известни разочарования у някои. Деловите ви отношения изискват максимална активност от ваша страна. Повишена емоционалност и успешна реализация на лични цели определят утрешния ден за вас. Можете да помислите за промяна на външния си вид или покупка на нови дрехи.    Рак  Живейте по-спокойно, нещата ви ще се подреждат добре. Вероятно ще се наложи да предприемете пътуване към непознато място за уреждане на личен въпрос. Отделете време за преглеждане и анализиране на финансовите си документи. Ако не друго, сетете се, че е неделя. Пазете се от запознанства, които не ви харесват от пръв поглед.    Лъв  Утрешния ден е за работа и досадни занимания, но най-странното - няма да ви тежи. Точно както останалите, е вие ще имате важни разговори, които за някои ще прераснат в по-остри сблъсъци. Не се разсейвайте с разни ненужни дреболии. Бъдете внимателни във всичко. Ще сте настроени по-скоро любовно, но щом ви се обадят приятелите ще забравите всичко и ще тръгнете с тях, където ви завее вятъра (малко неприсъщо за вас).    Дева  Събитията ще ви помогнат да преодолеете колебанията си и да обобщите очакванията. Не си разваляйте утрешния ден заради някои битови неуредици, макар и не толкова дребни. През неделя се занимавайте с нови проекти, пътувайте или започнете обучение; добре ще е и да отделите време за хората от екипа си. Споделете с близките си и се вслушайте в мнението им, което ще е достатъчно обективно. За да успеете, не допускайте емоциите да доминират над прагматичното ми мислене.    Везни  Утрешният ден ще Ви ще е напрегнат, служебните ангажименти ще Ви притискат със срокове и зависимост от чужди грешки. Притежавате много съзидателна енергия, която ви стимулира под напрежение да постигнете-най доброто, понякога и чрез спонтанно разкрили се пред вас възможности. Разплита се „възел\" свързан с дома и семейството ви или получавате яснота по подобни въпроси. Съсредоточете се и работете върху изчистването ви от вътрешни и външни негативи. С работата ви са свързани много хора, които в различна степен оказват влияние на обществената нагласа и социален живот. Подготвяте далечно пътуване, което изисква повече време по организацията му.    Скорпион  Няма да липсват трудности на работното Ви място, защото сте прекалено самоуверени. Внимавайте със средствата си, защото съществува вероятност от излишни разходи. Това са само част от причините, заради които сте длъжни да сте добронамерени и отговорни, но вярвам, няма да ви затрудни. Най-вероятно е от делови порядък. Може да преследвате собствените си интереси.    Стрелец  Имате възможност да изградите стабилна основа за бъдещи професионални и материални успехи. Изведнъж ще се появят куп неща, които трябва да свършите. Утре ще бъдете особено общителни и ще изпитвате потребност да споделите вълненията си с други хора. Запазете спокойствие и се постарайте да не участвате в каквито и да било интриги и авантюри. Ситуацията при мнозина е доста неприятна, а единственият начин да я промените, е да предприемете бързи действия с цел корекции.    Козирог  За преобладаващата част от Козирозите неделя ще е напрегната при изпълнение на професионалните задачи и задълженията в бизнеса, но това едва ли ще попречи за успеха в делата ви. Ще има на какво да се зарадвате утре и ще е свързано или с романтичните ви отношения или с творческа дейност, с която се занимавате от известно време. В момента не е възможно да удържите победа над съдбовните удари, тъй че едва ли е разумно да правите подобни опити.Ползотворният вариант е да се насочите към откриващите се новости в професията и бизнеса. Два важни въпроса ще излязат на преден план.Единият е свързан с имущество и ще си остане точно толкова нерешен, колкото е до момента.Вторият е свързан с битови задачи у дома и ако не се справите утре, то в следващите дни ще ви е още по-трудно. Неделя се характеризира с добри възможности за парични печалби и част от родените в зодията ще се възползват от предоставения им Съдбовен шанс за финансова реализация.    Водолей  Водолеите са носители на силен късмет утре и ще вършат доста добра работа по делата си от професионален порядък. Нервността при Водолеите е завишена и предизвиква вътрешен дискомфорт, но личното ви състояние не би могло да формира негативно развитие през утрешния ден. Може би усещате, че ви е трудно да подредите мислите си, че залитате от една крайност в друга. Реална възможност да видите реализирана своя мечта. Ще бъдете в добро настроение и ще успеете да се отпуснете и повеселите.    Риби  Мислете за себе си, за своята работа и за собствените си предпочитания.Няма значение какво и колко ще направите, все ще има някой недоволен.Оставете нещата такива каквито са, не се чувствайте длъжни да се натоварвате с чужди отговорности или да утешавате нечие засегнато его. На работното място успехът е с вас, ако сте заети с професионалните си задължения и не се разсейвате с безсмислени разговори. Подходете с търпение и бъдете сигурни че дори да срещнете трудности те няма да са решаващи за крайния резултат. Също така не се колебайте да вземете нещата в свои ръце. Ще установите кой преди време ви е създавал затруднения и по какви причини.", "date": "2018.05.06", "title": "Днес ще е ден за любов"}
{"url": "http://www.classa.bg/%D1%81%D0%B2%D1%8F%D1%82/item/381663-%D0%BA%D0%B0%D1%80%D0%BB-%D0%BC%D0%B0%D1%80%D0%BA%D1%81-%D0%B8%D0%B4%D0%B5%D0%BE%D0%BB%D0%BE%D0%B3%D1%8A%D1%82-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0,-%D0%BA%D0%BE%D0%B9%D1%82%D0%BE-%D0%BD%D0%B0%D0%B4%D0%B6%D0%B8%D0%B2%D1%8F-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Без съмнение той е най-влиятелният философ, който Германия някога е имала. Не ясно само дали Карл Маркс би одобрил това, което някои комунистически деспоти направиха в името на неговото учение.           Карл Маркс беше философ-бунтар. Още на млади години той започва да се бори за либералните идеи на своето време. Принуден е да бяга в изгнание - първо в Париж, а по-късно и в Лондон. В Англия той започва да се интересува от тежкото положение на работниците, които в епохата на зараждащия се капитализъм живеят и работят при много тежки условия. Така през 1847 г. се ражда неговият „Комунистически манифест\", в който той и съратникът му Фридрих Енгелс призовават за равни шансове за всички.     Това е и началото на комунизма в света. Този негов труд е нещо много повече от един чист анализ, казва политологът Рихард Льовентал. „В очите на своите поддръжници, комунизмът става неопровержимо учение, нещо като религия\", твърди политологът.   Историческото въздействие на Карл Маркс се базира на една единствена по рода си връзка между новаторски научни познания и една въодушевяваща утопична визия, която вдъхновява пионерите на работническото движение като някаква световна религия. А едно учение, което изпълнява и религиозни функции, винаги може да се превърне в догма в главите на вярващите и техните проповедници, допълва той.   Капиталът   По-късно Маркс написва още по-известното си произведение „Капиталът\", който се превръща в теоретична основа на комунизма. На нея се позовават всички бъдещи комунистически деспоти - Ленин, Сталин, Мао Дзедун. Стъпвайки върху идеите на Маркс те изграждат своите комунистически диктатури. Всичко това се случва след неговата смърт, така че либералният философ от Трир не доживява да види плодовете на своя труд. Реалният комунизъм обаче в продължения на десетилетия хвърля известна сянка върху името на философа от Трир, което започва да се променя едва сега - почти 30 години след края на комунизма.     Родната къща на Маркс в Трир   \"След 1989 година изследването на аналитичния потенциал на произведението вече става възможно отвъд рамките на господстващата до преди това системна конкуренция и извън всякакви политически предубеждения спрямо труда на Маркс, създадени от марксизма, ленинизма и другите тоталитаризми, като маоизма, например\", казва социологът от университета в Трир Мартин Ендрес.   Карл Маркс обаче не е само талантлив теоретик, а и брилянтен писател. Неговият „Комунистически манифест\" и до днес впечатлява с изящното си слово. Теорията и езиковото богатство направиха Карл Маркс класик, който се изучаваше във всички германски университети. Анализите на Карл Маркс звучат актуално и днес - чрез тях можем например много точно да формулираме какво се крие зад несправедливостта или експлоатацията. При това не само в Европа.   Универсално учение?   Жан-Клод Юнкер: Да не съдим Маркс за престъпленията на комунизма   Социологът Мартин Ендрес дава пример с експлоатацията на детския труд, която Маркс заклеймява, и която днес виждаме в редица глобални текстилни компании, които използват евтиния наемен труд най-вече в Азия. \"Там ние наблюдаваме едно разместване на пластовете, което Маркс е анализирал много точно, визирайки Запада. Първоначално евтината продукция се възлага на външни изпълнители, а след това възникват високотехнологични производствени мощности, които допринасят за повишаване на нивото на заплатите, каквото наблюдаваме в Китай, например. А евтината продукция се прехвърля към още по-бедните региони на света. Тоест, ако използваме терминологията на Маркс, ние наблюдаваме относително повишаване на жизнения стандарт при същевременно продължаване на експлоатацията. И оттук възниква въпросът до каква степен анализите на Маркс, тогава отнасящи се за Западна Европа, вече не са универсални\", казва Ендрес.   200-годишнината от рождението на Карл Маркс се отбелязва празнично в Германия. Хората вече започват да разбират, че той не може да бъде винен за всичко, което беше извършено уж в името на неговото учение. Защото след смъртта си той просто не можеше да се съпротивлява на всички, които злоупотребиха с неговото учение. Да не съдим Маркс за престъпленията на комунизма, предупреди и председателят на ЕК Жан-Клод Юнкер, който снощи пристигна в Трир за официалните тържества послучай 200-годишината от рождението на германския философ.", "date": "2018.05.06", "title": "Карл Маркс - идеологът на комунизма, който надживя комунизма"}
{"url": "http://www.classa.bg/%D1%81%D0%B2%D1%8F%D1%82/item/381664-%D0%B8%D1%82%D0%B0%D0%BB%D0%B8%D1%8F-%D1%82%D0%B0%D0%BD%D1%86-%D0%B2%D1%8A%D1%80%D1%85%D1%83-%D0%B3%D0%BE%D1%80%D0%B5%D1%89-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B2%D1%83%D0%BB%D0%BA%D0%B0%D0%BD", "text": "Политическата криза в Италия продължава - ново правителство не се очертава. Прилича на танц върху вулкан: засега край Везувий всичко е спокойно, но всеки момент земята може да се разтресе.             И два месеца след парламентарните избори в Италия нищо не се случва: двете популистки групи - движението \"Пет звезди\" и десните консерватори се блокират взаимно. Управлявалите досега социалдемократи, които бяха тежко наказани на изборите, са застинали в опозиционна гримаса. Всички опити да бъде създадена някаква форма на коалиция между протестното движение, десните радикали и по-умерените политици се провалиха. Президентът Серджо Матарела констатира тъжно, че и неговите усилия са били напразни, тъй като партиите продължават да упорстват.   Движението \"Пет звезди\" настоява за нови избори през юни, докато десните радикали предпочитат новите избори да се проведат в края на годината. Всяка партия търси най-удачния момент за провеждане на следващите избори така, че тя да има максимално добри шансове за постигане на добър изборен резултат.   Изборите не са изход?   Президентът Матарела не е привърженик на идеята за насрочване на нови избори. Изглежда той споделя опасенията на много италианци, че и на едни нови избори вероятно ще бъде постигнат идентичен резултат, т.е. това няма да прекрати политическата блокада. Други пък отбелязват, че едни нови избори ще бъде излишно прахосване на пари, каквито силно задлъжнялата Италия просто няма излишни.   В понеделник президентът Матарела ще направи един последен опит за намиране на изход - поканил е на разговори лидерите на левите и десните популисти, както и ръководството на социалдемократите.   Все още е възможна коалиция между движението \"Пет звезди\" и социалдемократите или части от тази залязваща партия. Възможен е и съюз между \"Пет звезди\" и дяснонационалистическата \"Лига\". В такъв случай, обаче, ще трябва да бъде пожертван бившият премиер Силвио Берлускони, който продължава да дърпа конците в консервативния лагер. Но 81-годишният политически ветеран не е готов да слезе от сцената.   Президентът Серджо Матарела ще направи последен опит за намиране на изход от политическата криза   Ако и този последен опит се провали, президентът може да назначи служебно правителство от \"технократи\", което да гласува бюджета за 2019 година и да подготви новите избори. Този служебен кабинет обаче също трябва да получи одобрението на парламента. Възможно е и досегашният премиер Джентилони да продължи да управлява служебно. Без парламентарно мнозинство обаче ще бъде много трудно да бъде приет бюджетът.   Всеки момент може да избухне   Италия може да си позволи този политически цирк, само защото италианската икономика е във фаза на лек подем. Финансовите пазари не се впечатляват особено от коалиционния покер в Рим. Лихвите за рефинансиране на големите държавни дългове са поносимо ниски. Най-добрият вариант за пазарите и стабилността на еврозоната, в която Италия е един от ключовите участници, би било едно временно правителство. То би било по-стабилно и по-надеждно от каквато и да било коалиция между леви и десни популисти. Италия обаче бързо може да се сбогува с относителното спокойствие, ако на власт дойдат евроскептични популисти.     Ако пазарите решат, че Луиджи ди Майо от \"Пет звезди\" или Матео Салвини от дясната \"Лига\" представляват риск, Италия бързо може да изпадне в критична финансова ситуация.Тогава дълговете няма да могат да бъдат рефинансирани и ще се наложи намесата на европейския \"Спасителен чадър\". Несигурността ще се засили и от вероятността ЕЦБ някога да повиши лихвите. А такава стъпка ще доведе до увеличаване на разходите за италианските държавни облигации. Последиците биха били ужасяващи: ЕС ще трябва подпомага Италия със стотици милиарди евро.   Прилича на танц върху вулкан: засега край Везувий всичко е спокойно. Но всеки момент той може да изригне.", "date": "2018.05.06", "title": "Италия: танц върху горещ политически вулкан"}
{"url": "http://www.classa.bg/%D1%81%D0%B2%D1%8F%D1%82/item/381665-%D0%BC%D0%BE%D1%8F%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%B2%D0%B7%D0%B8%D0%BC%D0%B0%D1%88-%D0%BE%D1%82-%D0%B4%D0%BE%D0%B1%D1%80%D0%B8%D1%82%D0%B5,-%D0%B4%D0%B0%D0%B2%D0%B0%D1%88-%D0%BD%D0%B0-%D0%BB%D0%BE%D1%88%D0%B8%D1%82%D0%B5", "text": "Ето какво е намислил Брюксел: ще взема от по-бедните като Унгария, Словакия и Полша, за да има за по-безотговорните като Гърция, Испания и Италия. Що за политика е това, пита Борис Калноки  в есето си \"Моята Европа\".             В разгара на масовите протести в Гърция през 2011 г. срещу мерките за икономии попитах една млада гъркиня на какво се гневи така силно. Щяла да загуби пенсията си, отвърна ми тя.   Помислих, че не съм чул правилно, защото жената беше на 36 години. Но както ми обясни, наистина получавала солидна месечна пенсия за сираци, тъй като баща ѝ починал, а тя не била женена и не работела. Не искала да се омъжи за приятеля си, защото щяла да си загуби пенсията. Тази млада жена очакваше от мен да проявя съчувствие и солидарност, а от Европейския съюз - да опрости гръцките дългове и да не налага на страната своята политика на строги икономии.   Аз обаче съм родом от Унгария и никак не мога да разбера как хора, които имат толкова много, се оплакват толкова много. Не разбирам как държава, която няма пари, може тъй щедро да живее на вересия. При нас - не само в Унгария, а и въобще в страните от Източна Европа - средната месечна заплата по онова време беше 500 евро, за които трябваше да се работи здраво. И все пак тези държави не бяха толкова задлъжнели.   Тогавашният премиер на Словакия откровено си призна, че не знае как да обясни на сънародниците си, че те, които печелят по-зле от гърците и нямат техните щедри социални придобивки, сега трябва да плащат за спасяването на Гърция.   Първо ценностите, после - парите   Нещо подобно се кани да направи Европейската комисия: тя смята да отнема средства от страни като Унгария, Словакия и Полша, които са сравнително бедни, но икономически се справят добре, за да ги даде на по-богатите, но по-безотговорни страни като Гърция, Испания и Италия. Да се смята, че икономическото изравняване ще доведе до израняване и по отношение на ценностите, означава да се изопачава европейската идея. Сега обаче тенденцията е обратна: първо ценностите, после парите.   Вместо, както досега, да се подкрепят страните с най-нисък БВП, занапред ще се отпускат средства в зависимост от това дали се спазват стандартите на правовата държава и дали е налице солидарност в кризата с бежанците. Ги Ферхофстад, лидерът на либералите в ЕП, премина всички граници, като написа в Туитър, че на страните, които не се придържат към европейските ценности, нямало да се отпускат никакви средства от еврофондовете. Ферхофстад неколкократно спомена унгарския премиер като един от онези, срещу които явно е насочена реформата. В седмичното си интервю по унгарското радио Орбан призова за спокойствие, тъй като без съгласието на Унгария проектобюджетът не може да бъде приет.   Средство за натиск срещу успешните   След присъединяването си към ЕС Полша, Унгария и други страни от бившия Източен блок са направили много, за да догонят европейските стандарти. Постигнали са го отчасти благодарение на европейските фондове, но главно защото се развиват икономически стабилно при сегашните си правителства.    В Унгария държавната задлъжнялост е спаднала от 82% през 2010 година на 70% в момента. От 2004 г. насам социалният продукт е нараснал от около 50% от средния за ЕС на близо 70% днес. Словакия и особено Чехия са се приближили още повече до средните европейски показатели. От 2012 г. насам икономиките на източноевропейските страни се развиват по-динамично, отколкото в останалите страни от ЕС. И в някакъв момент тези страни ще бъдат вече не бедняците, а нетни платци в общността.   В средносрочна перспектива кохезионните фондове ще изгубят значението си. А и бездруго никоя страна в региона не желае трайно да живее от парите на германците и на другите нетни платци в ЕС - за разлика от по-облагодетелстваните средиземноморски страни.     Като цяло източноевропейците реагират сравнително спокойно на сегашния дебат за парите от бюджета. Плановете на ЕС се схващат като опит да се смекчи продължаващата криза в еврозоната чрез подкрепа на прахосващите южноевропейски страни. И като опит да се приложи средство за натиск срещу страни като Унгария и Полша. Защото те, видиш ли, не се съобразявали с европейските ценности и застрашавали единството на ЕС. Или може би защото, както смятат унгарците и поляците, техните страни се осмеляват отново и отново да задават въпроса дали е разумно Европа да приема толкова много мигранти? Дали е целесъобразно те да се преразпределят в страните от общността и дали е разумно да се притискат европейските държави да проявяват повече солидарност? Когато по-малко означава повече   Ляволибералното правителство, управлявало в Унгария между 2002 и 2010 година, съсипа страната, но образцово се придържаше към европейските приказки за повече солидарност и повече Европа. Според новите предложения на ЕС, тогавашната икономическа съсипия би следвало да се възнагради, а пък далеч по-разумната икономическа политика на правителството на Орбан - да се накаже.   Но да не пресилваме нещата. В крайна сметка сигурно ще бъде намерен компромис, който да е безболезнен за всички. Като много унгарци, и аз си пожелавам ЕС да ни спре кранчето. Това драстично би намалило възможностите му за влияние, които усилия наистина водят до намаляване на корупцията или принуждават икономиките да станат по-иновативни и по-ефективни, и които ускоряват еманципацията на средноевропейците в ЕС. Но понякога по-малко означава повече.  ", "date": "2018.05.06", "title": "Моята Европа: взимаш от добрите, даваш на лошите?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381659-%D0%BC%D0%BB%D0%B0%D0%B4%D0%BE-%D0%BC%D0%BE%D0%BC%D0%B8%D1%87%D0%B5-%D1%85%D0%B2%D0%B0%D0%BD%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8-%D0%B2-%D0%B8%D0%B7%D0%BD%D0%B5%D0%B2%D1%8F%D1%80%D0%B0-%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B9-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BD%D0%B0-180-%D0%B3%D1%80%D0%B0%D0%B4%D1%83%D1%81%D0%B0-%D1%81%D0%B5%D0%B3%D0%B0-%D0%BD%D0%B5-%D1%81%D0%BF%D0%B8%D1%80%D0%B0-%D0%B4%D0%B0-%D0%BC%D1%83-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%B7%D0%B0-%D1%81%D0%BD%D0%B8%D0%BC%D0%BA%D0%B8", "text": "Дори изневярата на любимия може да ви даде стимул да промените живота си към по-добро. В това е уверена Шанай Мартин. След като разбрала, че приятелят й се среща с друга, младата жена решила кардинално да промени живота си и за 9 месеца отслабнала с 25 килограма.      За постижението си Шанай разказа в Туитър, а постът й се превърна във вирус и към момента има над 13 000 споделяния. \"9 месеца и 4 камъка по-късно. Огромни благодарности на бившия ми за мотивацията\", пише Мартин. Скриншот: Unilad В интервю за Unilad Шанай разказва, че с невярното си гадже имала връзка от 3 години, докато един ден не разбрала, че той се среща с друго момиче.      Тя решила да не му прави скандал и дори заминала с него на екскурзия в Тайланд. Изведнъж обаче рухнала и от мъка почти спряла да се храни. За да се справи със стреса, Шанай започнала да ходи до работа пеша и престанала да избягва физическото натоварване. На фона на лошия апетит, това довело до умопомрачителен резултат - излишните килограми започнали да се топят като сняг. \"Забелязах, че ставам все по-активна, а килограмите просто изчезват.      Сигурно всичко се дължи на стреса\", казва още тя. За 9 месеца Шанай загубила 25 килограма и се сдобила със стройно и стегнато тяло. Младата жена вече не може да се сърди на бившия си, защото благодарение на подлата му постъпка животът й се е променил към по-добро. Шанай редовно спортува и се чувства щастлива. Освен това си е намерила и нов приятел, който много я обича.", "date": "2018.05.06", "title": "Младо момиче хвана гаджето си в изневяра и животът й се преобърна на 180 градуса! Сега не спира да му благодари за... (СНИМКИ)"}
