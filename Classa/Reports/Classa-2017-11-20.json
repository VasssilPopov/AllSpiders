{"url": "http://www.classa.bg/%D1%81%D0%BF%D0%BE%D1%80%D1%82/item/375426-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Григор Димитров спечели финалите на АТП в Лондон след тежка битка с Давид Гофен. Българският тенисист завоюва най-големия успех в кариерата си след драматичен успех със 7:5, 4:6, 6:3 след два часа и половина игра. Димитров е първият дебютант, който печели турнира на осемте най-добри за сезона, от Алекс Кореча през 1998 г. 26-годишният българин грабна четвърта титла в петия си финал през 2017 г. и общо осма в професионалната си кариера. Димитров, който от понеделник ще бъде №3 в света, триумфира в британската столица след пет победи от пет мача. По този начин той си осигури максималните 1500 точки за световната ранглиста и 2.55 милиона долара от наградния фонд.", "date": "2017.11.20", "title": "Григор Димитров спечели турнира в Лондон"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/375425-bitcoin-%D0%BA%D1%83%D1%80%D1%81%D1%8A%D1%82-%D0%BF%D1%80%D0%B5%D0%B2%D0%B8%D1%88%D0%B8-$8000", "text": "Віtсоіn ĸypcът пocтaви нoв peĸopд и зa пъpви път пpeминa $8000. Peĸopдът бe ĸpaтĸoвpeмeнeн и бe фиĸcиpaн caмo oт бopcaтa Віtfіnех. В paмĸитe нa вчepaшния дeн цeнaтa нa нaй-пoпyляpнaтa в cвeтa ĸpиптoвaлyтa pязĸo тpъгнa нaгope и вдигнa лeтвaтa нaд $8000.   B дpyгитe пoпyляpни бopcи, cлeдящи ĸypca нa paзличнитe ĸpиптoвaлyти (СоіnDеѕk и СоіnМаrkеtСар), ĸypcът нa битĸoйнa cтoи плътнo дo $8000.   Дa cи пpипoмним, чe в нaчaлoтo нa ceдмицaтa Віtсоіn ĸypcът pязĸo пaднa c 30% oт иcтopичecĸия cи мaĸcимyм, пocтигнaт минaлaтa cpядa, нa 8 нoeмвpи.   Ceгaшнитe ĸoлeбaния в ĸypca нa нaй-пoпyляpнaтa цифpoвa вaлyтa ce cвъpзвaт c пoвишeнoтo внимaниe oт cтpaнa нa peгyлaтopнитe opгaни нa paзличнитe дъpжaви и зacилвaщият ce интepec oт cтpaнa нa бaнĸитe и инвecтициoннитe фoндoвe. Дa нe зaбpaвямe, чe oт нaчaлoтo нa тaзи гoдинa цeнaтa нa битĸoйнa нapacнa 8 пъти.   Ha 2 нoeмвpи битĸoйнът зa пъpви път в иcтopиятa пpeoдoля $7000. Двe ceдмици пpeди тoвa бe взeтa бapиepaтa oт $6000, a мaлĸo пo-paнo – нa 12 oĸтoмвpи – $5000. Teзи пocтижeния бяxa пpeдшecтвaни oт дpyги двa peĸopдa – $3000 пpeз aвгycт, a мaлĸo пo-ĸъcнo и $4000, пише Kaldata.", "date": "2017.11.20", "title": "Bitcoin курсът превиши $8000"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375427-%D0%B4%D0%B0-%D0%BF%D0%BB%D0%B0%D1%89%D0%B0-%D0%BB%D0%B8-%D0%B4%D0%B0%D0%BD%D1%8A%D1%86%D0%B8-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0", "text": "Най-голямото име, което изпъква от последното публикуване на информация за офшорни трансакции „Досиета от рая\", е това на британската кралица Елизабет II. Документите разкриват, че херцогството Ланкастър, което управлява нейното лично богатство, инвестира милиони във фонд на Каймановите острови. Много от нейните поданици се чувстват объркани. Лидерът на Лейбъристката партия Джеръми Корбин смята, че тя трябва да се извини, въпреки че няма никакви данни за неправомерно действие. Но всъщност въпреки офшорните си сделки кралицата не плаща по-малко данъци, а повече, отколкото изисква законът. Като държавен глава тя се ползва от много странни изключения. Съгласно британското право гражданското и наказателното производство не могат да бъдат прилагани срещу суверена. Паспортите се издават от негово име, затова не е необходимо той да притежава такъв. Тези странности се разпростират и върху данъците, които се събират от служба, наречена „Приходи и митници на Нейно Величество\". Суверенът е законово освободен от данъци върху доходите, капиталовите печалби и наследствения налог. В това има определена логика, защото се очаква кралицата да бъде безпристрастна по отношение на правителствената политика и може да бъде повлияна в преценката си, ако политическите решения за данъците определят нейните доходи. (Този аргумент е донякъде подкопан от енергичното лобиране пред правителството от нейния наследник принц Чарлз, който също се оказа инвеститор в офшорни зони.) И други монарси се радват на подобни изключения: холандският крал не плаща данък върху доходите си, постъпили от Нидерландия. И все пак има разлика между това, което законът повелява, и това, което се случва в действителност. През 1992 г. избухна скандал заради това, че данъкоплатците трябваше да покрият средствата за ремонта на замъка Уиндзор, който пострада при пожар. Оттогава кралицата се съгласи да плаща данък върху два от трите ѝ източника на приходи. Първо, тя плаща данъци върху частния си доход, като например приходи от инвестиции. Детайлите за техния размер не са публични, но това се отнася за всеки. На второ място, тя плаща данъци върху някои приходи и капиталови печалби от „Личния портфейл\", който е частично финансиран от херцогството на Ланкастър, което е в центъра на „Досиетата от рая\". През последната финансова година нетният приход на херцогството е 19,2 милиона паунда, така че вероятно кралицата е платила над 8 милиона лири данък върху дохода. Третият ѝ доход – суверенната субсидия, не се взема под внимание за целите на данъчното облагане, тъй като се използва за разходи, свързани с нейната официална работа. Кралицата плаща доброволно и местен налог. Бъкингамският дворец е регистриран като имот клас „H\", което означава 1,376 млн. паунда имуществен данък годишно.", "date": "2017.11.20", "title": "Да плаща ли данъци кралицата?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375428-%D0%BF%D0%B0%D1%81%D0%BF%D0%BE%D1%80%D1%82-%D0%B7%D0%B0-%D1%80%D0%B0%D1%8F", "text": "Помощта за бедните е \"паспортът към рая\" за християните, заяви папа Франциск на литургия в базиликата \"Свети Петър\" в присъствието на хиляди бедни хора - бездомни, бежанци и безработни, пристигнали с помощта на благотворителни организации от цяла Европа. Франциск отбеляза за първи път Световния ден на бедните, нов католически празник, който той обяви след закриването на Годината на милосърдието, съобщиха световните агенции. Бедните са тези, които откриват за нас пътя към небето; те са нашият паспорт за рая. За нас е евангелски дълг да се грижим за тях\", каза Светият отец. Той осъди безразличието към бедните като голям грях и каза на вярващите, че не е достатъчно да не вършат зло през живота си и да се придържат единствено към Божиите заповеди, а да помагат на хората в нужда. По време на службата папата бе асистиран от 12 души - мигранти, бездомни и безработни, а една от молитвите беше прочетена от сирийски бежанец. След месата Франциск организира обяд в залата за аудиенции на Ватиканския дворец за 1200 бедни. Останалите ще обядват в няколко от ватиканските семинарии. Франциск, който нарича себе си \"обикновен свещеник\", заяви след избирането си за папа, че иска да ръководи \"бедна църква за бедните\", припомни АФП.", "date": "2017.11.20", "title": "Паспорт за рая"}
{"url": "http://www.classa.bg/%D1%82%D0%B5%D1%85%D0%BD%D0%BE/item/375429-%D0%B1%D0%B5%D0%B7%D0%B6%D0%B8%D1%87%D0%BD%D0%BE-%D0%B7%D0%B0%D1%80%D0%B5%D0%B6%D0%B4%D0%B0%D0%BD%D0%B5", "text": "Повече от половин дузина големи производители на автомобили, включително Audi, Ford и Volvo, се очаква скоро да започнат да продават електрически автомобили, които могат да се зареждат безжично. Срещу между $2500 и $4000 съществуващите екоколи ще могат да се приспособят за безкабелна технология. Какво вещае това за автомобилната индустрия? Магията изисква две бобини, изработени от мед и ферит. Едната се поставя на земята, а другата е фиксирана на пода на автомобила. Когато превозното средство е спряно, така че двете бобини са приблизително подравнени, електрическото захранване от долната част генерира електромагнитно поле над него, което приемникът абсорбира. Този променлив ток се преобразува от токоизправител в постоянен ток, който зарежда батерията на автомобила. Инженерите успяха да прехвърлят електричество безжично още в началото на XIX век, но едва през последните години индуктивното пренасяне на мощност, както е известна тази технология, стана практично за автомобилните батерии. Това е резултат от напредъка в силовата електроника чрез неща като изолационни биполярни транзистори – вид превключвател на полупроводници, които значително увеличават напрежението и честотата на тока. Но безжичната връзка не е по-ефективна от използването на кабел. При опитите в миналото известно количество енергия се губеше във въздуха; в последните разработки мощ се губи в трансформатора. Защо производителите инвестират в новата технология? За начало те смятат, че премахването на кабелите за зареждане (които се крадат заради медта в тях) и конзолите на зарядните станции, към които те са прикрепени (които понякога биват разбивани от неопитни шофьори), ще доведат до създаването на повече станции за зареждане. Шофьорите ще приветстват, мислят производителите, възможността да намерят чрез смартфоните си възможности за резервиране и наемане на подложки за зареждане, докато са паркирали по работа или са останали някъде за една нощ, без да мислят за кабели. Освен това тази технология може да трасира пътя за флотилиите автономни електрически автомобили, които могат да бъдат управлявани от софтуерни приложения. Никой собственик на такъв автопарк няма да иска да плаща допълнително за служители или роботи, които да включват кабели в безпилотните превозни средства. Може би най-важното е, че премахването на кабелите ще позволи на колите да се зареждат в движение. На три места в Южна Корея трамваи и автобуси се зареждат, докато карат по път, в който има вградени бобини, които последователно излъчват импулси от електричество, докато превозното средство преминава над тях. „Рено\" спомага за тестването на тази технология във Версай, близо до Париж. Израелското министерство на транспорта финансира тестове на малък участък от улица в Тел Авив. Ако около една шеста от маршрута на електрическите автомобили се оборудва по този начин, никога няма да се наложи да се спира за зареждане. Със сигурност това е нещо зашеметяващо. Част от вълнението се подхранва от заклетите екоактивисти, които се стремят да се увенчаят с „хубавия зелен ореол\", който се свързва с природосъобразните технологии, признава Джереми Маккол, шеф на HEVO, производител на системи за безжично зареждане. Но точно колко бързо то ще се въведе и под каква форма, ще зависи от икономическия аспект на нещата", "date": "2017.11.20", "title": "Безжично зареждане"}
{"url": "http://www.classa.bg/%D1%81%D0%B2%D1%8F%D1%82/item/375420-%D1%81%D0%BF%D0%B5%D1%87%D0%B5%D0%BB%D0%B8-8,5-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0,-%D0%BD%D0%BE-%D0%BF%D0%BE%D1%87%D1%82%D0%B8-%D0%B3%D0%B8-%D0%B8%D0%B7%D0%B3%D1%83%D0%B1%D0%B8-%D0%BF%D0%BE-%D0%BD%D0%B5%D0%B2%D0%BD%D0%B8%D0%BC%D0%B0%D0%BD%D0%B8%D0%B5", "text": "Най-накрая един въпрос, държал на тръни много руснаци от почти две седмици, бе решен: Кой е мистериозният печеливш на 506 милиона рубли (8,5 милиона долара), който още не е получил наградата от лотария, след тегленето на 5 ноември? След обявяването на тази рекордна награда в историята на руските лотарии, на 9 ноември бе съобщено, че победителят все още не се е появил, съобщиха руските медии. Единствената известна информация бе, че това е гражданин на региона Воронеж, тъй като печелившият билет е бил закупен в пощенска станция в град Панино. Мистериозният победител бе издирван в продължение на две седмици от организаторите на Руское Лото и Пощите на Русия, докато на 17 ноември пресслужбата на лотарията обяви, че пенсионерката Наталия Власова е пристигнала в Москва, за да получи наградата. Жената обясни, че й отнело толкова много време да се появи, защото тя е помолила внучката си да провери резултатите от лотарията, а тя го е направила по грешен начин и жената си е мислела, че не е спечелила. Пресслужбата на лотарията заяви, че Наталия и нейното семейство са видели по телевизията, че търсят победителя с рекордната награда в техния регион, но не обърнали много внимание. Жената вече е щяла да хвърли билета, но нещо я накарало отново да провери цифрите и този път осъзнала, че победителят е тя. Сега билетът ще бъде подложен на тест за автентичност за един месец, а през 2018 г. победителят ще започне да получава наградата в банковата си сметка. Наталия все още не е решила какво да прави с невероятната сума, но тя вече е заявила, че ще отпусне част от парите за благотворителност.", "date": "2017.11.20", "title": "Спечели 8,5 милиона долара от лотарията, но почти ги изгуби по невнимание"}
{"url": "http://www.classa.bg/%D1%81%D0%B2%D1%8F%D1%82/item/375421-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D1%81%D0%B8%D1%80%D0%B8%D1%8F-3d-%D0%BC%D0%BE%D0%B4%D0%B5%D0%BB-%D0%BD%D0%B0-%D0%BF%D0%B0%D0%BB%D0%BC%D0%B8%D1%80%D0%B0,-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B0-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5", "text": "Русия предаде на Сирия цифрово копие на триизмерен модел на град Палмира, който е в състояние на унищожение, след преминаването на терористите от ислямската държава, съобщава \"Известия\". Тържествената церемония беше включена в Международния културен форум на Санкт Петербург, който се провежда тази седмица в бившата руска столица. Това е \"най-добрият модел ландшафтна архитектура на Палмира\", каза директорът на Музея Ермитаж в Санкт Петербург, Михаил Пиотровски. Актът за доставка е подписан от сирийския посланик в Русия Рияд Хадад, който припомни, че Москва \"продължава да дава своята помощ на Сирия от началото на конфликта\". Моделът показва територия от 20 000 квадратни метра и е създаден с помощта на снимки, направени от различни места и от надморска височина 320, 220 и 120 метра. Всеки квадратен метър от града е сканиран от дронове. Отсега нататък всички части на града могат да бъдат сравнявани с модела, за да се провери за липси и разрушения. Източници от открития музей на Палмира, заявиха миналата седмица, че Организацията на обединените нации за образование, наука и култура (ЮНЕСКО) не изпълнява ангажимента си да помогне за възстановяването на този древен град. Археологическите разкопки, както и съвременният град Палмира са били под игото на Ислямска държава в периода от май 2015 г. до март 2016 г. и в периода между декември 2016 г. и април 2017 г. Халед ал-Асаад, бивш ръководител на музея и баща на сегашния му ръководител, е бил обезглавен от джихадистите през август 2015 г.", "date": "2017.11.20", "title": "Русия предостави на Сирия 3D модел на Палмира, разрушена от терористите"}
{"url": "http://www.classa.bg/%D1%81%D0%B2%D1%8F%D1%82/item/375422-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%BA%D0%B0%D0%BC%D0%B8%D0%BE%D0%BD-tesla-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B8-%D0%BC%D0%BD%D0%BE%D0%B3%D0%BE-%D0%B2%D1%8A%D0%BF%D1%80%D0%BE%D1%81%D0%B8", "text": "Американската компания Tesla продължава да революционизира света на транспорта. Този път компанията на Елон Мъск възнамерява да преосмисли бизнеса за превоз възлизащ на милиарди долари, като представи новото си електрическо превозно средство с батерии, кръстено \"Семи\". Макар че всичко показва, че Семи е ясно предназначено да разтърси автомобилната индустрия, експертите посочват, че презентацията на Мъск е оставила и много неясноти, твърди порталът ZDNet. Приема се, че Тесла ще започне производството на новия си автомобил през 2019 г., но компанията вече има слава за закъснения (след проблеми с производството на най-новата си електрическа кола, Тесла 3 и забавянето на самостоятелното представяне Семи с три седмици). Друг проблем е, че Tesla е компания, фокусирана върху потребителите, която сега навлиза в нова индустрия, фокусирана върху компаниите. Така че фирмата ще трябва да създаде нов подход за продажби, да управлява договори за услуги и да може да изпълнява и други видове споразумения. Тесла каза, че нейният камион Семи е с общ разход от 1,26 долара за миля, в сравнение с 1,51 долара, които консумира един дизелов камион. Проблемът, според медиите, е, че Тесла не разкрива цената на текущата му поддръжка. Коментарите на Мъск за Семи са проектирани главно за медиите. Компанията не разкрива капацитета на батерията, плановете за дистрибуция и разходите за поддръжка. \"Трябва да отбележим, че повечето оператори на флотилии от камиони са по-малко съсредоточени върху ефективността и повече върху сигурността, надеждността и цената за миля\", казва Джефри Озбърн, анализатор на компанията Коуен, която предоставя финансови услуги. Новият камион Tesla има по-малко движещи се части, няма трансмисия, но има \"предно стъкло устойчиво на термоядрена експлозия\" и Мъск гарантира, че „със Семи ще изминете 1 милион мили без повреди\". Що се отнася до традиционните превозни средства, Институтът за изследване на транспорта в Съединените щати твърди, че средният камион бива заменен след 754 000 мили. Tesla ще срещне и някои проблеми с разпространението, според Озбърн. Като цяло, камионите не се купуват в луксозни търговски центрове или в богати предградия - райони, където понастоящем има търговско присъствие на Тесла. Така че никой не знае как тяхната мрежа на дребно ще се развива с излизането на пазара на товарния автомобилен транспорт. Семи вероятно ще се използва в пристанищата на Калифорния, където вече има ясен мандат за достигане на нулеви емисии. Други щати все още нямат тези изисквания. Следователно аргументът за разходите и емисиите на Tesla вероятно ще има по-голямо значение в североизточната и западната част на САЩ.", "date": "2017.11.20", "title": "Електрически камион Tesla: Предизвикателства и много въпроси"}
{"url": "http://www.classa.bg/%D1%81%D0%B2%D1%8F%D1%82/item/375423-%D0%B2%D0%B8%D1%81%D1%88-%D0%B3%D0%B5%D0%BD%D0%B5%D1%80%D0%B0%D0%BB-%D0%BE%D1%82-%D1%81%D0%B0%D1%89-%D1%89%D0%B5-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8,-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B0%D1%82%D0%B0%D0%BA%D0%B0", "text": "Джон Хитен, генерал от военновъздушните сили и командир на стратегическото командване на САЩ (StratCom) заяви в събота, че ще се противопостави на президента Доналд Тръмп, ако той даде заповед да се извърши ядрена атака, смятана от генерала за \"незаконна\", съобщава CBS. Говорейки на Международния форум по сигурността в Халифакс (Канада), Хитен каза, че си мисли много за това, което ще каже на американския президент, ако получи заповедта. Като ръководител на STRATCOM той отговаря за надзора на американския ядрен арсенал, се казва в доклада. - Предлагам съвети на президента и той ми нарежда какво да правя - обясни военният. \"И ако това е незаконно, познайте какво ще се случи, аз ще кажа:\" Г-н президент, това е незаконно. И той ще каже\"Какво би било законно? \"И ние ще развиваме опции и ще предлагаме комбинация от възможности за реагиране на всяка ситуация - ето по този начин работи\" обясни той. Хитен каза, че е бил обучен от десетилетия за правата, които определят законността на военното решение. \"Ако изпълните незаконна заповед, ще отидете в затвора, можете да отидете в затвора до края на живота си\", добави той.", "date": "2017.11.20", "title": "Висш генерал от САЩ ще се противопостави, ако Тръмп разпореди незаконна ядрена атака"}
{"url": "http://www.classa.bg/%D1%81%D0%B2%D1%8F%D1%82/item/375424-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81-%D0%BD%D0%B0%D0%B9-%D0%B4%D0%BE%D0%B1%D1%80%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%80%D0%B5%D0%BF%D1%83%D1%82%D0%B0%D1%86%D0%B8%D1%8F-%D0%BD%D0%B5-%D0%B5-%D1%81%D0%B0%D1%89", "text": "Наскоро публикуваният Индекс Anholt-GfK Nation Brands 2017, или индекс \"марка - държава\", за пореден път обяви 10-те страни с най-добрата обща репутация. Както е посочено, \"класирането помага на правителствата, организациите и компаниите да разберат, да измерват и в крайна сметка да изградят силен национален имидж и репутация\". За тази цел индексът оценява репутацията и имиджа, или \"бранда\" на една страна, чрез редица аспекти: правителство, народ, износ, туризъм, култура и наследство, инвестиции и имиграция. От 50-те страни, оценени тази година, \"топ 10\" на нациите обхваща западните пазарни икономики, заедно с Япония. Първото място е за Германия, която се изкачва с една точка и измества миналогодишния лидер САЩ. Германия е следвана от Франция, Великобритания, Канада, Япония, САЩ, Италия, Швейцария, Австралия и Швеция. По отношение на резултатите от тази година, класирането на сайта отбелязва, че САЩ са претърпели \"значителен спад в световното възприятие\". От своя страна професорът и политически консултант Саймън Анхолт заяви, че \"спадът на САЩ в категорията правителство предполага, че сме свидетели на \"ефекта Тръмп\", след политическото послание на президента Тръмп, фокусирано върху \"първо САЩ.\" \"Подобен спад в цялостното възприятие на САЩ се наблюдава също след преизбирането на Джордж У. Буш, когато САЩ паднаха на седмо място\", добави той. Въпреки това, анализаторът потвърди, че оценката на американците за собствената им страна е значително по-положителна, отколкото миналата година.", "date": "2017.11.20", "title": "Страната с най-добра световна репутация (не е САЩ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375417-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BD%D0%B5-%D0%B7%D0%BB%D0%B5%D0%BF%D0%BE%D1%81%D1%82%D0%B0%D0%B2%D1%8F%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BD%D0%BE-%D0%B5-%D0%BF%D0%BE%D0%B7%D0%BE%D1%80-%D0%B4%D0%B0-%D0%BD%D0%B0%D1%83%D1%87%D0%B0%D0%B2%D0%B0%D0%BC%D0%B5-%D0%BE%D1%82%D0%B2%D1%8A%D0%BD,-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%83-%D0%BD%D0%B0%D1%81", "text": "Цветан Цветанов каза, че тези факти са известни на службите. Ако тези факти са известни на службите, тогава не трябва да правим повече журналистически разследвания, така ли? Показахме, че е практика да се минава през оградата със стълба   Подаването на оставка не трябва да е замитане на следа. Какво се случи с Делян Добрев? Това попита риторично депутатът от БСП Елена Йончева по НТВ.   \"Оставката на господин Главчев е важна за всеки един от нас, не само за БСП... Подаването за оставки не трябва да бъде индулгенция, не трябва да бъде замитане на следата. И това се случи с Делян Добрев. Това не е скандал, това е престъпление. Става дума за създаването в Хасково на една огромна корупционна схема.    И ако прокуратурата не се самосезира, ние ще внесем сигнал в ДАНС и прокуратурата. Става дума за 35 милиона лева, усвоени през една роднинска фирма в Хасково, в нарушение на Закона за държавния служител. Не става въпрос само за „Кумгейт \".Когато имаме нарушение на закона, когато имаме престъпление, трябва да се подаде оставка и смятам, че това е редно\", заяви Йончева.   Вeче винаги е късно да се иска вот на недоверие . Държавният департамент на САЩ казва, че всички държавни служители са замесени в корупция.   За филма си „Граница\", тя уточни: Цветан Цветанов каза, че тези факти са известни на службите. Ако тези факти са известни на службите, тогава не трябва да правим повече журналистически разследвания, така ли? В продължение на месеци се говореше, че изнесените факти във филма, не са верни. Показахме, че е практика да се минава през оградата със стълба. Тя е изградена чрез корупционна практика. Това, което казваме не е ново.    Ние не злепоставяме България. Даваме сигнал органите да вземат мерки. Властите у нас дават заблуждаваща информация. Мигрантите не са намалели. Вълната е канализирана в момента. Най-голямото злепоставяне за нас е когато научаваме отвън, какво се случва в страната ни. Това е позор!   Йончева заяви, че ще бъде направено копие на филма, което ще бъде представено на посланиците на ЕС, за да бъде направено по-мащабно разследване и да бъде гарантирана сигурността на свидетеля, разкриващ корупционните схеми по границата.", "date": "2017.11.20", "title": "Елена Йончева: Не злепоставям България, но е позор да научаваме отвън, какво се случва у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375418-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%B3%D0%BE%D0%B2%D0%BE%D1%80%D0%BA%D0%B8,-%D0%B1%D0%B5%D0%B7-%D0%BA%D0%BE%D0%B8%D1%82%D0%BE-%D0%B1%D0%B8%D1%85%D0%BC%D0%B5-%D0%B6%D0%B8%D0%B2%D0%B5%D0%BB%D0%B8-%D0%BF%D0%BE-%D0%B4%D0%BE%D0%B1%D1%80%D0%B5", "text": "В разгара на най-веселите семейни купони, ама точно тогава, когато фамилният карнавал се е развихрил, баба изчакваше момента на затишие между две вдишвания, заглеждаше се някак пророчески в небитието и тържествено произнасяше   .       Думите й се стоварваха върху веселието като похлупак над вряща тенджера и моментално събираха в трансцедентална вглъбеност разхилените допреди миг роднински лица.     Сигурна съм, че ако в този момент главите на роднините по някакъв начин можеха да станат прозрачни, там щяха да се чете едно и също – известен яд към бабата, която винаги успяваше да прекъсне веселбата, но и покорно почитание към народната мъдрост, която обобщава горчивия опит в пословици и поговорки.   От онова време логично не понасям поговорката \"Много хубаво не е на хубаво\". В нея има толкова битова пристиснатост да си позволяваш каквато и да е радост, че ако човек я следва, би се превърнал в горчиво, смръчкано същество, влязло в непрекъснат отбранителен режим от дебнещото за случайна усмивчица зло. Което, като се замислим, не е сред българските образи, които срещаме рядко.   е олицетворение на представата ни за всемирния баланс - че нещастието се влачи като недосъбут чорап след всяко щастие и е въпрос на време да се спънеш в него и горко да паднеш. В същата стилистика е и една друга много българска поговорка -  . Представяте ли си само как би изглеждал човекът, който живее живота си според нейната мъдрост?   Кротък, приседнал скромно в средата на съществуването си клетник, който не смее да направи една крачка, за да не предизвика някаква амбицирана да върши злини всемирна пакост. Защото нали никой няма съмнение, че чудото, описано във въпросната мъдра мисъл никога не се свързва с нещо прекрасно?   Чудото е лошото, опасното, онова непознато, което ще ти обърка реда, ще те извади от относителния уют и ще те отпрати горко да ближеш рани след необмисленото размърдване. Мирното седене е ценност, то е животоспасяващо. Оставя те да си кюташ в отредените земни дни, в които така или иначе много рядко и твърде умерено ще си позволяваш да се смееш, че цената на този смях може да ти излезе солено.   Към така обрисувания образ на притихналия в тъга мирно седящ българин не мога да не прибавя и още една любима и показателна нашенска мъдрост -   Чрез нея нашият човечец се лишава и от още едно нравствено достойнство - взимането на отговорни решения. Той е някакъв полуидиот, който броди като зомби насам-натам из дебрите на живота и на посоки лапа кой каквото му даде. Единствената функция, която очевидно работи добре у този човекоподобен, е храненето. А нуждата от утоляването на глада напълно игнорира възможността за какъвто и да е мисловен процес или проява на оценъчна разсъдливост.   Струва ми се, че точно тази поговорка чудесно обяснява гражданската ни инертност – ние все чакаме нещо някой да ни даде и безкритично го поглъщаме. А пък когато някак установим, че не е трябвало да го правим, с пълно гърло и натежали стомаси обвиняваме онзи, който ни го е предложил. На него пък не му остава нищо друго, освен да отговори на този притихнал от стомашни киселини вой с един друг, по-съвременен, но също така много използван умен израз – .   С безкритичното и мълчаливо кютане е свързана и още една народна мъдрост -  . Каквото и да се случва, стой си там без много да шумиш, защото само така може изобщо да преживееш нещо хубаво. Не се оплаквай, не надигай глас, не мрънкай, че ти е тежко.   Пътят за достигане на положителното, е мълчанието.     . Мъдростта, която винаги се свързва със старостта, знае, че за да си добре в този живот, трябва да го живееш траейки си.   Представата за хубавото в народното съзнание на нас, българите, трайно се свързва с мълчанието и тишината. Освен, че за хубост се мълчи, за нея се живее и скромно.     , казва народът и с това парира всякаква възможност сам да оцениш достойнствата и постиженията си и логично да ги използваш като свой капитал. Каквото и да си постигнал, колкото и да се гордееш с него, не го показвай. Направиш ли го, влизаш с взлом в определението за грозното. Красив си, ако не демонстрираш, ако не шумиш, ако си притихнал, мирен и не особено усмихнат.     Който си живее в уютното спокойствие, че каквото и да се случва около него, ще е за кратко, защото така и така  . Пък и да попадне по някаква случайност в окото на бурята, достатъчно е само да се наведе, защото  .", "date": "2017.11.20", "title": "Българските поговорки, без които бихме живели по-добре"}
{"url": "http://www.classa.bg/%D1%81%D0%B2%D1%8F%D1%82/item/375419-%D0%B5%D0%B4%D0%B8%D0%BD-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D0%B4%D0%B0-%D0%BE%D1%82%D0%BA%D1%80%D0%B8%D0%B5%D1%82%D0%B5-%D0%BC%D0%B5%D1%82%D0%B5%D0%BE%D1%80%D0%B8%D1%82%D0%B0,-%D0%BA%D0%BE%D0%B9%D1%82%D0%BE-%D0%B5-%D0%B7%D0%B0%D1%81%D0%BD%D0%B5%D0%BB", "text": "Италианският астронавт Паоло Несполи от Европейската космическа агенция (ЕКА), записа на видео падането на метеорит в плътните слоеве на атмосферата над Атлантическия океан. Той се е движел със зашеметяваща скорост към Земята. \"Виждаме много метеори от ЕКА, но никога не успявахме да ги уловим с камерата. Този път аз бях късметлия и съм записал блестящото огнено кълбо падащо към Земята с 40 километра в секунда. Можете ли да го различите?\" написа Несполи в профила си в Twitter. Потребителите на Twitter са започнали да търсят къде е метеоритът – трудна задача, поради малкия размер на болида, но накрая са предложили вариант на координати, на които смятат, че са намерили предполагаемия летящ обект: 0.08 и 1.14. Представители от Европейската космическа агенция смятат, че астронавтът е наблюдавал падането на небесно тяло, по-малко от един метър, движещо се два пъти по-бързо от обичайното за метеор. Огнената топка, която падна в град Финикс, САЩ, е била заснета и от местни камери.", "date": "2017.11.20", "title": "Един астронавт предизвиква да откриете метеорита, който е заснел"}
{"url": "http://www.classa.bg/%D1%81%D0%B2%D1%8F%D1%82/item/375410-%D0%BF%D1%83%D1%82%D0%B8%D0%BD-%D0%B8%D1%81%D0%BA%D0%B0-%D0%B1%D0%BB%D0%B8%D0%B7%D0%BE-1-%D0%BC%D0%BB%D0%BD-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B8-%D0%B4%D0%BE-2018-%D0%B0", "text": "Руският президент Владимир Путин подписа декрет, който указва, че активните военнослужещи в Русия трябва да достигнат 1 013 628 души до 1 януари 2018 година.   Заедно с цивилните служители, общият брой на армията трябва да достигне 1,9 млн.   Спрямо декрета, влязъл в сила година по-рано - на 1 януари 2017, тази цифра е намалена с 293 работни места. Документът не включва оценка на сегашната работна ръка, нито обяснение защо промяната е необходима. Не е и ясно как този брой военнослужещи е определен.   В момента военнослужещите в руската армия според незасими наблюдатели са между 798 и 831 хиляди души. През февруари тази година руският министър на отбраната Сергей Шойгу сподели, че военните сили на страната надхвърлят 900 000 души и изрази притеснения, че те все още не са достатъчни.   Според анализатори, за да се изпълни този план, Русия трябва да наеме много мъже, а като се имат предвид войната в Сирия и конфликтите в Украйна, техният брой не само не се увеличава, а намалява. На първо място страната има нужда от още хора във военноморските сили, а след това и в пехотата.", "date": "2017.11.20", "title": "Путин иска близо 1 млн. войници в армията си до 2018-а"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375411-%D0%BF%D1%80%D0%B5%D0%BF-%D0%B3%D1%80%D0%B8%D0%B3%D0%BE%D1%80%D0%B8%D0%B9-%D0%B4%D0%B5%D0%BA%D0%B0%D0%BF%D0%BE%D0%BB%D0%B8%D1%82", "text": "  Преподобният Григорий се родил в град Иринопол в Десетоградие (на гръцки Декапол - съюз от 10 града в Исаврия, неголяма област в планините на Мала Азия, в южната й част; Иринопол - един от тези градове. По името на този съюз от градове преподобният Григорий и получил наименованието Декаполит) от християнски родители - Сергий и Марта, благочестива и богобоязлива жена.      На осемгодишна възраст той бил даден да се учи на четмо и писмо и още в младостта си добре изучил словото Божие и се отличавал с усърдие към Божия храм. Стремейки се към небесното, той възненавидял всичко земно: не вкусвал приятни на вкус ястия, употребявал само проста и груба храна, отказал се да носи богати и меки дрехи, изхранвал се с ръкоделието си, като раздавал остатъка на бедните. Често се оттеглял в безмълвие и там насаме се молил на Бога да го удостои да Му бъде верен раб.   Когато Григорий навършил пълнолетие, родителите му възнамерявали да го оженят, но той тайно избягал и се оттеглил в един пустинен манастир, където приел монашество и ревностно се подвизавал в пост и въздържание, в молитви и непрестанни нощни бдения, възлагайки върху си всички тежести на най-строго монашеско житие.   Бащата на Григорий скоро умрял; а благочестивата му майка, след като го намерила след дълго издирване, не само не го укорила, но и одобрила намерението му да се посвети на монашески подвизи; помолила го само да премине в един друг манастир, където се намирал и брат му.    Подчинявайки се на волята на майка си, преподобният се преселил там; но когато узнал, че настоятелят на този манастир е иконоборец, то, като горещ ревнител за православието, го изобличил пред цялото братство. Тогава настоятелят изпаднал в ярост и жестоко го набил, след което Григорий отишъл в друг манастир, където настоятел бил един сродник, на майка му, на име Симеон. Като посрещнал Григорий с радост, Симеон, мъж опитен в подвижническия живот, наставил юношата във всяка добродетел.   Като проживял тук около четиринадесет години, преподобни Григорий заслужил всеобщо уважение и всички започнали да го почитат като добродетелен и свят човек. Преуспявайки в дълбоко смирение и като желаел да стане съвършен монах, той изпросил от настоятеля позволение да се посели в уединена килия, та, като няма никаква житейска грижа, да прекарва времето в безмълвие. Като предвидил благото му произволение, настоятелят му наредил да се подвизава в една пещера в дълбока отвесна скална цепнатина. Светецът започнал да се подвизава с още по-голяма ревност в тази пещера.    Но несмущаван от хорската мълва, той претърпял тук голямо безпокойство от демоните, които всячески му пакостели и го изкушавали, като се стараели да го прогонят от тяхното жилище. Те ту го заплашвали, като крещели: \"Напусни нашето жилище, иначе много ще пострадаш от нас\"; ту връхлитали срещу него, приемайки вид на страшни скорпиони. Но той оставал неуязвим и неустрашим.   Веднъж, когато стоял на молитва, бесовете наранили ръцете и нозете му, но той не обръщал внимание на нанасяните му рани, считайки ги за нищо. И бесовете със срам се оттеглили. След немного дни те му се явили във вид на воини, като заплашвали да го убият, но той направил кръстното знамение и те изчезнали. След това се явили на светеца, като блестели от светлина и му казали, че те са четиридесетте мъченици (има се предвид 40-те мъченици мъченици Севастийски, чиято памет Църквата празнува на 9 март). И са дошли да му дадат благодат и сила против демоните; но като предвидил козните им, той ги изобличил и те отново изчезнали. Също така били безсилни и другите изкушения, понеже Божията благодат му съдействала и изтребвала в него надиганията на плътта.   Скоро след това Господ сподобил Своя верен угодник с чудно посещение: Григорий изпаднал в състояние като че на някакво изстъпление, по време на което от небето му се явила блестяща светлина с неизказано благоухание, която изпълнила пещерата и останала в нея в продължение на много дни.   От този момент блаженият още повече усилил подвизите и молитвите си, като непрестанно викал към Господа от дълбините на душата си. Като преодолял по този начин дяволските козни, заради светия си и непорочен живот, преподобният се сподобил от Бога с благодатния дар на чудотворството. И тъй като не подобавало на този Божествен светилник на Църквата да остане под крина, Господ викнал към него от небето, както някога към патриарх Авраам (Бит. 12:1).   - Григорий, ако искаш да достигнеш съвършенство, излез от твоята земя и от твоя род и странствай за твое благо.   Като се подчинил на този Божествен глас, светият напуснал пещерата, отправил се към Ефес, за да намери кораб, с който да отплава към Константинопол (по това време Константинополската църква била обхваната от иконоборческата ерес), и ревнувайки за славата Божия и за чистотата на православието, светецът възнамерявал да излезе в негова защита и да изобличи лъжливите мъдрувания на еретиците. Но Божият Промисъл отсъдил друго: съгласно Божествения призив свети Григорий трябвало да прекара в странстване целия си останал живот, нямайки тук постоянен град, но търсейки бъдещия (Евр. 13:14), подобно на нашия Господ Иисус Христос, Който бил странник на земята и нямало къде глава да подслони (Мат. 8:20; Лк.9:58).   Като се отправил от Ефес към Константинопол, преподобният отначало се спрял в Проконис (днес Мармара, остров в западната част на Мраморно море), където един беден човек, въпреки строгите укази на царете иконоборци (Лъв III Исаврянин (716-741 г.), и особено сина му Константин Копроним (741-775 г.) и сина и приемник на последния Лъв IV Хазар (775-780 г.), забраняващи да се дава подслон на монасите, го приел радушно в своя дом заради Господа, за което и Господ го обогатил след немного дни.   Оттук светецът се отправил към Византион, но като срещнал препятствие за това, заключил, че няма Божия воля за отиването му там и се отправил към Енос (приморски град на юг от днешна Румелия, на запад от Константинопол). Тук той получил жесток побой от един конник, подтикнат към това от дявола. Но праведникът, докато търпял ударите, се молел на Бога да прости Той на неговия оскърбител и разбойникът, като видял кротостта му, се разкаял, помолил за прошка и получил от преподобния наставление занапред да не обижда никого.   Като отпътувал от тук с кораб, преподобният пристигнал в Христопол (град в Македония на река Стримон, течаща на 50 версти на североизток от Солин), откъдето се отправил към Солун.   Като престоял в Солун няколко дни, свети Григорий се отправил по суша към Коринт. Като отплавал от тук към Рим, по пътя той се спрял за известно време в Регия (град в югозападната част на Италия, на брега на Сицилийския пролив).   Като пристигнал в Рим, преподобният прекарал три месеца в безмълвие в една уединена келия, така че никой и не знаел за него. Но един бесноват направил известно пребиваването му в града: защото светецът го изцерил, като изгонил нечистия дух от него, и всички почнали да го почитат като светец. Тогава свети Григорий се отдалечил от там и като пристигнал в Сицилия, се затворил в една кула и пребивавал в нея в мълчание. Тук го нападнали демони, унищожили рогозката, на която спял, и всячески го изкушавали и му причинявали различни злокознени действия, но той ги прогонил с молитва.   Веднъж, пътешествайки, той срещнал сарацински воини (сарацини - наименование на арабите, скитнически разбойнически племена в Арабия; впоследствие това наименование се прилагало за всички мюсюлмани). Един от тях напоявал коня си при един кладенец и когато светецът се приближил, онзи насочил копието си, за да го убие. Но изведнъж ръката му застинала във въздуха, така че той не можел да я отпусне. Тогава тръгнал след преподобния, като го умолявал да го изцери. По-нататък по пътя светецът бил срещнат от един жестоко мъчен бесноват. Като се смилил над него, светецът отправил молитва към Бога и демонът оставил страдащия.   Накрая Григорий отново пристигнал в Солун и се поселил в манастира \"Свети Мина\". При това той пребивавал в такава нищета, че нямал никаква храна, нито с какво да се покрие, а носел само една дреха, която му служела и денем, и нощем. Когато чувствал непреодолим глад, той излизал от църквата и ако виждал някъде хранещи се на трапеза, влизал при тях и вкусвал немного храна. Но после почувствал, че не бива да се храни от чужд труд и решил да пребивава в храма без храна дотогава, докато Бог не му изпрати помощ свише. Но Бог, Който някога хранил пророк Илия чрез врани (3Цар.7:6) и Който нахранил по чудесен начин и много други добродетелни Свои раби, не оставил без помощ и този Свой верен раб; по внушение свише една боголюбива вдовица ежедневно му доставяла храна.   Работейки непрестанно върху себе си, свято пазейки душевна чистота и усъвършенствайки се в християнските добродетели, преподобният придобил голямо дръзновение пред Господа и се превърнал в жилище на Светия Дух. С божествен копнеж вървял той по тесния път на смиреномъдрия подвиг, като с непрестанното си бодърстване прогонвал далеч всяко нехайство и вражеските прилози, така че врагът и насън не можел да смущава въображението и помислите му. Съгласно името си, той наистина бил бодърстващ (Григорий на гръцки значи \"бодърствуващ\") по отношение на всички дела и помисли и очистил душата и тялото си от всички страсти.   Ръкоположен в сан на иерей, той отслужвал божествените служби със сърце съкрушено и с дух смирен; съвършено изтръгнал от себе си превъзнасянето и тщеславието. А повече от всичко пазел чистотата на православието и в словата, и в делата си. Като побеждавал, доколкото можел, еретиците, със словата и с писанията си учел хората да се покланят на светите икони и да ги почитат според преданието на Църквата.   Очистил много градове от сквернотата на иконоборството и убеждавал християните да пролеят дори и кръвта си за светите икони, ако се наложи, и сам бил готов да приеме смърт за тях, и бил безкръвен мъченик, подвизавайки се в дородетелите.   А като венец над всичките си добродетели той имал постоянна света молитва, устремявайки винаги ума си към Бога. Като песнословел и прославял Господа заедно със светите ангели, още тук той получил залога на неизказаната радост на вечното блаженство.   Веднъж нощем във видение му се явил Ангел Господен, който му връчил пламенен меч, за да порази с него цялата бесовска сила и да отсече от Църквата еретическите мъдрувания, а от сърцето си - греховните страсти. А понякога преподобният, зает с богомислие, чувал ангелско пение: така бил угоден на Бога и на ангелите, че намирайки се още в смъртното тяло, той вече се удостоявал с безсмъртни, божествени наслаждения, сподобявал се да слуша ангелско пение, което \"ухо не е чувало\" и неизказано да се услажда от него.   Като прекарал няколко години в Солун, преподобни Григорий тръгнал с един от учениците си към България, която по онова време била все още езическа, но като не достигнал до нея, се върнал. Когато ученикът го попитал защо той тъй скоро променил намерението си, преподобният отвърнал:   - Исках да прекарам там известно време, но виждам, че там слънцето не свети.   С тези думи той пророчески предвъзвестил безредиците, които възникнали там скоро след това и по време на които кръвта се леела като река и цялата страна била опожарена. След това преподобни Григорий отишъл от Солун във Византион, а оттам на планината Олимп, от която отново се върнал в Солун.   Като се подвизавал така и като мислел на земята за небесното, той се приближил до времето на заминаването си от този живот. Като заболял тежко от епилепсия, той лежал неподвижно на одъра си и горещо се молел Богу да го освободи от тази болест и да я замени с друга - водянка. Бог чул молитвата му: като го освободил от първата болест, Той му дал това, за което го молел преподобният. И тялото му тъй се раздуло, че заприличало на мех, напълнен с въздух.   Като напуснал Солун, преподобният с голям труд пристигнал в Константинопол, за да противодейства тук на иконоборческата ерес, и вече не се завърнал обратно. Той довел със себе си и двамата си ученици и сподвижници Йосиф и Йоан. По молба на православните монаси той скоро изпратил първия от тях в Рим при папа Лъв III, за да го помоли за помощ по повод на започналото гонение срещу светите икони, но по пътя към Рим той бил пленен от подкупени от императора иконоборец Лъв Арменин морски разбойници и бил заточен на остров Кипър.   На Йосиф не му било съдено да види повече сред живите своя велик учител. Скоро след това преподобният Григорий предал чистата си душа на Господа. Дванайсет дни преди кончината си той предузнал деня на смъртта си и наредил да го отведат в странноприемница, където на 20 ноември, тихо починал. Когато дошли да погребат честното му тяло, към него се приближил с вяра един болен, който имал тежко заболяване. така че не можел да стои изправен, а лицето му било постоянно наведено към земята. И ето, сторило му се, че някой отзад сложил ръката си върху него, и попитал стоящия зад него, да не би той да го е докоснал. Последният отговорил отрицателно и от това болният узнал, че това било силата Божия, осеняваща светеца, който и му дарувал изцеление, и той започнал да стои изправен, като се изцерил съвършено от болестта си. Друг бил измъчван от нечист дух, но веднага щом се приближил до гроба на преподобния, демонът го оставил. Един монах бил измъчван твърде много от плътска страст и вече бил близо до падение, но като дошъл на гроба на светеца, със сълзи молил за помощ - и плътската бран престанала, и той прославил светеца и въздал благодарност на Бога.   Така, след многотрудното земно странстване, преподобни Григорий достигнал вечния покой на небесата между светите ангели, които той още през земния си живот се удостоил да види и да чуе, и сега заедно с тях прославя с трисвети песнопения Единия в Троица Бог во веки.     Свети Прокъл бил ученик на св. Йоан Златоуст. Възложено му било послушанието да прислужва при патриарха и да посещава идващите посетители. Един велможа бил наклеветен пред царя, свален от поста и изгонен от двореца. Той потърсил застъпничеството на св. Йоан Златоуст.      Определен бил нощен час, за да не бъде забелязано посещението. Когато велможата пристигнал, Прокъл се приближил до вратата, но отвътре се чувал разговор. Той бил озадачен, кой може да е влязъл без негово знание. Надникнал през ключалката и видял, че зад св. Йоан стои благовиден мъж, който му диктува, а светителят пише. Прокъл казал на велможата, че св. Йоан сега е зает. Разговорът обаче продължил чак до разсъмване. Велможата си отишъл огорчен, без да бъде приет от патриарха. На сутринта св. Йоан Златоуст запитал своя килейник не е ли идвал велможата да го търси. Прокъл отговорил: \"Да, идва, но аз не посмях да го пусна, защото с тебе беседваше някой друг почти цяла нощ\".   - С кого съм беседвал? - рекъл св. Йоан. - Никой не е идвал при мене тази нощ.   Прокъл му описал външния вид на човека, как стоял близо до него и му говорел нещо на ухото. После погледнал иконата на св. ап. Павел, която била на стената, и рекъл:   - Ето, този бе човекът, който беше при тебе нощес!   Оказало се, че сам св. ап. Павел се явявал нощно време на св. Йоан Златоуст и му изяснявал посланията си, които по онова време светителят тълкувал.   След смъртта на св. Йоан Златоуст и подир една поредица от негови кратковременни наследници най-после св. Прокъл бил избран за цариградски патриарх в 434 година. Времето било смутно. Църквата била силно смущавана от еретически учения. Но св. Прокъл с дух на кротост и любов стоял твърдо на страната на истината. По негово ходатайство император Теодосий Млади, чиято майка императрица Евдоксия била най-голям враг на св. Йоан Златоуст, разрешил да бъдат пренесени св. мощи на последния от мястото на неговото заточение в Цариград. Това станало на 27 януари 438 година.   По време на неговото патриаршеско служение в Цариград станало и друго важно знамение. При едно голямо земетресение гражданите избягали вън от града, за да не бъдат застигнати от рушащите се здания. Патриархът извършил молебен с кръстно шествие, при което всички викали: \"Господи, помилуй!\" и със сълзи се молели да прекрати Господ това голямо бедствие. Тогава едно момченце изпаднало в особено състояние и чуло, как ангелските хорове пеят: \"Светий Боже, Светий Крепкий, Светий Безмерний!\" Щом чули това, християните въодушевено запяли тази ангелска песен, като прибавили от себе си \"Помилуй нас!\" Земетресението се прекратило. Оттогава тази свещена песен била приета в ежедневно богослужебно употребление от цялата Православна Църква. Св. патриарх Прокъл починал на 20 ноември 447 година.     Св. мъченик Дасий живял през III век в крайдунавския град Доростол (днес Силистра). Жителите на града се готвили за празника на езическия бог Сатурн. Според обичая, тридесет дни преди празника те избирали красив юноша, обличали го в красиви дрехи и му оказвали царски почести, а в деня на празника го принасяли в жертва на бога.     Този път изборът паднал на св. Дасий. Като узнал това, той казал: \"Ако ми е съдено да умра, по-добре да умра за Христа като християнин\". Той открито изповядал пред съгражданите си своята вяра в Христос, изобличил ги за тяхното злочестие и заблуждения и обърнал много от тях в Христа. Поради това, по заповед на императорите Диоклециан (284-305) и Максимиан (284-305), той бил обезглавен след жестоки мъчения.  ", "date": "2017.11.20", "title": "Преп. Григорий Декаполит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375412-20-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "284 г. - Диоклециан става римски император.     1541 г. - Жан Калвин представя теорията си за реформиране на църквата.   1818 г. - Симон Боливар обявява Венецуела за независима държава.   1872 г. - В Солун Неделя Петкова основава женското дружество Възрождение, което дава начало на девическото образование в България.   1910 г. - В Мексико избухва буржоазна революция.   1914 г. - България обявява неутралитет в Първата световна война.   1917 г. - Първата световна война: Великобритания за първи път използва танкове в бойните действия.   1926 г. - Великобритания предоставя на Канада, Австралия, Нова Зеландия и ЮАР правото на самоопределение.   1940 г. - Втората световна война: Унгария се присъединява към Тристранния пакт.   1945 г. - Започват Нюрнбергските процеси, които са съдебни дела срещу 24 видни нацистки военнопрестъпници от Втората световна война, 12 от които са осъдени на смърт.   1959 г. - Общата асамблея на ООН приема Декларация за правата на детето.   1962 г. - Карибската криза: След като СССР приключва с демонтажа на ядрените си установки в Куба, САЩ вдига блокадата на Карибските острови.     1979 г. - Около 200 сунитски мюсюлмани превземат мюсюлманския храм Кааба в Мека, Саудитска Арабия, по време на поклонението и вземат около 6 000 заложника. Правителството на Саудитска Арабия получава помощ от френските специални сили за потушаване на въстанието.   1985 г. - Пуснат е Microsoft Windows 1.0.     1989 г. - Нежната революция: Броят на протестиращите в Прага, Чехословакия, нараства от 200 000 предния ден, до половин милион.   1990 г. - Арестуван е украинския сериен убиец Андрей Чикатило (виж гладомор).   1998 г. - Изстрелян е първият модул на Международната космическа станция - Заря.   2003 г. - В Истанбул избухват няколко бомби като антентат срещу британски институции, при което загиват 27 души.   2003 г. - В Москва е учредено международно евразийско движение.  ", "date": "2017.11.20", "title": "20 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375413-%D0%BF%D0%BE-%D0%BF%D0%B5%D1%82,-%D0%BF%D0%BE-%D1%88%D0%B5%D1%81%D1%82-%D0%BD%D0%B0%D0%B2%D0%B5%D0%B4%D0%BD%D1%8A%D0%B6", "text": "Краят на годината наближава, тук-таме вече започнаха да се явяват и първите коледни елхи, иде време за статистиките и благотворителността.  Статистиката е в кръвта на „МОНИТОР” – очевидно девизът, който виси на стената в редакцията, е „Нито ден без статистика на първа страница”!  Разбира се, най-популярната статистика за тая година е тази на телефонните измамници. Редакцията сумира постъпилите данни от бюлетина на МВР, преброява дните в календара и ни радва с новите постижения – „По две баби на ден хвърлят пари през балкона”.  Който си няма балкон – очевидно не влиза в статистиката, като му е толкова акълът, да си стои извън нея и да се разхожда със спестяванията си до близката кофа за боклук.  Статистическите данни продължават и в следващите дни от седмицата – „По един нов болен от сифилис на ден”.  Защо само по един ли? Ами – то си има обяснение – „Откриват рак на простатата на четирима всеки ден”.  Човек да го е страх да мине покрай болница – ще вземе да изскочи скучаещ доктор, ще го вкара в кабинета си, ще бръкне където трябва и тържествуващо ще рече – е, вече може да удряме кепенците, ти си четвъртият за днес, изпълнихме нормата…  И другите вестници обичат сметките и числата в заглавията – „Багата пребори корав бразилец за победа № 16” – тържествува „24 ЧАСА”.  Новината е спортна, няма привидно нищо общо с Коледа, хората се били, както си трябва в ММА – бразилецът, видял се на зор, „първо изрита Багата в слабините, а след това му бръкна в лявото око”. Но – тъй като наближават светлите Христови празници, вестникът държи да отбележи, че ритникът и опитът да се извади окото на противника не са самоцелни – те са в рамките на „Благотворителната инициатива Fight for Children”, която „има за цел да събира пари за образованието на деца в неравностойно положение”…  Какво ли не правим за децата, особено за тия в неравностойно положение! Направо сме готови да се избием!  „ТРУД” от своя страна анализира отминаващата вече година по неочакван начин – вместо да се озърта кой от политолозите да покани, е дал думата на професор кардиолог. Професорът прави бърз преглед на здравната ни система и поставя точната диагноза – „Всички беди идват от площад „Народно събрание”.  Да можехме да преименуваме площада – бедите може и да се объркат с новия си адрес и да ни подминат…  А голямото чудо на католическата църква – явяването на Богородица пред трите пастирчета във Фатима, е разобличено по научен път в „МОНИТОР” – за да не се поддаваме на католичес­ка пропаганда и си останем ревностни атеисти и християни – „През 1917 г. десетки хиляди хора в Португалия наблюдавали не явяването на Богородица, а най-обикновено НЛО”.  Пропуснати са марката и моделът на НЛО-то – като се има предвид, че се е явило преди цял век, очевидно е стара модификация, незаслужаваща интерес.  А поредната политическа драма „ТАБЛОИД” решава по най-таблоиден начин – след като и за втори път є тряснаха колата, „Корнелия Нинова тръгва по ходжи”. „Самата тя вече била склонна да вярва, че в цялата история е намесена лоша енергия и дори вързала червено конче на китката, каквото има и премиерът Бойко Борисов”.", "date": "2017.11.20", "title": "По пет, по шест наведнъж!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375414-%D0%B2%D0%B5%D1%81%D0%B5%D0%BB-%D0%BD%D0%B5%D0%BA%D1%80%D0%BE%D0%BB%D0%BE%D0%B3-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB", "text": "И друг път съм правил опити да предупредя срещу отклоняването на вниманието от главния проблем (на деня) чрез фалшифициране на новинарските акценти при тяхното преподреждане в угода на властта.  Днес съм обаче особено настоятелен, защото имаме предизвестено важна новина за България по отношение на ПЪЛНИЯ провал на нейното управление по оценка на главния източник на външно легитимирана на Борисов и свитата му. Това е “весел некролог”, безспорна тъжна вест, която обаче пак ще изкара шутовете на Борисов да обясняват как не само всичко е наред, но дори сме във възход. ЕК (ще) представи поредния си, 11-и, доклад за България, но не се заблуждавайте в едно: каквито и формулировки да чуете и прочетете, истината е драматична. Защото НИТО ЕДНО от изискванията на Европейската комисия към българските власти като условие за отпадане на наблюдението на България не е удовлетворено. НИТО ЕДНО от общо 17! Каквото и да ви казват пропагандистите, които ще се опитат да ви убедят колко нормално било всичко във връзка с този доклад, просто прочетете направените миналата година от ЕК препоръки, за да разберете какво не е свършило управлението на страната. - да се осигури прозрачен избор на членовете на Висшия съдебен съвет и назначаването на висши съдебни длъжности да бъде прозрачно, основано на качествата на кандидатите; - да се приемат изменения на наказателните закони за подобряване на преследването на корупцията по високите етажи на властта и тежката организирана престъпност; - да се определят оставащите стъпки от съдебната реформа; - да се намери решение за натовареността в съдилищата и развитие на електронното правосъдие; - да се изготви план за изпълнение на препоръките за реформа на прокуратурата; - да се приеме нова нормативна уредба за борбата с корупцията; - да се създаде ефективен орган за борба с корупцията. - да предприеме реформа на Закона за администрацията; - да създаде механизъм за отчитане на напредъка по делата за корупция по високите етажи на властта; - главният прокурор да докладва за разследванията и за повдигнатите обвинения; - да се осъществява външен контрол върху предварителните проверки на процедурите за обществени поръчки; - да бъдат въведени мерки за противодействие на корупцията по ниските етажи на властта в държавната администрация; - да бъдат приети изменения на Закона за отнемане в полза на държавата на незаконно придобито имущество и комисията за отнемане на незаконно придобито имущество да продължи да работи независимо и ефективно. По смисъла на факта, че нито една от тези препоръки не е изпълнена, управляващите тук граждани за европейско развитие на България получават оценка “слаб две” и дебелите им лъжи при интерпретацията на този факт могат да свършат работа само пред неосведомени и пристрастени към самозалъгването Граждани за евразийски регрес на България. Да, лошо е, че от това се опитва да се възползва т.нар. опозиция от БСП, която се домогва до ролята на печеливш от тази ситуация. Но именно Борисов и неговите съучастници са тези, които работят за връщането на БСП във властта, а не критиците на ГЕРБ, някои от които стоят на тази критична позиция от самото появяване на популисткия отбор на формацията, пробутана на доверчивите клиенти на политическия електорален пазар като алтернатива на “предишните”, макар на практика да бяха и си остават вторият отбор на НДСВ и третият на БСП в разбиването на трудно проходилия дясно-консервативен елемент в българското управление и в българската политика изобщо - препънаха го на смени и солидарно почти в зародиш. След което без свян му надянаха дрехите. Нагиздени с тях, успяха да убедят европейците, че всъщност са поели щафетата и продължават по пътя на своите предшественици. Сега царят Борисов е гол, но добре окопан институционално и медийно в очите на подкрепящите го поданици. Те се вторачват в специално скроените като за него в Брюксел одежди на приятел, отговарящ за стабилността на България. Тези брюкселски дантели обаче стават все по-прозрачни. Кога ли ще прозрат това т.нар. обикновени хора, управлявани вече трети мандат от двойкаджията Борисов, който се разхожда на гол тумбак с лента “отличник”, прикривайки срамотиите си? Маскарадът рано или късно ще приключи, а най-лошата новина със задна дата е във факта, че както провалът на Борисов пред Брюксел, така и успехът му в унищожаването на демократичната алтернатива на собствената си персона в България е пълен. В резултат на което шутовете, с които се е обградил, ни се подиграват от телевизионните екрани с обещанието същият да ни управлява още дълго – нямал алтернатива, съобщават ни те злорадо. От този “весел некролог” ни се хили подобие на късния Живков, който обичаше да разказва, че дядо му бил столетник- демек ще ни управлява до дълбока старост и да не си правим илюзии. Обаче нашите вечни освободители ни освободиха и от него. Явно и този път не можем да разчитаме на помощ от Запад, където пишат двойки на българските управници, но се задоволяват с това България да е стабилна (в своето двойкаджийство), за да не им създава проблеми. Така беше и при Живков. Остава да се надяваме на нова перестройка в Москва, която да пришпори промяната в София. Други идеи?", "date": "2017.11.20", "title": "\"Весел некролог\" от Брюксел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375415-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B5-%D1%81%D1%82%D0%BE%D0%BF%D0%B8%D0%BB%D0%B0-%D1%81-%D0%BD%D0%B0%D0%B4-500-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-%D0%B7%D0%B0-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "По данни на Националния статистически институт, към  декември 2016 г. населението на България е 7 101 859 души, което представлява 1,4% от населението на Европейския съюз.   В сравнение с 2015 г. то е намаляло с 51 925 души, или с 0,7 на сто.   Подобно на предходните години, понижението се дължи главно на отрицателен естествен прираст, а не на външна миграция.   През 2016 г. в България са се родили 64 984 деца.   В сравнение с 2015 г. броят им намалява с 966 или с 1,5 на сто.   Средната възраст на жените при раждане на първо дете се увеличава от 26,9 години през 2015 г. на 27 години през 2016 г. Тоталният коефициент на плодовитост за поредна година се задържа на нива около 1,5.   Средният брой живородени деца от една жена във фертилна възраст през 2016 г. е 1,54. За сравнение, през 2001 г. той е бил 1,24, а през 2015 г. – 1,53.   Детската и общата смъртност се понижават.   През 2016 г. са починали 423 деца на възраст до една година.   Коефициентът на детска смъртност се е понижил до 6,5 промила, което е най-ниската регистрирана в страната стойност. През 2001 г. равнището на показателя е било 14,4 промила, през 2005 г. – 10,4 промила, а през 2015 г. – 6,6 промила.   В сравнение с 2015 г., общият брой на починалите намалява с 2537 или с 2,3 на сто.   По отношение на стандарта и качеството на живот на населението се наблюдават позитивни промени.   През 2016 г. годишният общ доход средно на лице от домакинство е бил 5167 лв., което е с 4,3% повече спрямо 2015 година.   За периода 2008-2016 г. общият доход средно на лице от домакинство се увеличава близо 1,5 пъти.   Средната продължителност на живот на населението на България се увеличава до 74,7 години", "date": "2017.11.20", "title": "България се е стопила с над 500 хиляди души за една година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375416-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B3%D0%BD%D0%B5%D0%B2%D0%B5%D0%BD-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D1%81%D0%B0%D0%BC%D0%BE%D0%B2%D0%BB%D0%B0%D1%81%D1%82%D0%B5%D0%BD-%D0%B2%D0%BB%D0%B0%D1%81%D1%82%D0%B5%D0%BB%D0%B8%D0%BD,-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B8-%D0%BD%D1%81", "text": "«Ако иска кабинет на малцинството – няма проблем, казва съпредседателят на „Обединени патриоти\"» «Оставката на председателя на парламента Димитър Главчев е еднолично решение на премиера. Ние научихме от медиите за действията му. Лъже се, че така ще усмири дребнавата Корнелия Нинова, казва вицепремиерът»   Вицепремиерът и съпредседател на „Обединени патриоти\" Валери Симеонов атакува премиера Бойко Боринов. Причината за това е оставката на председателя на Народното събрание Димитър Главчев. В интервю за ПИК, Симеонов казва, че е той и колегите му Красимир Каракачанов и Волен Сидеров се възмутени от поведението на Бойко Борисов, който се държал като самовластен властелин и управлявал дори и Народното събрание. Както е известно, в петък премиерът бе в парламента и след разговор с Димитър Главчев, последният депозира оставката си като председател на парламента.   „Той (Бойко Борисов, б.р.) продължава да се държи в политиката като самовластен, като властелин, като едноличен лидер. За пореден път той забравя, че по стечение на обстоятелствата на политическата логика в момента е министър-председател на коалиционно правителство и в парламента има коалиция от две политически сили. Изключително некоректно е аз да научавам от медиите за поредното освобождаване на човек, и то на председател на Народното събрание\", казва вицепремиерът. Той обясни, че в началото на 44-ия парламент ГЕРБ са водили преговори с „Обединени патриоти\", в резултат на които Главчев е получил подкрепата на националистите.   Според Валери Симеонов, оставката на шефа на парламента е еднолично решение на премиера. „Борисов решава това еднолично. Повтарям, че това е еднолично поведение, което е недопустимо в коалиционен формат. Още повече, че с тази намеса в парламента Борисов прави поредна грешка, защото той не е лидер на партия, след като е министър-председател. На първо място е премиер и не трябва да забравя това. Няма защо да се допитват до него председателят на НС или депутатите дали да подадат оставка или не. Това е абсолютен гаф! Ако са искали да обменят мнение, можеше да се видят с Главчев някъде вечерта, а не в парламента.    Какво е това демонстративно отиване в парламента и отстраняване на председателя на Народното събрание. И после ще оспорваме упреците на опозицията, че изпълнителната власт командва законодателната. Как ще стане, като вече има три такива случая – с Делян Добрев, с Антон Тодоров и сега с Главчев. Министър-председател три пъти да се намесва за решения, свързани с парламентарна група, някак е доста компрометиращо\", заявява Валери Симеонов.   От думите му стана ясно, че и тримата съпредседатели на „Обединени патриоти\" за научили за оставката на Димитър Главчев от медиите. Председателят на НС, който сме го спасявали, като имаше вот на недоверие към него, изведнъж ще го махат. Откъде накъде?    Да си кажем истината – това е голяма грешка и огромна заблуда, която е вероятно на Борисов. Ако той мисли, че това ще укроти доста дребнаво играещата лидерка на БСП Корнелия Нинова, бърка...\", казва Валери Симеонов. Според него Нинова рекетирала управляващите, а освен това имала навик често да си променя мнението, не държала и на думата си. „Отсега мога да кажа, че тази сделка няма да се осъществи и ако тя е да се укротят за няколко месеца, знам, че това няма да стане. Това е едно капризно дете, което е усетило силата на своето действие върху родителите\", казва Симеонов.   Вицепремиерът признава, че в парламентарната група на ГЕРБ има силно недоволството от поведението на Бойко Борисов. Симеонов казва директно, че герберите са били против оставката на Димитър Главчев. „Те са против, и ние сме против и какво излиза – че Борисов еднолично взима решения и управлява не само държавата, а управлява и Народното събрание. Не знам как ще оборим едно такова твърдение на опозицията, че изпълнителната власт се меси в законодателната власт. Не виждам как ще го оборим...\", продължава вицепремиерът.   Валери Симеонов заплашва, че е възможно „Обединени патриоти\" да напусната управлението. „Да си решава Борисов дали иска еднолично управление или коалиция. Ако иска кабинет на малцинството – няма никакъв проблем!\", заявява още той.", "date": "2017.11.20", "title": "Симеонов гневен: Борисов се държи като самовластен властелин, управлява и НС!"}
{"url": "http://www.classa.bg/%D1%81%D0%B2%D1%8F%D1%82/item/375407-%D1%81%D1%80%D0%B5%D1%89%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE-%D0%B2-%D0%B1%D0%B5%D1%80%D0%BB%D0%B8%D0%BD", "text": "          Мария Илчева разговаря с инициаторките на Дните на българското документално кино в Берлин Деница Тотева и Ася Рачева:     Преди години провеждахме почти всеки месец киновечери с приятели и колеги, като филмите бяха обикновено класически заглавия. Някъде в този период излезе документалният филм \"Горяни\" и решихме да го покажем в нашия импровизиран киноклуб. Зададохме си въпроса дали не е по-смислено да покажем подобен филм в кино, за да се види от повече хора и така се роди идеята да създадем панорамен формат и да предоставим платформа за българското документално кино в Берлин. Никога не успяхме да покажем \"Горяни\", но именно той косвено ни вдъхнови за фестивала.     Още в началото ни подкрепиха много съмишленици - продуценти, които ни дадоха правата за показване на филмите си безвъзмездно, берлинското кино Moviemento и много приятели. Без тази подкрепа през първата година нямаше да имаме мотивацията да продължим напред и да стигнем до шесто издание.     Екипът се промени през годините, прекрасно е, че при всяко издание има много нови хора, които ни помагат да разширяваме проекта и да го правим все по-добър. От самото начало в проекта сме ние двете - Деница Тотева и Ася Рачева, както и Марианела Андреева. За тази година с нас на борда са Вера Траянова и Валерия Цветкова.     Без значение къде се организира подобно събитие, не е лесно - изисква много време, любов и търпение. Хубавото в Берлин е, че публиката е многобройна, международна и с разностранни интереси. От друга страна е и много разглезена, защото тук всеки ден, всяка седмица се организират културни събития с различен профил.    Предизвикателството е да предложиш нещо, което да грабне и задържи публиката. Другият проблем е обичаен за подобни начинания - финансирането, но за момента се справяме с помощта на берлинската община, доброволци и различни сътрудничества - например тази година Roobar даряват наградата за късометражен филм.     Ася Рачева и Деница Тотева (в средата) - на снимка от 2016-та година   Много разнородна... Около 50-60% са българи, останалите са от най-различни възрасти и култури - германци, но и хора от цяла Европа, студенти, работещи хора, които живеят от дълги години в Берлин, новодошли, приятели на приятели, които идват да научат повече за България, постоянни гости на кино Moviemento (най-старото артхаус кино в Германия), които следят програмата му.     Много положителни. Избрахме документалното кино, защото то е близко и разбираемо за различни култури и възрасти. Хората се интересуват от поставените теми, участват в разговорите, опитват се да научат повече. Факт е, че България за много берлинчани все още е екзотична дестинация и много често след прожекцията въпросите и коментарите се въртят около темата, че са учудени как показаните проблеми и теми се случват в една страна, която вече от години е членка на ЕС.     Тази година на откриването имахме много интересен разговор на тази тема с един от редовните ни зрители - сърбин, който има опит в сръбското документално кино. Сподели, че е много впечатлен от неподправеността на кадрите в повечето филми, които е гледал на нашия фестивал. Според него, в българското документално кино има сила и чистота на кадъра. А като цяло публиката на фестивала харесва контакта с режисьорите и емоциите, които носят филмите.     На нас всички филми са ни любими. Представяме на публиката си всяка година филми, които ние самите при подбора много сме харесали и смятаме, че ще достигнат до сърцата на зрителите.   *Деница Тотева е родена в София. Завършва публицистика и икономика в университета „Лудвиг Максимилиан\" в Мюнхен и от девет години живее и работи в Берлин.   *Ася Рачева също е от София, завършила е финанси и маркетинг в Берлин и живее и работи в германската столица от 2002 год. насам.   *Тази година Дните на българското документално кино в Берлин се проведоха между 16 и 19 ноември.", "date": "2017.11.20", "title": "Срещи с българското кино в Берлин"}
{"url": "http://www.classa.bg/%D1%81%D0%B2%D1%8F%D1%82/item/375408-%D0%B4%D0%B0%D0%BB%D0%B8-%D0%B8-%D0%BF%D0%BE%D0%BB%D1%88%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B8%D1%81%D0%BA%D0%B0-%D0%B5%D0%BA%D0%B7%D0%B8%D1%82", "text": "          \"Щом успяхме да се разберем с гръцкия премиер Алексис Ципрас, ще се справим също и с Полша на премиера Качински\", казваха европейски дипломати след изборната победа на Ярослав Качински и неговата национал-консервативна партия \"Право и справедливост\"(ПиС) през 2015 година. Макар мнозина политици в Брюксел да нямаха добри впечатления от него по времето, когато Качински беше премиер на страната (2006-2007 г.), те отначало приеха много спокойно създаването на кабинета, воден от Беата Шидло. Качински не влезе в него, но много бързо стана ясно, че именно той дърпа конците и има думата по всички важни въпроси.   Отначало политическите наблюдатели в Брюксел си обясняваха възникналото напрежение между Варшава и ЕС като опит на Качински с помощта на твърда политика да си спечели необходимото уважение в Полша и в чужбина. Но много бързо проблемите се разраснаха. Още през януари 2016 г. Еврокомисията реагира на проблемите около Конституционния съд, възникнали вследствие на първата съдебна реформа на \"Право и справедливост\". Стигна се до формална процедура, която трябваше да провери дали Полша спазва правовите и демократични принципи на ЕС.     Официалните кръгове в Полша отговориха на това с антиевропейски лозунги. Дотук опитите на Брюксел да брани правовата държава в Полша бяха по-скоро \"беззъби\" – защото, според действащите европейски договори, е почти невъзможно на отделна страна-членка да се налагат реални наказания в подобни случаи.     Отговорът на Варшава не закъсня - полското правителство започна да поставя под въпрос някои от правомощията на Европейската комисия (ЕК). Критиците на правителството го обвиниха, че разпалва антигермански настроения в страната. Наблюдателите решиха, че по този начин управляващата партия на Качински се опитва да си осигури солидна подкрепа сред избирателите. При това отношенията с Германия още от 90-те години на миналия век бяха един от стълбовете на полската външна политика, а Германия беше един от най-важните застъпници за приемането на Полша в ЕС през 2004 година.   ПиС обяви Доналд Туск за \"германски кандидат\"   Търканията достигнаха своя апогей при преизбирането на президента на Европейския съвет - изведнъж Варшава започна да говори, че бившият полски премиер Доналд Туск всъщност бил „германски кандидат\", а не полски. Вместо да го подкрепи, Варшава се обяви срещу преизбирането му през март 2017 година. Политици от управляващата партия в Полша стигнаха дори дотам да твърдят, че Ангела Меркел била \"принудила\" останалите 27 правителствени ръководители от ЕС да гласуват за „нейния фаворит\".   От камбанарията на \"Право и справедливост\" изглежда, че оспорването на правомощията на европейските институции и дистанцирането от Германия са средството за \"възстановяване на полския суверенитет\". Още през първите месеци от мандата си правителството във Варшава се отвърна от Берлин като дотогавашен главен съюзник на Полша в ЕС, и се преориентира към Лондон. Освен това то задълбочи сътрудничеството си със страните от Вишеградската група – в която освен Полша влизат още Словакия, Чехия и Унгария.   Дебатът за квотното преразпределение на бежанците сред страните от ЕС засили в Полша усещането, че ЕС налага на страните-членки един нежелан от тях мултикултурализъм, който бил диктуван най-вече от Берлин и застрашавал националната идентичност на отделните държави. Полските държавни медии представиха терористичните атентати в Западна Европа като пряка последица от политическите грешки на истаблишмънта в Брюксел.   Качински играе умело с напреженията, възникващи между Изтока и Запада, чийто отзвук надхвърля границите на Полша. Така например много от гражданите на новите страни-членки на ЕС мразят да бъдат поучавани от \"стара\" Европа. В Източна Европа гледат на приемането си в ЕС като на възстановяването на една историческа несправедливост, а не като на прием в западното училище за демокрация, правова държавност и толерантност. Преди ЕС беше за Полша мерило за поведение, но днес общността се е превърнала в \"по-малкото зло\".   Управляващата ПиС отне важни правомощия на Конституционния съд   Управляващата партия \"Право и справедливост\" обяснява на своите привърженици, че страната трябва да остане членка на ЕС не за друго, а за да може да упражнява влияние над Европа, включително и над европейската политика спрямо Русия. Паралелно с това правителството и държавните полски медии рисуват една крайно негативна картина на Европа, твърде сходна с онази, която рисуваха във Великобритания непосредствено преди референдума за Брекзит.     Одобрението на поляците за ЕС в момента надхвърля 80 процента, но това може да се окаже измамно. Защото повече от 70 процента от полските граждани не желаят страната им да влиза в еврозоната. Едва половината от тях посочват, че биха приели въвеждането на еврото, ако това е задължително условие за оставането на страната им в ЕС.   Още повече биха се стопили симпатиите към Европа, ако оставането на страната в ЕС бъде обвързано с приема на бежанци. Правителството във Варшава гледа на ЕС през твърде прагматични очила – то иска да получава облаги от Брюксел, например да се възползва от предимствата на щедрия Кохезионен фонд, но не и да проявява някаква солидарност, например относно приема на бежанци. А как ли ще реагират полските избиратели на очакваното съкращаване на европейските средства за Полша от 2020 година нататък?   Премиер на страната е Беата Шидло, но конците се дърпат от Ярослав Качински   Страната изглежда се върти в един омагьосан кръг: от 2015 г. насам тя е с отслабени позиции в ЕС и дори оправданите ѝ призиви за реформи в ЕС могат да останат нечути, поради проблемите, които самата Полша създава с неспазването на правовите принципи. Всичко това може да засили недоволството вътре в полското правителство и в средите на цялото общество и в крайна сметка да доведе до идеята за референдум относно бъдещото членство на страната в ЕС. Опозицията вече предупреждава, че политиката на Ярослав Качински тласка страната към Полекзит (Полша+екзит, б.ред.)   Още по-вероятен обаче изглежда следният сценарий: полската антипатия към новите европейски интеграционни проекти, съчетана с постоянните напрежения между Варшава и Брюксел и изкривената картина за ЕС, разпространявана в полското общество, биха могли да доведат дотам, че страната да бъде изтласкана в периферията на ЕС, движейки се занапред на значително по-бавна скорост от останалите в Европа.", "date": "2017.11.20", "title": "Дали и Полша няма да поиска екзит?"}
{"url": "http://www.classa.bg/%D1%81%D0%B2%D1%8F%D1%82/item/375409-%D0%BC%D0%BE%D0%B4%D0%B5%D1%80%D0%BD%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE-%D0%B2-%D0%B0%D0%BD%D0%B3%D0%BB%D0%B8%D1%8F", "text": "Всяка петъчна сутрин, докато пътниците слизат на станция \"Виктория\" в Лондон, една тийнейджърка се качва на влака за Ийстбърн, крайбрежен град на около 97 км от града. Тя е облечена в своя спортен екип и носи чанта през рамо, покрита със значки с поп икони. Опитва се да изглежда все едно отива на училище. Тя всъщност работи вече от три часа.       14-годишното момиче е инструктирано да отиде до Ийстбърн, за да продава хероин и крек. Ако тя не успее да постигне непрекъснато увеличаващите се изисквания на своя шеф, 48-годишен тартор на банда, който я е намерил през социална мрежа, ще бъде пребита или изнасилена.   Доклад на Британската правителствена комисия за модерното робство и трафика на хора, издаден миналия месец, описва разпространена практика, която обхваща десетки хиляди души в страната. Повечето от тях са имигранти. Но огромна част от жертвите изненадват - това са случаи, които включват британски граждани, повечето от които тийнейджърки. Те са третата по големина група след виетнамците и албанците.     От салони за красота и автомивки до строежи, хиляди уязвими възрастни и деца са търгувани като стока и са обект на тормоз и насилие.   Първият британски комисар срещу робството, Кевин Хайланд, казва, че всички пропускат нещо много важно - в британското общество има много уязвими хора. И бедността далеч не е единствената причина за това, някои от тях имат проблеми в училище или зависимости.   В продължение на месеци никой не забелязва, че 14-годишното момиче, чиято самоличност се крие от съображения за сигурност, защото похитителите й са още на свобода, излиза тихо от апартамента си още преди съмване, не отива на училище и се връща късно вечер. Веднъж дори със синини по цялото тяло. Никой не забелязва дълбоките прорези по ръцете и ръката й, когато тя започва да наранява сама себе си.     Майка й игнорира и обажданията от училището с информация, че тя е отсъствала. И тогава, през ваканцията през юни миналата година, тийнейджърката изчезва.   Едва седем месеца по-късно, когато вече майката се е примирила с факта, че дъщеря й явно е мъртва, детектив съобщава, че детето е отвлечено и взето в робство.   \"Робство?\", пита жената. Тя си повтаря тази дума и не съумява да ги проумее. Докато дъщеря й я няма, тя не спира да мисли за всеки сценарий, който може да й се е случил. Но робство не е сред тях.   Властите във Великобритания са регистрирали 2 255 случая на робство в Англия и Уелс за миналата година. Това е ръст със 159% в сравнение с по-миналата година. Според правителствената комисия, въпреки, че числата се повишават, това не може да се каже за информираността за проблема сред полицията и обществото.     Жертвите, които се свързват с полицията, невинаги биват припознати като такива и по този начин остават в ръцете на насилниците си. Други са арестувани като нарушители и нелегални мигранти. Някои от най-уязвимите хора са тези, които зависят от социални помощи и нямат семейство и подкрепа от роднини. В резултат те лесно се повлияват от току-що появили се в живота им хора.   Така тийнейджърката среща своя похитител - през чат приложение на телефона си. Майка й наскоро е загубила работата си в пекарна и намалява джобните й на 20 паунда на седмица. Това принуждава момичето да прекарва по-малко време с приятели и повече - в интернет.   Тя признава, че е била разорена и заради липсата на средства не е можела да направи каквото и да било.     Когато се запознава с него, той е наистина мил. Непрекъснато й купува ваучери за телефона и й обяснява, че може да се грижи за нея и да я научи как да изкарва пари. На първата им среща я води в любимия й ресторант за бързо хранене и поръчва голямо семейно меню само за двамата.   Мъжът убеждава момичето да \"отиде в провинцията\", което означава да стане нарко-дилър. Докато повечето британски граждани са жертва на трафик за работа или секс, нарастващ брой млади хора са въвлечени в света на дрогата заради сравнително нов феномен - дистрибуцията на наркотици от града към малките градове.     Бандата му изкарва по около 1800 паунда на ден. А за първите си четири месеца работа, момичето изкарва 1900 паунда. Освен това тя получава нов телефон с неограничен тарифен план и златна гривна, която все още носи.   Един ден, след поредното посещение до Ийстбърн, член на бандата им й казва, че е заснета от полицията и властите я чакат, за да я арестуват в дома й в Южен Лондон. Тийнейджърката му повярвала. Мъжът, когото тя познава като Зиги, взима телефона и парите й. След това я закарва до мизерен гараж, в който живее седем месеца с нарко-зависими.   Всичко се променя. Зиги започва да я бие и да й казва, че вече не им върши работа. Тя вече не е дилър и е принудена да подготвя дозите от дрога, да ги пренася между къщите в областта и да почиства след наркоманите.     Първо я съблича и известно време лежи до нея, но след това я изнасилва. Много пъти тя си мисли да избяга, но няма къде да отиде. Мисли си, че или ще я убият, или полицията ще я арестува.   Когато членове на бандата и различни нарко-зависими започват да я изнасилват всяка вечер, тя най-накрая решава, че нищо не може да е по-лошо от това. На следващия ден отива в обществена пералня и моли да използва телефона, за да се обади в полицията.   В дома си се връща едва след като е прекарала няколко месеца в специален дом, минавайки през програма за рехабилитация.     В момента най-голямото предизвикателство е момичето да завърши процеса по възстановяването си. Иначе рискува да се върне в ръцете на трафикантите, което се случва често с младите жертви. Тийнейджърката е щастлива да е обратно при приятелите си, усмихвайки се за първи път от много време. Но и липсват телефона и парите...", "date": "2017.11.20", "title": "Модерното робство в Англия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375400-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BD%D0%BE%D0%B5%D0%BC%D0%B2%D1%80%D0%B8", "text": "Сравнително хармоничен и гладък ден очаква тези, който са в състояние да съдържат емоциите си. По често \"включвайте\" разума и логиката си, когато става дума за любовни взаимоотношения. Възможно е успешно пътуване или сделка с недвижим имот. Ако вътрешно сте готови за драстични промени, не трябва да се страхувате и отклонявате от плановете си. Днес трябва да обърнете повече внимание на хората, които обичате, а не да затъвате в лични проблеми. Очертават се много сериозни дискусии, които ще ви отведат до ново ниво в работата ви. Може да получите финансова помощ от лице, от което най- малко сте очаквали. Само не харчете пари, за големи битови покупки. Здравето ви, ще изисква специално внимание. Не отлагайте посещението на лекар, ако не се чувствате добре. Всички планирани срещи, е добре да отмените. По отношение на домакинските и семейни проблеми, ще се справяте с тях в авариен режим. Пътуването на дълги разстояния, вечер, ще донесе много неприятности. Трябва да изчистите всички трудности и проблеми от последните дни. На вън цари есента, така че е време, да изпълните живота си с нови идеи. Повратните точки може да са свързани с личния ви живот, ако сте сами. Имайте предвид, че ако завържете запознанство днес, то може да стане съдбоносно. Не се конфронтирайте с близките си хора. Всеки конфликт, ще се проточи напред във времето и след това трудно, ще може да промените нещо. Трябва да възстановите реда в мислите си, както и да се отървете от илюзиите за любимия. Най-добре, се занимавайте с творческа работа, хоби или отидете сред природата. Всичко това ще бъде от полза за физическото и психическото ви здраве. Ако до вчера, не сте се ограничавали в храната, от днес е нужно да започнете да спазвате диета. Възможни са стомашно-чревни заболявания. От някои \"табута\" се нуждаете и в други области на живота. Опитайте се, да се пазите от контакти с хора, след срещата с които, чувствате умора, апатия и главоболие. Очертава ви се прекрасен ден за покупки, когато може да си купите, това което сърцето ви желае. Сутринта, може да ви разстрои, обаждане от стар приятел. Новината може да е неприятна, но не си струва да я проектирате на живота си. Трябва да започнете да разширявате контактите си и да намерите влиятелни хора, с цел решаване на нерешените си финансови проблеми. Трябва да пестите енергията си и да я влагате в нови знания. Може сериозно да се замислите, за смяна на професията и преход към друга работа. Някои от събитията в личния ви живот, ще се отразят на настроението ви, по не най-добрият начин. Не бъдете подозрителни или \"негативното\" бързо може да се материализира.   Само реформата, ще ви помогне днес, коренно да промените живота си. Ако искате да оставите всичко на същото ниво, с никой не се срещайте и общувайте. В любовта, ви очаква повече късмет, отколкото в областта на финансите. А и самите вие, доскоро сте мечтали, бивш възлюбен да напомни за себе си и да ви покани на среща. Днес, ще се възползвате от всичко с което се заемете и ще получавате изгода от всяка среща. Голям ден, за решаване на конфликти с приятели и колеги, както и планиране на нови планове. Днес също, най-накрая, ще почувствате резултатите от неговата неуморна работа. Вечерта, шефа ви, може лично да ви благодари за работата. Днес е добре, да се съсредоточите върху творческите си проекти. В тази работа няма да бъдете равни, така че смело вървете напред и не се притеснявайте. Проявете искрена любов и грижа към близките си - те очакват такива действия от вас. С финансовите инвестиции е по-добре да изчакате, също се въздържайте от взимането на заем, при високи лихвени проценти. Днес, ще преминете през целия диапазон на личните и социални взаимоотношения. През деня, може да попаднете в двусмислено положение по време на работа. Ще трябва по-често да правите компромиси и да слушате партньорите си. Вечерта, ще чуете добри новини от устата на любим човек. В семейството, се очаква попълнение!", "date": "2017.11.20", "title": "Дневен хороскоп 20 ноември"}
{"url": "http://www.classa.bg/%D1%81%D0%B2%D1%8F%D1%82/item/375401-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%BD%D0%BE%D0%B2%D0%B8%D1%8F-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F", "text": "  На заседанието на Съвета за сигурност на ООН в четвъртък Русия блокира резолюцията за Сирия, предлагана от САЩ.   това каза американската представителка в световната организация – Ники Хейли. На следващия ден Вашингтон успя да отклони руския проект по същата тема. Така проблемът за разследването на химическите атаки и контрола върху този тип оръжия в Сирия остава неразрешен.   Реакцията на руските дипломати не се появи от нищото.          , каза руският външен министър Сергей Лавров на специална пресконференция. В случая виждаме по-скоро удар върху позицията на Москва, отколкото нападки само срещу правителството на Сирия, защото Русия беше инициатор и гарант по предаването на химическия арсенал на Дамаск. В момента тя продължава да се очертава и като силно заинтересована страна в разрешаването на конфликта.     Според предварителните разговори там трябва да бъде създадена конституционна комисия, която да работи за оформяне на новите държавни структури в страната и да договори документите, по които ще бъде проведен прехода и ще се стигне до омиротворяване. САЩ отново реагираха през представителите си в ООН.    , заяви Хейли. Всичките тези искри предполагат все по-силна ескалация на напрежението между двете велики сили. В най-сложна ситуация в момента е ООН, която не може да продължи осъществяването на дейността на Организацията за забрана на химическото оръжие, по начина по който е правено това досега, както искат САЩ.    В същото време руското предложение за реформиране на механизма също е блокирано. За съжаление спирането на тази инициатива ще отвори вратите за използването на оръжия за масово поразяване в Сирия. В близките дни атаките с газ са много вероятни, защото няма как да се следи за това откъде идват нападенията. Целият процес води до сериозна ескалация, която едва ли ще остане само на полето на Съвета за сигурност на ООН и в дипломатическите структури.   Напрежението идва едва шест дни след като Доналд Тръмп и Владимир Путин излязоха с обща резолюция по проблемите на Сирия. Тя беше подписана на срещата на Организацията за Азиатско-тихоокеанско икономическо сътрудничество и дойде като утешителна награда след несъстоялите се преговори по по-важни за момента теми. В документа и двамата президенти заявиха, че няма военен изход от конфликта в арабската държава. Като механизъм за решаване на проблемите там беше посочен Женевският процес и дейността на ООН. Тогава те потвърдиха и суверенитета, единството и светския характер на сирийската държава.         На преговорите в Сочи Путин е повдигнал и темата за отношенията с Иран. Трудните връзки между Анкара и Техеран изглежда влизат в продуктивен период след намесата на Москва. По този начин руската дипломация заема още по-силни позиции, като се очертава като фактор, който не може да бъде заобиколен в Близкия изток.   Въпреки сведенията за загуби от страна на руските въоръжени сили при операциите им в Сирия, за момента дивидентите, които извлича държавата, са по-големи от проблемите.        Реалните бойни действия са най-добрият начин за поддържане на боеготовността на една армия. Доказателство в тази посока е и създаването и участието в поредица от конфликти през последните 25 години, което осъществяват американските войски. Не на последно място битките в Сирия са пряка възможност на двете суперсили да сравнят своите бойни възможности. През последните два месеца до световните медии достигат спорадични и откъснати информации за загуби в специалните служби както на САЩ, така и на Русия. Това е доказателство за скрит военен конфликт, който е една световноизвестна тайна.   Сегашната ескалация на дипломатическото напрежение за съжаление отразява посоката, в която върви сблъсъкът в Сирия, и тя не е обнадеждаваща. Съвместната декларация на Тръмп и Путин с посланието им за мир вече остана в кошчето за боклук. Трагедията на обикновените сирийски граждани е, че съдбата им отдавна не се решава в тяхната държава, а във Вашингтон и Москва.      Неуспехът на заявените преговори между двамата президенти във Виетнам отвори отново тази кутия на Пандора. За Вашингтон новата нестабилност не носи негативи. Основните застрашени са съседите на войната – Турция, Иран, а в по-далечна перспектива Русия и Европейския съюз, който може да очаква нови вълни от бежанци и джихадисти, прииждащи към богатите градове. За съжаление от ескалация на сирийската война могат да спечелят само тези, които се крият зад океани и морета.  ", "date": "2017.11.20", "title": "Какво стои зад новия сблъсък на САЩ и Русия?"}
{"url": "http://www.classa.bg/%D1%81%D0%B2%D1%8F%D1%82/item/375402-%D0%B8%D0%BD%D0%B4%D0%B8%D0%B9%D0%BA%D0%B0-%D0%B5-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D1%81%D0%B2%D1%8F%D1%82-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n Финалът на тазгодишния конкурс Мис Свят се проведе в Китай. \r\n   \r\n   За да спечелят одобрението на жури и публика красавиците от над 100 държави минаха през 15 етапа. \r\n   \r\n   Церемонията се проведе в китайския град Саня (о-в Хайнан). \r\n    ", "date": "2017.11.20", "title": "Индийка е новата Мис Свят (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/375403-%D0%B2%D0%B0%D0%B6%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D1%83%D0%B3%D0%B8%D0%BD-%D0%B7%D0%B0-%D1%82%D1%83%D1%80%D1%81%D0%BA%D0%B0-%D0%B8%D0%BD%D1%84%D0%BE-%D0%B0%D0%B3%D0%B5%D0%BD%D1%86%D0%B8%D1%8F", "text": "” Важни изявления направи значителното име в руската външна политика Александър Дугин, който предварително предупреди за опита за преврат от 15-ти юли. Дугин предупреди Турция и отбеляза, че този път САЩ ще /ни/ се нахвърлят по икономически път, и каза, че “Турция трябва да изготви план Б”. Той подчерта, че вижданията му за Турция е променил Догу Перинчек, а също привлече вниманието и върху критичния принос на Перинчек в подновяването на турско-руския диалог. Ето цялото интервю, дадено от Дугин на Налян Кочак от “Хабер Тюрк”:     Някои го наричат “главен стратег, дори мозъкът на Путин”, някои – “архитект на руската външна политика”. Според сп. “Foreign Policy” той е човекът, съединяващ един с друг Путин, Ердоган и Тръмп…Чувам сякаш да казвате “Кой е той?” Той е самият проф. Александър Дугин. Турция чу името Дугин във връзка с кризата с реактивния самолет и с опита за преврат. На всички е известно, че ден преди преврата той предупреди, че “в армията има раздвижване”. Добре, кой е този философ, написал повече от 40 книги и лидер на Международното евразийско движение? Кое от това, което изредихме по-горе, е той? И защо се интересува отблизо от Турция? Руският стратег отново предупреди Турция, но този път не за преврат, а за икономически санкции, които, както твърди, ще дойдат от страна на САЩ…   – Нямате официална длъжност. Как трябва да ви определяме? Съветник на Путин или един от стратезите му?   Преди всичко съм философ. Най-добрият начин да се оказва въздействие са идеите. Установявам чрез идеите връзка и с правителството .   “ИДЕИТЕ СИ ИЗЛАГАМ НАПРАВО НА ПУТИН”   – Говори се, че сте един от тези, които оказват влияние върху руската външна политика.   Ако сравните какво съм казвал през 90-те и какво направи Путин сред като зае длъжността си, ще видите приликата. Има различни начини да предавам идеите си, един от тях са личните срещи с Путин.   – В. “Индипендънт” коментира – “Много умен философ. Но е между луд и гениален”. Какво бихте казали?   Когато казвате неща, различни от тези на другите, веднага ви лепват етикета “луд”. Ако е досадно да си нормален, предпочитам да ме смятат за луд.   ЧРЕЗ ПЕРИНЧЕК ОТКРИХ ЕДНА СЪВСЕМ РАЗЛИЧНА ТУРЦИЯ   – Тогава да попитам за едно турско уподобяване. Сравняват Ви с Догу Перинчек /”ляв” турски политик, националист, председател на Работническата партия и на движението “Айдънлък-Светлина”, тесните връзки на които с Държавната разузнавателна организация МИТ са известни отдавна-Е.С./.   Аз изпитвам уважение към него. Много умен политик. В Турция не можаха да го оценят според заслугите му. По-рано все смятах Турция за враг на Русия. Но Перинчек и близкият до него военен елит, с които се запознах в началото на третото хилядолетие, промениха мнението ми. Открих една съвсем различна Турция – кемалистка, суверенна – която не е маша на НАТО.   – Смятате ли, че Перинчек все още не е намерил заслужаващата оценка, не е оценен според заслугите си?   Перинчек беше дори хвърлен в затвора. В нощта на преврата беше много ясен, каза следното: “Лошите се опитват да победят добрите”. Той се бори срещу преврата. Естествено, сега го уважават повече. Имат идейни различия, обаче той е много привързан към г-н Ердоган, към държавата си. Ако определяте Перинчек като човек на турската държава в сянка, аз пък представлявам патриотичната държава в сянка в моята страна. Не паралелната държава /казва го на турски/.   “СЪЮЗЪТ НА ТУРЦИЯ СЪС ЗАПАДА ЗАВЪРШИ”   – Стигна ли Турция до края на съюза си с Атлантика?   Със сигурност да. След окупирането на Ирак и кризата със САЩ /говори за кризата с официалното писмо-тезкере (на меджлиса-Е.С)/ Анкара разбра, че новата опасност е Западът. Западът не желае да приеме Турция при себе си. С подкрепата за кюрдите САЩ представлява заплаха за турската национална държава. Ердоган установи съюз, и с мюсюлманите, и заедно с това със Запада. Резултатът? Опит за преврат…САЩ организира преврата като използва ислямистката идеология и ФЕТЬО /абревиатура на официалното название в Турция на структурите на Ф. Гюлен-Е.С./. Сирийската политика на Давутоглу е друг един пример. Също беше смесица от ислямистки и прозападни идеи. Точката, до която се достигна, посочи на Ердоган, че отношенията със Запада са завършили.   – Има и такива, които казват, че “като отдалечава Турция от НАТО, Русия се опитва да я вкара в своя обсег на влияние”.   Путин не се стреми да привлече Турция на своя страна. Западът отблъсква Турция. Опитаха се с преврат да свалят Ердоган.   – Защо?   Защото Ердоган поиска прошка заради въпроса с реактивния самолет и поправи отношенията с Русия. В очите на Запада той извърши предателство спрямо тях.   КОЛКОТО ПО-НЕЗАВИСИМ Е ЕРДОГАН, ТОЛКОВА ПОВЕЧЕ СТАВА ПРИЦЕЛ НА ЗАПАДА   – Тоест, сближаването с Русия беше причина за преврата, така ли?   И това, и независимата политика на Ердоган. Колкото повече Ердоган иска да е свободен, толкова повече става мишена на Запада. Ако Турция иска да остане монолитна, не е възможно това да стане в Западния лагер. Не Русия изсипа онези бомби върху Меджлиса /в нощта на преврата-Е.С./.   ПЕРИНЧЕК РАЗКАЗА ИСТИНАТА ЗА КРИЗАТА СЪС САМОЛЕТА   – Много неща се изписаха за ролята Ви в ремонтирането на отношенията след кризата със самолета. Искам да чуя Вас. Делегация, съставена от някои военни близки до Перинчек, дойдоха в Москва веднага след свалянето на самолета.   – Сред тях беше и Исмаил Хаккъ Пекин /висш турски генерал-националист, съратник на Д. Перинчек-Е.С./…   Да. Делегацията каза, че не Ердоган е дал заповедта за сваляне на реактивния самолет, а че става дума за предателство на група, привърженик на Запада, в правителството. А турският посланик поиска от мен помощ да отворя канал за комуникация с Русия. Русия проучи нещата, които турската страна беше казала. По-късно, през март, се срещнах в Анкара с близки до Ердоган лица. След писмото на Ердоган до Путин отидох в Турция. Целта ми беше да кажа: “Бъдете внимателни. Това е важна стъпка, която ще задейства организиралите комплота”. После стана опитът за преврат.   “УБЕДИХ ПУТИН ПО ВЪПРОСА ЗА ПРЕВРАТА”   – Вие ли убедихте Путин по въпроса за преврата?   Да, помогнах, защото бяхме стигнали до прага на войната! Но не е толкова лесно нашият президент да бъде убеден. Путин е рационална личност и реалист. Ако има доказателства по някакъв въпрос, той ги преценява.   “ОПИТАХА СЕ ДА УБЕДЯТ ПУТИН ДА ПОДКРЕПИ ПРЕВРАТА”   – Твърдите, че за опита за преврат ЦРУ е изразходвало 2 млрд. дол. Защо не успяха?   Подцениха турската армия. Мислеха, че след “Ергенекон” и “Бальоз/Тежък чук” /съдебните процеси на Ердоган срещу националистите сред висшите военни и интелигенцията-Е.С./ в армията не е останал никой, който би подкрепил Ердоган. Но кемалистите в армията подкрепиха Ердоган. ЦРУ освен това се помъчи да отреже комуникационните канали между Русия и Турция.   – Какво направиха?   Опитаха се да убедят Путин да заеме антитурска позиция. Казваха, че различен от Ердоган лидер ще е по-добър, че ще започне гражданска война, която Русия ще може да използва в своя полза. ЦРУ организира влиятелни около Путин имена. Но Путин не се поддаде. Защото това означаваше край на Турция. Преди това казах – кюрдите бяха подготвени да направят бунт след преврата.   – Може ли отново да има такъв опит за преврат?   Според мен не може. Със сигурност ще използват други пътища, защото все още има свързани с ЦРУ лица на високи длъжности, но не е лесно да бъдат организирани.   “САЩ ЩЕ СЕ ОПИТАТ ДА ИЗПОЛЗВАТ СЛАБИТЕ ВИ МЕСТА”   – Твърдите, че времето на ФЕТЬО е изтекло и че САЩ ще намерят нова организационна маша. Коя може да бъде?   Смятам, че ще следват стратегия, в която ще обединят в едно многобройни фактори. Например, предизвикване на етнически сблъсък, на социално-икономически заплахи, напрежение против Ердоган сред политическия и военен елит. Американците ще се помъчат да използват всички слаби места.   – Можем ли в тези рамки да дадем оценка и на делото срещу Зарраб /подсъдим в САЩ азерски бизнесмен от Иран с турско гражданство, замесен в мащабни злоупотреби и далавери съвместно с Ердогановия клан-Е.С./   Със сигурност ще използват всички икономически връзки. Ще бъдете под постоянна агресия. Срещу Иран и Русия се прилагат санкции. Достатъчно сигурен съм, че и спрямо Турция ще се приложат санкции. Трябва да направите план Б, за да спасявате икономиката си.   “РУСИЯ БЕШЕ ЗАМЕСЕНА В ИЗБОРИТЕ В САЩ”   – Задълбочено беше разследването за “помощта на Русия за кампанията на Тръмп”. Русия намесила ли се е? Започна ли процесът по свалянето на Тръмп от поста му.   Да, намеси се, но не в полза на Тръмп. Руските олигарси подкрепиха Клинтън. Като задълбочат разследването, американците ще намерят, че Русия е оказала подкрепа на кампанията на Клинтън. Ще паднат в кладенеца, който сами копаят. Според мен няма да могат да свалят Тръмп. Защото това означава гражданска война. САЩ през предстоящите 3 години са парализирани.Това е голям късмет, трябва добре да го употребим.   “СЪЩИНСКАТА ЦЕЛ БЕШЕ НЕ КАРЛОВ, А ЕРДОГАН”   – “Беше ли покушението върху посланик Карлов продължение на процеса, започнал с реактивния самолет ?”   Със сигурност. Разбира се, този път руската реакция беше различна. Можете ли да си представите, убиват посланика й и Русия нищо не прави. Защото всичко беше съвсем ясно. Същинската цел беше Ердоган, а не посланикът. ЦРУ ли ги използва, не знам, но беше ясно, че ФЕТЬО го извършиха. Имаме доверие в Ердоган и не е лесно вече Русия да се провокира срещу него.   КАКВОТО СЕ СЛУЧИ НА ПЕРИНЧЕК, ТОВА И НА МЕН БИ СЕ СЛУЧИЛО   – “Казвате, “Турция през 2000-те години видя, че Западът не е единствена алтернатива”. През този процес започнаха “Ергенекон” и “Бальоз/ Тежък чук”. Бяха ли процесите организирани, за да се ликвидира чрез ФЕТЬО този слой /националистически-Е.С./?   Категорично.   – Вашето име се споменава в обвинителния акт.   Защото в Турция се прицелваха в евразийските фракции, с които и аз общувах. И скъсването на отношенията с Турция беше друга една тяхна цел. А по същия начин и с Иран и Китай…Преди “Ергенекон” се срещах не само с Перинчек, но и с имена като Сюлейман Демирал и Рауф Денкташ.   – По време на опита за преврат бяхте в Анкара. Вечерта преди това казахте на Анкара, че “в турската армия има някакво напрежение”. Откъде получихте информацията?   Не е редно да казвам някои неща. Но, естествено, има руско разузнаване. Правилно анализирах получената информация.   – Какво ви се случи този ден?   В нощта на преврата много късно напуснах Анкара. Бях на летището Есенбога. Бях в контакт с Русия. Беше трудно да се чака, понеже не беше ясно кой ще спечели. А аз умея да /ги/ проследявам. – Ако превратът беше успял, какво щеше да ви сполети?   Каквото Ердоган или пък Перинчек, това и мен щеше да сполети.   “САЩ ИСКАТ ДА СЪЗДАДАТ КЮРДИСТАН ПЪРВО В СИРИЯ”   – И въпросът със Силите за народна самоотбрана в Сирия-ЙПГ /съкращение от кюрдското име на силите-Е.С./ и САЩ са голям проблем…   Иран, Турция, Русия, Сирия и Ирак…Всички ние ако се съберем и предложим на кюрдите нещо задоволително, ще обезпечим собствената си сигурност. Не трябва да потискаме кюрдската самоличност. Защото, колкото ние правим това, толкова повече те попадат в ръцете на САЩ и Израел. Те воюват добре. Трябва да попречим да стават марионетки на американския империализъм.   – Какво е решението?   Преди всичко Сирия трябва да остане целокупна. Правата на всички малцинства трябва да бъдат гарантирани. Саудитска Арабия и Катар вървят надолу. Всички карти са в ръцете ни. Всички заедно трябва да кажем на САЩ: “Благодарности за това, което направихте. Заминавайте си от Близкия изток”. Това е единственият начин за решаването на Сирийския и на Кюрдския въпрос.   – Затова ли Русия иска да включи Силите за народна самоотбрана-ЙПГ в процеса в Астана?   Разбирам възраженията на турците. Но всички видове отношения на Русия с кюрдите са в интерес и на Турция.   – Барзани каза, че при референдума САЩ са останали в мълчание. Защо?   Ръководството на САЩ е в хаос. Имаме Тръмп, от едната му страна стои американската държава в сянка, от другата – подкрепящите кюрдите глобалисти. Американците според мен наистина категорично подкрепиха независим Кюрдистан, но не в Ирак. Предпочитат да захванат Кюрдистан от Сирия. Барзани го разбра и не му хареса много.   – Поиска да действа изпреварващо ли ?   Всъщност същинската цел на Барзани не беше веднага да стане независим. Искаха да седнат по-силни на масата за пазарлък с Багдад.   – Обаче загубиха почти половината от територията си… Да, смятам, че се изплашиха да воюват. Станаха жертва на хаоса в американската администрация.     – Не чухме от Русия остро изявление, противопоставящо се на процеса на независимост .   Защото сме много внимателни по въпроса за кюрдите. Опитваме се да увеличим влиянието си върху тях.   – Имате, разбира се, и петролни интереси.   Да, постъпваме тактически. Но не желаем разпокъсване на Ирак. Путин мрази сепаратизма. Затова и стои на страната на Ердоган и Асад.”    ", "date": "2017.11.20", "title": "ВАЖНО ИНТЕРВЮ НА АЛЕКСАНДЪР ДУГИН ЗА ТУРСКА ИНФО-АГЕНЦИЯ"}
{"url": "http://www.classa.bg/%D1%81%D0%B2%D1%8F%D1%82/item/375404-%D0%BC%D0%B0%D0%BA%D1%80%D0%BE%D0%BD-%D1%81-%D0%BF%D0%BB%D0%B0%D0%BD-%D0%B7%D0%B0-%D0%BD%D0%B0%D0%BB%D0%B8%D0%B2%D0%B0%D0%BD%D0%B5-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B2-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D1%8F", "text": "Всички френски правителства през последните годините се опитаха да решат социалните проблеми в предградията, наливайки милиарди евро в тях. Проблемът изникна остро на дневен ред през 2005 г., когато в някои предградия избухнаха масови безредици, а хиляди автомобили бяха опожарени.      Сега дойде и още по-страшното-радикалния мюсюлмански тероризъм. По френски, неофициални източници една трета от населението на Франция са мигранти и техните потомци. Виждаме до какво доведе желанието в страната да има евтин робски труд.   Еманюел Макрон огласи нов план за действие за справяне със социалните проблеми в предградията,(в който няма нищо ново б.а.), предаде ДПА.  Макрон каза, че планът има за цел също да се предотврати ислямската радикализация на младежи, живеещи в проблемните райони.  Президентът изтъкна, че хората в предградията се радикализират, тъй като държавата често не може да им предложи решения. Радикализацията намери място там, където републиката абдикира, каза той.  Той изложи в най-общи линии плана си, който ще представи подробно през февруари догодина- предвижда компании да получават помощ, ако осигуряват на безработни от бедните квартали работа на договор с пълно работно време и по-строги мерки срещу дискриминацията на работното място.  Макрон каза, че ще бъдат отделени 10 милиарда евро за подобряване на условията на живот в предградията. Той обяви също, че библиотеките ще работят до късно, самотните родители ще получават повече съдействие, а здравеопазването ще бъде подобрено.  За съжаление и Макрон няма смелост и си заравя главата в пясъка и не признава, че когато в името на толерантността отворите вратата на нетолерантността, накрая да разрушавате първоначалната толерантност.   Според проучване на центъра за изследвания “Пю” след 15 години всеки четвърти жител на Земята ще бъде мюсюлманин. Но в кои държави делът на мюсюлманите расте най-много и защо? И наистина ли мюсюлманите взимат надмощие?  През 2010-та мюсюлманите представляваха 6 процента от европейското население, през 2030-та ще бъдат над 12 процента.”(официално).  Особено голям прираст се очертава в Белгия – където мюсюлманите от 6 процента ще достигнат 10,9, или във Франция – от 8 на 11%,което и при двете държави изглежда фалшиво и изкуствено намалено.  Процедурата на ислямизация на Франция, както и на другите европейски държави си върви по вековната схема:  Стъпка 1: Когато ислямистите съставляват 1-3% от населението. Тяхното поведение в обществото е с достойнство и не са натрапчиви.  Стъпка 2: Когато ислямистите съставляват 4-20% от населението. Започват политически искания, например, масовото строителство на джамии, минарета забрана на християнските ритуали и дейности.  Виждаме какво става в държавите с около и над 10%.  Стъпка 3: Когато ислямистите съставляват повече от 20% от населението, се започва свещена война (джихад). Мюсюлмански квартали на градовете (гета) не са достъпни за немюсюлмани. В гетото влизат в пълна сила законите на шериата и в същото време започват атентати за отцепване и създаването на ислямска държава.   Изстъпленията в Холандия, Германия, Белгия, Франция, Норвегия, Швеция са пряко доказателство, колкото и да се опитват все още да ги прикриват “толерастните” власти.  В България,както и в останалите европейски страни не можем повече да допускаме една религиозна догма да има неограничени възможности. Когато религиозната догма е в конфронтация с гражданските закони трябва да й се сложат ограничения.  Проблемът с ислямската догма е, че тя не е религия, а има главно политически и законов компонент. Тази част от исляма е несъвместима с европейските граждански права. Толерантността трябва да си има граници.   Когато в името на толерантността отворите вратата на нетолерантността, накрая да разрушавате първоначалната толерантност. Не може да приемете съществуването на нещо, крайно недемократично в името на демокрацията. Минарето винаги се е използвало като териториален знак от ислямистите – да маркира територия, която е ислямска или искат да бъде ислямска. Това е символ на политическо надмощие над другите религии. Не искаме това да се случи. Когато се достигне критична маса, нещата стават проблемни. Тяхното задължение е да ислямизират света.  Във Великобритания, бягаща от ЕС, в свободната и демократична Великобритания, всяка година се вземат между пет и седем хиляди решения въз основата на Шериата.  ", "date": "2017.11.20", "title": "Макрон с план за наливане на милиарди в мюсюлманските предградия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375405-%D1%81%D0%BF%D0%BE%D0%BC%D0%B5%D0%BD%D0%B8-%D0%BE%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "С наближаване на председателството на България на Съвета на ЕС се повишава и вътрешнополитическият градус в нашата страна. Лидерката на БСП става все по-агресивна. На моменти започва да прилича на Борисов от времето на протестите срещу Орешарски. Същите лозунги за борба срещу корупцията и олигарсите.          Въобще Нинова рециклира и вкара в употреба старите лозунги на Борисов срещу Орешарски от 2013-2014 година.   .    Бившият председател на НС извърши преди два дни върховна глупост. Изгони Нинова от парламента точно в най-неподходящия момент за ГЕРБ. Фатална грешка. Нинова чакаше само подобен повод. Главчев й вдигна „удобна топка за забиване“. Лидерката на социалистите обяви, че парламентарната група на БСП напуска НС, ако Главчев не подаде оставка. Нинова и преди няколко месеца при подобна конфликтна ситуация бе готова на аналогичен ход.     И шефът на Европейския парламент Антонио Таяни, който по програма трябваше да говори в НС, нажежи обстановката допълнително.    .  Проведе разговор на четири очи с Главчев. Последният чинно си подаде оставката. А на неговото място седна Караянчева.     Соцлидерката не успя да скрие своето разочарование по време на изказването си от парламентарната трибуна след като Главчев подаде оставка. Но пък Нинова обеща още „екшън“ в близко бъдеще.   Наблюдавайки сегашните събитията в България, човек остава с усещането за някакво балканско déjà vu. През 2011 година в Албания се разви точно такъв подобен екшън. На албанските парламентарни избори през 2009 г. победи, но с малко, Демократическата партия на Сали Бериша, който бе президент на страната от 1992 г. до 1997 г. През 2005 година той се завърна като премиер с обещанието да управлява с „чисти ръце“. На изборите през 2009 г. в Албания очакванията на „световната демократична общност“ бяха да победи Социалистическата партия, на която шеф е социалистът и кмет на Тирана – Еди Рама     , написа Ройтерс. Само това изречение на агенцията е достатъчно, за да се разбере, че времето на албанския Жельо Желев в лицето на Сали Бериша е приключило. Наистина, Сали Бериша бе този, който свали през 1991 г. от власт Енвер Ходжа. „Вълнуващо е“, заяви през 2009 г. 19-годишната Ениса Камберай, студентка в университета, отправяйки се на митинг на Рама в петък вечер. „Рама е художник и знае откъде да започне. Той промени всичко – парковете, сградите, той прави нещо“. Познато клиширано възхваляване в подобни моменти.   Уви, през 2009 г. Демократическата партия  спечели парламентарния вот със съвсем малко. И се започна. Еди Рама обвини Демократическата партия във фалшифициране на изборите. Социалистите твърдяха, че изборите са спечелени с измама и корупционни практики. Сали Бериша от своя страна обвини социалистите, че искат да направят преврат по тунизийски сценарий.     . Пикът на вътрешнополитическото противопоставяне между демократи и социалисти бе през 2011 година. По време на улични стълкновения албанската полиция застреля трима демонстранти.       През 2016 година Уикилийкс разсекрети поредния имейл, който повдигна завесата от събитията в Албания през 2011 г.     .    Той е искал да се назначи високопоставен европейски служител като медиатор, който да замине за Тирана. Джордж Сорос е предложил за позицията „медиатор“ Карл Билд, Марти Ахтисаари и Мирослав Лайчак. Според спекуланта „всички те имат необходимите качества и връзки на Балканите“. Джордж Сорос обръща внимание на Хилъри Клинтън, че „САЩ и ЕС трябва да работят заедно по този въпрос, но в случая водеща роля трябва да има Брюксел предвид европейските аспирации на Албания“. Джордж Сорос уверява Хилъри Клинтън, че неговите хора в Тирана ще „предоставят обективни анализи на ситуацията“.      Но да се върнем към събитията в България. Намираме се в леко комична ситуация. България от началото на 2018 г. ще председателства за шест месеца Съвета на ЕС. От друга страна, нашата страна продължава да бъде в унизителния режим на мониторинг от Брюксел. Всеки път преди „доклада“ на евробюрократите София затаява дъх. А наставленията от Брюксел са периодичен повод за разгаряне на вътрешнополитически препирни и дразги. Макар и за шест месеца „де юре“ България ще бъде водеща страна в ЕС. Де факто страната ще бъде в положение „партер“ и трябва да се ослушва постоянно какво ще разпоредят евробюрократите. В противен случай няма да спечели „снимка пред лавката“, както казват в казармата. Доста сбъркана история.         Любопитни са метаморфозите на въпросните български „правилни“ медии и анализатори. През 2013-2014 г. те играха в полза на Борисов и срещу Орешарски. Върнаха отново ГЕРБ на власт. Кога спря лавината от обвинения и заливане с медийна помия на Орешарски? Всичко утихна след посещението през 2014 г. в София на тримата американски сенатори.      През последните година-две ГЕРБ постоплиха отношенията на София с Москва. Наблюдава се някакво раздвижване по енергийните проекти. „Уестингхаус“ засега няма шанс да влезе в българската атомна енергетика. Борисов се дърпа и не иска да купуваме самолетите F-16. Въобще поредица от позиции, от които само една е достатъчна Бойко да се окаже в позицията на Пламен Орешарски от преди идването на американските сенатори.     Още повече, че соцлидерката брутално забрани на трима свои депутати да отидат по покана на руската страна на международна конференция в Крим. А бе дала преди това своето съгласие.     Убедена е, че ролята на Еди Рама в този момент най-добре й подхожда. Има само един проблем, който „световната демократична общност“ отчита.        По-ясно казано, върви се към широка коалиция. Независимо от това дали тя се харесва или не на някои. В действителност ГЕРБ много отдавна предлагат подобна формула на БСП. Офертата е много сериозна. Предлагат се ключови постове, но на Нинова не се предлага поста премиер на Република България. Нейните лични амбиции не са задоволени. И това е голям проблем.   Борисов го очаква труден и турболентен период. Не са изключени в близко бъдеще и у нас както и в Албания през 2009 г. да пристигнат „медиатори“ от Брюксел.  Нинова ще играе ролята на Борисов през 2013-2014 г. Ще търси постоянно конфронтация и клатене на властта.     Но има и нещо успокоително за Борисов.  .  . За PR-сферата да не говорим.    Въпросът днес е по какъв начин ще реагират през следващите месеци „дебилите“, „полезните идиоти“ и най-вече мислещите българи. Считам, че последните стават все повече.  ", "date": "2017.11.20", "title": "Спомени от бъдещето"}
{"url": "http://www.classa.bg/%D1%81%D0%B2%D1%8F%D1%82/item/375406-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D0%B5%D0%B4%D0%B8%D0%BD-%D0%BA%D1%80%D0%B0%D0%BB", "text": "          Една изложба в германския град Шпайер разказва историята на английския крал Ричард I Лъвското сърце от династията на Плантагенетите. Името му е обвито в легенди и отдавна е станало нарицателно. Монархът, управлявал между 1189 и 1199 г., е свързан с представата за справедлив крал, идеален рицар и известен кръстоносец. Историята на живота и делата му, както и митовете за тях, са залегнали в основата на много романи, филми и мюзикъли.   Да се отсее историческата истина от легендите за Ричард, наречен по-късно Лъвското сърце, не е никак лесна задача даже и за историците. Резултатите от техните проучвания могат да се видят сега в Историческия музей на германския град Шпайер, където е показана уникална изложба: \"Ричард Лъвското сърце - крал, рицар, пленник\". Това е първата обширна експозиция в континентална Европа, посветена на английския крал.     Ричард Лъвското сърце е бил крал на Англия в продължение на десет години, в самата страна обаче е прекарал едва шест месеца от живота си. Как така успява за сравнително кратко време да се превърне в една от най-известните фигури на Средновековието?   Името му се споменава редом с имената на такива знаменити управници като Карл Велики и Фридрих Барбароса, които действително са определяли хода на европейската история. Докато Ричард I. Всъщност е бил \"лош\" крал, защото поставял личните си интереси и жаждата си за слава над интересите на кралството, твърдят историците.   Ричард активно градял собствения си имидж. Обкръжил се с безброй трубадури, които възпявали рицарските му добродетели. Прозвището Лъвското сърце, възхваляващо храбростта му, той получава още приживе. Другото, далеч по-неизвестно, прозвище на Ричард - „Първо да, после не\" - показва, че е бил колеблив и често е променял мнението си.     На всичкото отгоре Ричард Лъвското сърце положил немалко усилия да доказва, че е родственик на легендарния крал Артур. По време на управлението на Ричард I била намерена гробница, за която се твърдяло, че съхранява тленните останки на крал Артур и неговата жена. Историците са убедени, че тази находка е била фалшификат, но съвременниците на Ричард I. били силно впечатлени от нея. Един от неговите летописци дори уверява, че Ричард Лъвското сърце пазел меча на крал Артур - легендарния Екскалибур.     Популярността си Ричард Лъвското сърце дължи също така и на друга легендарна фигура от Средновековието – тази на благородния разбойник и покровител на бедните Робин Худ. Трябва да отбележим, че този герой, легендата за когото поколения наред се предава от уста на уста, няма конкретен исторически прототип. От 16 век нататък, т.е. няколко столетия след смъртта на Ричард Лъвското сърце, подвизите на Робин Худ започнали да се свързват с периода на управление на този монарх. В представите на следващите поколения Ричард започнал да минава за благороден и справедлив рицар, покровител на Робин Худ.   Замъкът Трифелс, където е бил задържан крал Ричард Лъвското сърце   Да се върнем обаче към фактите, защото те са не по-малко любопитни от легендите. Ричард I е участвал в Третия кръстоносен поход. През октомври 1192 г., когато се завръща от Светите земи, той попада в Австрия. Отношенията му с австрийския херцог Леополд обаче били лоши и по тази причина пътуването било опасно. Затова Ричард и спътниците му се представяли за странници. Но за разлика от бедните пилигрими, те разполагали с много пари. Това привлякло вниманието към английските рицари, които били разобличени и задържани.   През февруари 1193 г. Леополд предал английския монарх на немския крал и император на Свещената римска империя Хайнрих VI от династията Хоенщауфен. Ричард прекарал в плен 15 месеца в различни градове в Германия, включително в Шпайер, Майнц и Вормс. През март 1193 г. бил изправен на съд. Обвиненията срещу него били сериозни: твърдяло се, че е оскърбил знамето на австрийския херцог и е изоставил Светите земи в ръцете на мюсюлманите, сключвайки мир със султан Саладин.     За освобождаването на Ричард е поискан откуп от над 100 хиляди марки, което по онова време съответствало на 23 тона сребро. Сумата била три пъти по-голяма от годишния доход на цялото английското кралство и била най-големият откуп, искан дотогава за някого. За да събере нужната сума, в Англия бил въведен специален подоходен налог - четвъртината от всички доходи, събрани били и допълнителни вноски от манастирите, като сребърните литургически предмети били претопени. В началото на 1194 г. откупът бил платен и крал Ричард се върнал в родината си.   След пет години той умрял - на 41-годишна възраст. Умел стрелец го уцелил с арбалета си при обсадата на един замък във Франция. Стрелата попаднала в рамото на краля. Тя била отстранена, но гангрената била неизлечима. Кралят завещал да погребат тялото му в абатство Фонтевро, а сърцето му - в Нотр Дам в град Руан. Ричард Лъвското сърце не оставил потомци: бракът му бил бездетен. На съпругата си почти не отделял време, защото военните дела го интересували много повече.", "date": "2017.11.20", "title": "Колко струва един крал?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375396-%D1%81%D0%B5%D0%BA%D1%81%D0%B8-%D0%BF%D0%B5%D0%B2%D0%B8%D1%86%D0%B0-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5", "text": "Неотдавна руската певица Настя Каменских приключи с дуета си с Потап и обяви свой соло проект като вече успя да публикува първия си клип, където влиза в образа на съблазнителна колумбийка.      Тази роля толкова се е харесала на певицата, че тя именно в това амплоа се снима за мъжкото списание XXL.      Настя Каменских вече ще се представя с псевдонима NK Каменских. Първата си песен \"Это моя ночь\" и клипа към нея певицата представи преди дни.      Точно след премиерата на клипа излезе и откровената фотосесия на Настя за списанието XXL.      Певицата се разсъблича изцяло като едва закрива интимните си места.        ", "date": "2017.11.20", "title": "Секси певица се разсъблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375397-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B8%D0%BB%D0%B8%D1%87%D0%B0-%D0%BD%D0%B0-%D0%B1%D0%B0%D0%B1%D0%B8%D1%87%D0%BA%D0%B0", "text": "Фейсбук изригна срещу новата Мис България. Пак избраха нещо изкуствено. Тежкият грим и джуките отново победиха, после се чудим защо нямаме успехи в световния конкурс, а уж българките били сред най- красивите жени, пишат потребители в мрежата, цитирани от \"Марица\". \r\n   В местните групи се върти снимка на претендентката от Хасково- димитровградчанката Габриела Вълкова и на победителката Тамара Георгиева.  \r\n   \r\n   Между двете има голяма разлика. Габриела Вълкова Димитровградчанката е свежа, излъчва младост и естествена красота, докато другото момиче изпъква с устни и тежък грим, които видимо я застаряват и тя изглежда поне 30-годишна. Това събра недоволството на хората във фейсбук. \r\n    Ето част от коментарите под снимките: \r\n   \r\n    Всичко е нагласено, не се чуди Не е за вярване,но така е в БГ Съвсем.в реда на нещата и на конкурса... Ужас коя я е избрал тази за мис България.нашето момиче е красавица а тази прилича на баба,сбръчкана Максимата на конкурса \"красотата ще спаси света\" вече не е актуална. Нистина това е ненормално Кофти кадър са подбрали...надали изглежда чак толкова трагично Освен в местните групи снощният конкурс се коментира и в други. \r\n   \r\n    Преобладава негативното отношение към избора на журито, тъй като според потребителите на социалната мрежа, в конкурса е имало поне още 2-3 момичета, които заслужават титлата, тъй като се отличават с естествена красота и излъчване.   \r\n   \r\n   Сред участничките е и танцьорката от „Гранд\" Мирослава Дойчева, която е от Хасково, но бе представител на Свиленград. Момичето също изглежда далеч по- добре от новата Мис България, смятат хората в групите. \r\n \r\n \r\n", "date": "2017.11.20", "title": "Мис България пилича на бабичка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375398-%D0%B8%D0%B2%D0%B0-%D1%81%D0%BE%D1%84%D0%B8%D1%8F%D0%BD%D1%81%D0%BA%D0%B0-%D1%81%D0%BC%D0%B5%D0%BB%D0%BE-%D0%B8%D0%B7%D0%BF%D1%8A%D1%87%D0%B8", "text": "Ива Софиянска – Божкова впечатли мъжката част от почитателите си с пищен бюст. Тези дни журналистката от Нова тв публикува своя снимка в социалната мрежа, на която деколтето й е щедро разгърнато, а гърдите й са смело извадени на показ.            Прави впечатление, че напоследък чаровната брюнетка е все по-провокативна във визията си, но пък на екран се придържа към класическото и изчистено облекло, пише \"Уикенд\".", "date": "2017.11.20", "title": "Ива Софиянска смело  изпъчи....."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375399-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BF%D0%B5%D0%B2%D0%B8%D1%86%D0%B0,-%D0%B7%D0%B0%D1%89%D0%BE%D1%82%D0%BE", "text": "Египетската полиция арестува поп певицата Шиму, която се появи в клип по бельо. Във видеото към песента \"Имам проблеми\" момичето \"обещаващо\" яде банан. Това се съобщава от публикацията \"Ал Арабия\".  \r\n   \r\n   Полицията заяви, че са получени оплаквания заради клипът, тъй като той е смятан за твърде провокативен. Шуми е обвинена в \"насърчаване на разврата\".  \r\n   \r\n         Певицата публикува съобщение във Facebook, където се извини на онези, които са обидени от видеото. \"Извинявам се на всички хора, които видяха видеоклипа, бяха разтревожени от него и го сметнаха за неподходящ - каза Шума. \r\n    ", "date": "2017.11.20", "title": "Арестуваха певица, защото...."}
