{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372912-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%B5%D0%B2%D1%80%D0%B5%D0%B9%D1%81%D0%BA%D0%B8-%D0%BA%D0%BE%D0%BD%D0%B3%D1%80%D0%B5%D1%81-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D1%81%D1%8A%D0%B1%D0%B8%D1%82%D0%B8%D0%B5-%D0%B2-%D1%87%D0%B5%D1%81%D1%82-%D0%BD%D0%B0-%D0%B8%D1%80%D0%B8%D0%BD%D0%B0-%D0%B1%D0%BE%D0%BA%D0%BE%D0%B2%D0%B0", "text": "   заяви генералният директор, като изрази благодарността си към Световния еврейски конгрес.       Генералният директор подчерта уникалната роля на ЮНЕСКО в рамките на Организацията на обединените нации, особено в борбата срещу антисемитизма:   каза тя, като припомни специалната глобална програма на ЮНЕСКО за преподаване на историята за ” ” като сила срещу  днес.    каза Ирина Бокова.   „Това не е лесна задача, но всъщност няма друг начин и се нуждаем от подкрепата на всички наши партньори… с „ “, Центъра „Симон Визентал“, „Лигата против клеветата“ и Американския еврейски комитет, със специалните пратеници на ЮНЕСКО и с подкрепата на Световния еврейски конгрес, убедена съм, че можем да повдигнем планини и така и ще направим.“   :    ", "date": "2017.09.19", "title": "Световният еврейски конгрес със специално събитие в чест на Ирина Бокова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372913-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-4-%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%BE-%D0%BE%D0%BA%D1%83%D0%BF%D0%B0%D1%86%D0%B8%D0%BE%D0%BD%D0%BD%D0%B8-%D0%B1%D0%B0%D0%B7%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%B5%D1%88%D0%B5-%D0%BF%D0%BE%D0%B4%D0%BF%D0%B8%D1%81%D0%B0%D0%BD%D0%BE-%D0%B1%D1%81%D0%BF-%D0%BF%D0%BE%D0%B2%D1%82%D0%B0%D1%80%D1%8F%D0%BC-%E2%80%93-%D0%BE%D1%82-%D0%B1%D1%81%D0%BF-%D1%82%D0%BE%D0%B3%D0%B0%D0%B2%D0%B0-%D0%BE%D1%89%D0%B5-%D0%BD%D1%8F%D0%BC%D0%B0%D1%88%D0%B5-%D0%B4%D0%B0%D0%B6%D0%B5-%D0%B3%D0%B5%D1%80%D0%B1,-%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B1%D0%B8%D0%BB-%D0%BF%D1%80%D0%BE%D1%81%D1%82%D0%BE-%D0%B0%D0%B3%D0%B5%D0%BD%D1%82-%D0%B1%D1%83%D0%B4%D0%B0", "text": "", "date": "2017.09.19", "title": "Споразумението за 4-те американски военно-окупационни бази в България беше подписано БСП. Повтарям – от БСП! Тогава още нямаше даже ГЕРБ, а Бойко Борисов е бил просто агент Буда!"}
{"url": "http://www.classa.bg/%D1%81%D0%B2%D1%8F%D1%82/item/372914-%D0%BF%D0%BE%D1%87%D0%B8%D0%BD%D0%B0%D0%BB-%D0%B5-%D1%87%D0%BE%D0%B2%D0%B5%D0%BA%D1%8A%D1%82,-%D1%81%D0%BF%D0%B0%D1%81%D0%B8%D0%BB-%D1%81%D0%B2%D0%B5%D1%82%D0%B0-%D0%BE%D1%82-%D0%B0%D1%82%D0%BE%D0%BC%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%82%D0%B0%D0%BD%D0%B8%D1%81%D0%BB%D0%B0%D0%B2-%D0%BF%D0%B5%D1%82%D1%80%D0%BE%D0%B2", "text": "На 77 години е починал Станислав Петров - бивш руски военен, вероятно предотвратил ядрен конфликт между СССР и Запада в разгара на Студената война, съобщи BBC. На 26 септември 1983 Петров е на смяна в руски център за навременно засичане на ракетни нападения. Техническа грешка кара компютрите да му покажат, че по Съветския съюз са изстреляни американски ракети. Изправен пред данните и задължителния протокол да уведоми незабавно началниците си за нападението, Петров взима едноличното решение да не направи това, а да съобщи за неизправност в системата.   Неговите действия са изключително смели, защото към този момент той не е имало как да знае, че отразени слънчеви лъчи са сметнати от съветски сателити за двигатели на междуконтинентални балистични ракети.   „Имах всички данни (предполагащи ракетна атака). Ако бях изпратил доклада към висшестоящите, никой нямаше да го оспори\", заяви Петров в интервю за британската обществена медия през 2013 - 30 години след като вероятно е спасил света от ядрена война.     При такъв доклад от Петров най-възможният сценарий би бил незабавен руски отговор на американската агресия.  Съветският военен разбира, че е бил прав едва след като в следващите минути не получава информация, че ракетите на САЩ са поразили цели в СССР.   „След 23 минути осъзнах, че нищо не е станало. Ако имаше истински удар, щях вече да знам за него. Беше голямо облекчение\", спомня си Петров. Последвалите разследвания разкрили проблема със сателитите, довел до грешката. Самата история на Петров е неизвестна на широкия свят до началото на това десетилетие. Той така и не получава голямо признание за постъпката си в забравения септемврийски ден през 1983.   Пенсионираният военен е починал в Москва още на 19 май т.г. Германският режисьор Карл Шумахер, автор на документален филм за Петров, разбрал за кончината му, след като се опитал да го поздрави по телефона за рождения му ден на 7 септември.", "date": "2017.09.19", "title": "Починал е човекът, спасил света от атомна война - Станислав Петров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372915-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%87%D0%B0%D0%B9%D0%BA%D0%B0-%D0%B5-%D0%BA%D0%B0%D1%82%D0%BE-%D0%BD%D0%B0-%D0%B2%D0%B8%D1%86%D0%B5%D0%BA%D1%80%D0%B0%D0%BB-%D0%B2-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Големият проблем с отиващия си ВСС са двойните стандарти, които имаше, фаворизирането на хора за председатели на съдилища, ръководители на прокуратури, които са далеч от изискванията за високи професионални и нравствени качества, обслужването на статуквото в съдебната система, от което искаме да се освободим. Това каза пред БНР конституционалистът Атанас Славов.       ВСС се ползва с под 10% доверие, т.е. няма как да очакваме един избор да е достатъчно авторитетен, достатъчно легитимен при толкова ниско доверие. Изборът на Георги Чолаков се вписва съвсем хармонично в целия мандат на този ВСС. Не можеш да избереш нещо, което не приемаш. При тези мотиви президентът не е нужно да ползва някакъв твърде висок стандарт за противозаконност или противоконституционност. Не е нужно мотивите да са на това ниво.    Президентът като орден, който издава указа, намира собствено убеждение, собствена воля и може да ползва включително мотиви по целесъобразност от гледна точка на Конституцията и на закона, т.е. липсата на достатъчно легитимност, липсата на проведено задълбочено изслушване, съмненията, които витаят около професионалната биография на кандидата. Славов коментира и посещението на руския генерален прокурор:   За мен е притеснително, че генералният прокурор на Русия – Чайка, който е трансмисията на олигархично авторитарния модел в Русия, без него този модел е невъзможен до голяма степен, се среща в България с вицепрезидент, с министър на правосъдието, с министър-председател и дори с патриарха.    За мен това прилича по-скоро на посещение на един вицекрал в подчинена територия, отколкото на главен прокурор с друг главен прокурор.", "date": "2017.09.19", "title": "Посещението на Чайка е като на вицекрал в подчинена територия"}
{"url": "http://www.classa.bg/%D1%81%D0%B2%D1%8F%D1%82/item/372906-%D0%B7%D0%B0%D0%BF%D0%B0%D0%B4%D1%8A%D1%82-%D0%B5-%D0%B2-%D1%83%D0%BF%D0%B0%D0%B4%D1%8A%D0%BA,-%D0%BD%D0%BE-%D0%B2%D1%81%D0%B5-%D0%BE%D1%89%D0%B5-%D0%BD%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D0%B3%D0%BE-%D0%B7%D0%B0%D0%BC%D0%B5%D1%81%D1%82%D0%B8", "text": "Световната икономическа криза от 2008 г., изборът на Доналд Тръмп за президент на САЩ, Brexit, скорошните прогнози за забавяне на икономическия растеж в САЩ, Европа и Латинска Америка са само част от знаците за предстоящи сериозни промени в глобален мащаб.   Възходът на Азиатско-тихоокеанския регион, случващ се именно на фона на тези събития, може да бележи началото на нова епоха - \"Пост-западния ред\". Тази тема беше в центъра на Форума Бразилия + Китай, посветен на предизвикателствата пред света през 2017 г. Той се проведе в Пекин по време на тридневната среща на БРИКС (Бразилия, Русия, Индия, Китай и Южна Африка) в началото на септември.     Това, което днес описваме именно като \"Запада\" или \"Реда на Запада\" представлява не толкова географско понятие, колкото смесица между икономически, културни и политически модели, като пазарната икономика, свободата на словото, либералната представителна демокрация, върховенството на закона и т.н.   Този световен ред се предпазва от големи институции като Международния валутен фонд, Световната банка, НАТО и др.   Тук важно е да се отбележи разликата между термините \"ред\" и \"система\". Макар често да са бъркани за синоними, всеки от тях има своя специфика. \"Редът\" представлява начинът, по който ресурсите се движат и разпределят - в глобален и в локален мащаб. Системата, от своя страна, представлява наборът от институции, закони и международни договори, които уреждат запазването на този ред. В този ред на мисли, Западът като понятие е ред, а институциите, които пазят този ред са системата.   След Втората световна война САЩ поема ролята на лидер на Запада. Това до голяма степен се дължи на непокътната от войната икономика, на свежите финанси от продажбата на оръжия и отпусканите заеми на европейските държави, сражаващи се срещу Хитлер, но и най-важното - на факта, че единствена от големите световни държави Америка не претърпява тежки инфраструктурни загуби. В добавка към голямата армия, това поставя САЩ на пиедестала като лидер на Свободния свят.       Така е и до днес. С едната разлика, че вече се появяват много фактори, които да оспорят този световен ред, показвайки слабите му страни и цялостното отслабване на запада.   Съответно, ако се поставят нещата в рамката на \"Пост-западане ред\", трябва да си зададем два основни въпроса - Съединените щати и Европа все още ли заемат господстващо положение по отношение на военните, икономическия просперитет и ценностите? И има ли упадък в институциите, държащи реда на Запада? По отношение на \"реда\", тълкуването на прехода към пост-западен световен ред не е лесен въпрос. Що се отнася до политическата и военната мощ, САЩ и НАТО остават неоспорима сила, както по отношение на конвенционалната сила, така и на възпиращата сила.   Разбира се, в \"ядрения клуб\" се включват държави, които могат да бъдат наречени противници на Запада (Пакистан, Русия и вече вероятно Северна Корея), а терористичната заплаха остава притеснителен фактор. И все пак все още не се е появила сила, нито национална държава, нито международен пакт, които да оспорят силата на НАТО, дори след критиките на американския президент Доналд Тръмп към Алианса.     Индия и Китай, както и останалите по-малки актьори от Югоизточна Азия помагат за промяната на гео-политическия пейзаж. Що се отнася до престижа и меката сила, тук спадът в силата на Европа и САЩ вече се наблюдава ясно покрай всичките политически и социални кризи, раздиращи западните общества, като в много държави антизападните настроения са факт.   И все пак все още няма алтернатива, която да запълни оставената ниша, да даде потенциално универсална рамка, която да измести идеята за \"американската мечта\". Така независимо от пропагандата на Пекин или Москва ние няма да видим нито \"китайска мечта\", нито руска.   Факт е, че вече наблюдаваме опити да бъде създадена алтернативна на западната система. Но дори Новата банка за развитие към БРИКС и различните други институции, създадени под ръководството на Китай в рамките на Азиатско-тихоокеанския регион и Евразия, все още не могат да се изправят срещу институциите, конструирани през дългия период на западната доминация.     Да говорим за нов световен ред също е твърде рано. Въпреки упадъка, който Запъдът прежиява, все още няма условия за възникването на нечия чужда хегемония, която да промени нещата из основи. Вместо това сме изправени пред ситуация с няколко големи играчи и оформящи се около тях лагери. И в този свят няма нито правила, нито резултатите са ясни.", "date": "2017.09.19", "title": "Западът е в упадък, но все още няма кой да го замести"}
{"url": "http://www.classa.bg/%D1%81%D0%B2%D1%8F%D1%82/item/372907-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%BD%D0%B5%D1%80%D0%B2%D0%B8-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%BD%D0%B0%D1%82%D0%BE", "text": "Ето какъв е сценарият: екстремисти нахлуват в руския ексклав Калининград и в Беларус. Целта им е да свалят властта в Минск и да дестабилизират ситуацията с терористични атаки. Получават подкрепа от фиктивни съседни държави с измислени имена - като Весбария и Любения. Оттам получават военна техника и оръжия по суша, по въздух и по вода през Балтийско море. Русия и Беларус отвръщат на удара, за да спрат окупацията.     Мащабното военно учение на границата на Прибалтика започна в четвъртък и ще продължи една седмица. От месеци маневрите край грнаицата на НАТО причиняват напрежение в региона, особено за балтийските страни, за които ученията се смятат за заплаха, пише германското издание \"Дер Шпигел\".   Въпреки че московският генерален щаб твърди, че Весбария и Любения са просто измислени \"врагеове\", които не са свързани с нито един регион - критиците на Русия имат съмнения в правдивостта на тези уверния. Те вярват, че зад фалшивите имена всъщност се крие отношението на Русия към Литва и Латвия.   Освен това - не става дума за отбранително учение с чисто дефанзивен характер, както твърдят армейските ръководители в Москва и Минск. В случая трябва да се симулира атака срещу страни-членки на НАТО.     Руските и беларуските генерали контрират: това е четвъртият случай след разпадането на Съветския съюз, в който двете армии провеждат съвместни тренировки. Правят го на всеки четири години, през есента. 4 години след последното учение \"Запад 2013\" обаче ситуацията със сигурността в региона се е влошила рязко. Откакто Русия използва извънредно военно учение, за да разположи контингенти в Крим през февруари-март 2014 г. по време на акцията за анексиране на полуострова, съседите на страната са в постоянна готовност за отбрана.   Вече всичко изглежда възможно. Стигна се дотам, че властите в Киев видяха в маневрите потенциална възможност за нова атака срещу Украйна. Според западните експерти, в момента няма данни за подобни намерения от страна на Русия. Президентът Владимир Путин наскоро поиска разполагане на миротворческите сили от Сините каски на ООН в райна на Източна Украйна. Освен това, президентът на Беларус Александър Лукашенко видимо се дистанцира от политиката на Русия спрямо Украйна - много от сънародниците му се боят, че Беларус също би могъл да стане обект на руска инвазия.   За разлика от Москва, Минск информира предварително за плановете за маневрите. Беларус покани голяма група западни наблюдатели и журналисти, организира самостоятелни брифинги, и не желае да бъде възприеман просто като сателит на Русия.     За момента не е ясно колко точно войници ще вземат участие по време на маневрите \"Запад\". Официално, според зам.-министърът на отбраната Александър Фомин, ще бъдат мобилизирани 12 700 души, от които - 5500 ще са руски войници. Броят им е малко под границата от 13 000 души, над която Москва е длъжна да покани външни наблюдатели на военните си учения, според задълженията от Виенския документ на ОССЕ. Русия допуска само представители на Прибалтийските страни, Швеция, Полша и Украйна.   От няколко седмици армиите на НАТО наблюдават как Русия мобилизира военни части - от Колския полуостров край Мурманск на север, по протежение на няколкостотин километра по границата на юг. Възможно е и да се организират внезапни маневри - по-компактни, бързи акции.   т, че тези прогнози са преувеличени. Според руската преса, всички тези учения не са част от \"Запад\", а са самостоятелни целеви тренировки. В същото време, казват от Русия, западните страни също провеждат собствени маневри - като \"Rapid Trident\" в Украйна, в което участват части от 15 държави, включително България и САЩ.   На пресконференция в Москва Фомин обяви, че \"руската заплаха\" била мит, разпространяван от международните медии. Въпроси от журналисти не бяха допуснати по време на събитието.       Генералният секретар на НАТО Йенс Столтенберг коментира, че Пактът наблюдава внимателно ситуацията, но призова за въздържано поведение. Той отрече твърденията, че допълнителните маневри на западните страни са реакция срещу руската страна. Според дипломати от НАТО Столтенберг смята, че не бива да се дават поводи за агресия на Москва чрез спонтанни активности, които могат да бъдат разчетени като провокация.   Непредсказуемостта е инструмент, с който Москва обича да играе.", "date": "2017.09.19", "title": "Войната на нерви по границите на НАТО"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/372908-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BD%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%BA%D0%BE%D1%81%D1%82%D0%BE%D0%B2%D0%B0", "text": "  , нов роман от авторката на световния бестселър „Историкът” Елизабет Костова, ще се появи на книжния пазар у нас на 21 септември в превод на Надежда Розова. Романът съживява трагична история от недалечното минало на България и свързва континенти, поколения, хора и мирогледи в един въздействащ разказ за потресаваща злина, превъзмогната със силата на смелостта, човешкото благородство и състраданието. През май 2008 г. американката Александра Бойд каца в България – загадъчен и примамлив къс от света, – принудена от спомените си и обзета от желание да изкупи вината си за изчезването на своя брат.    Почти веднага след пристигането й в екзотична София прищявка на съдбата поверява в ръцете й урната с праха на непознат за нея човек – Стоян Лазаров. Александра се залавя да издири близките на Стоян и да им върне безценната реликва, но пътуването й ще постигне много повече – ще разбули човешки тайни, дълбоко заровени от деспотичен и компрометиран политически режим, ще изплете здрава мрежа от нови приятелства, ще изгради интригуващия облик на храбра страна, която се опитва да излезе изпод сянката на горчивия си исторически опит.     е възпитаничка на университета Йейл и на Мичиганския университет, където печели наградата „Хопуд“. Живее със семейството си в Северна Каролина и преподава творческо писане. От дебютния й роман, „Историкът”, до момента е реализиран тираж от над 5 милиона екземпляра.    Той й носи награда   за „Дебют на годината” за 2005 г. и награда   в категория „Проза за възрастни“ за 2006 г. Издаден е в над 40 страни в цял свят и е включен в списъка „Десетте най-добри книги на годината“ на USA Today. Освен „Историкът” на български език е преведен и вторият й роман – „Крадци на лебеди”. Костова е съосновател на фондация „Елизабет Костова“, която активно стимулира и подкрепя творческите усилия на писатели и преводачи на български и английски език.  ", "date": "2017.09.19", "title": "Излиза нов роман на Елизабет Костова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372909-%D1%81%D0%B2-%D0%BC%D1%87%D1%86%D0%B8-%D1%82%D1%80%D0%BE%D1%84%D0%B8%D0%BC,-%D1%81%D0%B0%D0%B2%D0%B0%D1%82%D0%B8%D0%B9-%D0%B8-%D0%B4%D0%BE%D1%80%D0%B8%D0%BC%D0%B5%D0%B4%D0%BE%D0%BD%D1%82", "text": "Светите мъченици Трофим, Саватий и Доримедонт живели през третия век, когато християните били преследвани от езичниците.   През времето, когато управител на град Антиохия бил фанатикът езичник Атик, наречен Илиодор, тук било устроено шумно празненство в чест на езическите богове. Това празненство било придружено с различни безчинства. Идолопоклонниците буйно ликували.   На тоя ден в Антиохия пристигнали двамата благочестиви мъже - мъченици Трофим и Саватий. Свещено разгневени от духовното заслепение на езичниците, те застанали пред тях, насочили молитвен поглед нагоре към небето и със съкрушени сърца извикали:   - Боже, Който си създал вселената със словото Си и си сътворил човека по Свой образ и подобие, погледни от небето и освободи тия хора от властта на лукавия!   Идолопоклонниците разбрали, че тия чужденци са християни, заловили ги и веднага ги отвели при градоначалника Илиодор. Управителят най-напред се обърнал към Трофим и го запитал за името, званието и вярата му. Трофим отговорил:   - Името ми е Трофим. Син съм на благородни и свободни родители. Бях роб на греха, но чрез Христовото кръщение получих истинска свобода.   - От каква вяра си? - запитал го пак управителят.   - Вече ти казах от каква вяра съм - заявил Трофим. - Аз съм християнин, служител на Христа Бога. Готов съм да се пренеса в жертва за Неговото име.   Илиодор започнал да обяснява на Трофим, че е забранено изповядването на Христовата вяра. Правел опити да го убеди да се отрече от нея. Но увещанията му останали безплодни. Тогава заповядал да мъчат жестоко Трофим, да го бият, да стържат тялото му със железни остриета.   Изповедникът понасял с търпение мъките, като повтарял с тих глас:   - Господи, помогни на Твоя служител! Помогни ми, Господи!...   Управителят чул тия думи и подигравателно запитал мъченика:   - А где е твоят Христос, Трофиме?   - Христос е с всички, които Го призовават - отговорил Трофим. - Той е неотлъчно при мене. Бих ли могъл да понасям търпеливо мъченията, които превишават силите на човека, ако Бог не ми помага?   След тия жестоки мъчения Трофим бил отведен в затвора.   Управителят повикал при себе си приятеля му Саватий. Запитал го за званието, отечеството и вярата му. Саватий отговорил: - И сан, и достойнство, и отечество, и богатство, и слава - всичко за мене се заключава в едно: аз вярвам в Христа, Сина Божи, чрез Когото всичко е станало и става, чрез промисъла на Когото вселената съществува и се управлява. Управителят ударил плесница на Саватий и поискал от него да се поклони на боговете. Но саватий, пламнал от ревност по истинския Бог, разобличил лъжливостта на идолите.   По заповед на кръвожадния Илиодор се заредили страшни мъчения за смелия и безстрашен изповедник Саватий - мъчения, които довели до блажена смърт.   Трофим продължавал да стои в тъмничния затвор. След някое време управителят на Антиохия решил да го изпрати на Дионисий, управител на Фригия, когото познавал като човек още по-зъл и още по-свиреп. Надявал се, че при тоя жесток човек Трофим ще се откаже от вярата си.   Целият път до Фригия бил страшно мъчение за Трофим. Обут в железни обуща с остри гвоздеи отвътре, той вървял подир войниците, които яздели коне. Бил насилян да не изостава назад.   Тежките страдания по пътя не сломили твърдостта на Трофим. Ревността му към Бога не охладняла.   Той бил доведен в град Синад и изправен пред управителя на областта Дионисий. И пред него Трофим изповядал мъжествено вярата си в Христа Богочовека.   - Напразно се надяваш на Христовото име - казал му Дионисий. - Това име е станало причина да бъдат наказани със смърт мнозина. Ако пък искаш да се избавиш от смърт и да живееш в света, остави суетната си надежда и се поклони на боговете! - По никакъв начин аз няма да се избавя от смъртта - отговорил Трофим. - Ако ти не ме умъртвиш, законът на природата ще тури край на дните ми. Но смъртта за делото на Христа Спасителя води към вечен живот, несравнено по-добър от тоя временен живот. Аз желая вечния живот!   Дионисий заповядал да бъде подложен Трофим на безпощадни мъчения. Същевременно продължавал да го убеждава да се отрече от вярата си в Христа Господа, макар дори само на думи. През всичкото време мъченикът мълчал и мъжествено понасял ужасните изтезания. От време на време устата му шепнели: \"Много са скърбите на праведника, но от всички тях Господ ще го избави\".   - Имаш грешка, Трофиме - казал Дионисий, като чул тия думи, но не ги разбрал. - Никой няма да дойде да те избави от мъченията. Ти обаче можеш да се избавиш сам, кота се поклониш на боговете.   - Никога няма да се отрека от истинския Бог - заявил Трофим.   Разгневен до полуда, Дионисий заповядал да се заредят още по-люти мъчения. Поискал да бъде мъчен най-безмилостно.    Мъчителите опалвали с огън раните му. Измисляли нови и нови, по-тежки мъчения.   Нищо обаче не поколебало духа на изповедника. Той понасял мъченията с изумително търпение.   Като се изморили да го мъчат, мъчителите, по заповед на Дионисий, завели изповедника в затвора.   В същия град живеел знатен и богат сановник, на име Доримедонт. Той бил християнин, но таен, поради страх от езичниците. Като узнал за положението на Трофим, почнал да го посещава в затвора. Донасял му храна и други необходими неща.    Превързвал раните му.   Непоклатното търпение на Трофим подействало благотворно на Доримедонт. Той се убедил да не крие по-нататък вярата си. Настъпил някакъв езически празник, на който присъствал Дионисий с всички знатни градски сановници. Доримедонт не отишъл на празника. Дионисий забелязал отсъствието му и пратил хора да го повикат. Доримедонт отговорил на пратените, че е християнин и че като християнин не може да присъства на езическо тържество. Дионисий пратил втори път хора да го повикат. Но получил пак отказ. Тогава заповя дал да го вземат под стража. Чрез някои свои приближени се опитал да го увещае да не упорства. Но увещанията не могли да склонят Доримедонт да отстъпи. На другия ден управителят Дионисий го изправил на съд.   - Какво става с тебе? - запитал го той. - Защо не дойде вчера на празника? Защо не изпълни царската повеля? Защо се отнесе с презрение към боговете? Или ти е омръзнало да бъдеш уважаван от всички и да заемаш между нас почетно място? - Този, който обича истинския Бог, не желае земните почести и земната слава - отговорил Доримедонт. - Защо ми е почетния сан, защо са ми разкошните дрехи, ако за това трябва да се покланям на бездушни идоли? Всичко това е суетно и временно. То откъсва човека от Бога. А човекът без Божия закон си приготвя огнената геена.   Дълго Дионисий говорил на Доримедонт с цел да го убеди да се откаже от вярата си, но не успял. Тогава го предал на мъчения.   Доримедонт ги понесъл търпеливо. Колкото по-люти ставали мъченията, толкова по-високо той издигал духа си към Бога.   При изтезанията той не мълчал, не охкал, а убеждавал мъчителите си да познаят истината. Думите му разгневили управителя. И той почнал да прави мъченията все по-тежки. Твърдостта на мъченика се оказала непоколебима.   Почувствал себе си слаб да застави Доримедонт да се откаже от вярата си в единия Бог, Дионисий наредил да го затворят в тъмницата и отново започнал да мъчи Трофим. Но и Трофим, както преди, останал непоклатен. Той приемал всяко ново мъчение с благодарност към Бога.   След като се посъветвал с приближените си, Дионосий решил да предаде и двама, Трофим и Доримедонт, да бъдат изядени от зверовете в цирка. При стечение на огромно множество народ слугите му ги довели в цирка и поискали да бъдат пуснати срещу тях мечка, леопард и лъв. Зверовете ги заобиколили, но не се допрели до тях. Мнозина от присъстващите там езичници, като видели това, започнали да славят Бога. Те изразявали възхищението си, че истинския Бог по дивен начин пази своите служители.   Жестокият Дионисий упорствал в неведението си. Хулел Христа Спасителя. Наричал християните магесници. Най-после заповядал да им отсекат главите с меч.   Това станало в 278 година.   Както Саватий преди това, така и Трофим и Доримедонт дали живота си за прослава на Господа Иисуса Христа. С радост и надежда те приели пратените им от небесата мъченически венци.   © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).", "date": "2017.09.19", "title": "Св. мчци Трофим, Саватий и Доримедонт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372910-%D1%86%D0%B0%D1%87%D0%B5%D0%B2%D0%B0-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%BF%D0%BE-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0", "text": "\"Ще работим по създаването на европейска прокуратура, България е движеща сила за засиленото сътрудничество по този регламент\", заяви министърът на правосъдието Цецка Цачева. Тя участва в обсъждане на приоритетите на страната ни за предстоящото европредседателство.   Цачева подчерта, че общите неща между министерствата на правосъдието и вътрешните работи са предотвратяване на радикализиацията и насилствения ислямизъм, борбата с тероризма, киберпрестъпността и организираната престъпност. Тя открои един от основните приоритети - създаването на силна, независима и ефективна прокуратура.   „По време на председателството България ще отправи 3 основни послания конкурентоспособност, кохезия и консенсус. Ще работим по създаването на европейска прокуратура. До момента е извървян един нелек път, в който България е движеща сила за засиленото сътрудничество по този регламент. Постигнахме общ подход през месец юни, където 20 държави членки се обединихме около регламента на Съвета за създаване на европейска прокуратура\", допълни Цачева.   Тя посочи, че се очаква през настоящия пленарен сезон Европейския парламент да одобри проекта по структурирането на европейската служба. „В наш интересе тази служба да започне час по-скоро, защото тя ще контролира начина, по който се разходват парите по европейските фондове. Европейските прокурори ще бъдат избирани по специални процедури. Тяхната независимост ще бъде гарантирана. България активно ще допринесе за подобряване на борбата с корупцията на европейско ниво\", подчерта министър Цачева.   Тя уточни, че на 26 и 27 март ще се проведе конференция с представители на прокуратурата, експерти от държави-членки и народни представители от 44-тото НС.   „На всички е ясно с какъв темп навлизат новите технологии, а те оказват влияние върху много от факторите - бързината на документооборота, лесен достъп до регистри, разпределението на делата. На 14 май 2018 г. е планирана конференция със специалисти по електронни системи\", добави тя. Друга приоритетна тема, по която очакват сериозен напредък, е свързана с мерките за механизма на връщане на дете. „Трябва да имаме ефективни механизми за решения по отношение на предаване на деца. България от самото начало подкрепя проекта на ЕК. Приноса ни по това досие се отчита от партньорите ни\", каза още Цецка Цачева.", "date": "2017.09.19", "title": "Цачева: Ще работим по създаването на европейска прокуратура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372911-%D0%B2%D0%BE%D0%BB%D0%B5%D0%BD%D0%B5-%D1%81%D1%82%D1%80%D0%B0%D1%85%D0%BB%D0%B8%D0%B2%D0%B5%D1%86%D0%BE,-%D0%B7%D0%B0%D1%89%D0%BE-%D1%81%D0%B5-%D0%BA%D1%80%D0%B8%D0%B5%D1%88-%D0%B8-%D0%BC%D1%8A%D0%BB%D1%87%D0%B8%D1%88-%D0%B7%D0%B0-%D0%B1%D0%BE%D0%BA%D0%BE%D0%B2%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "Къде се криеш вече 24 часа от руските ракети? Защо се завря в миша дупка и не смееш да се покажеш и ясно да кажеш: Осъждам НАТО-вския доклад за Русия, оттеглям подкрепата си за правителството, минавам в опозиция! Много жаби и гущери гълташе  , за да докопа властта и получи съдебна индулгенция. Но тази сутрин падението му е на Кота 0. Вместо да излезе с лицето си в Би Ти Ви, той прати в студиото на Хекимян националния си координатор Светослав Лазаров.  Бившият главен секретар на МВР, повече известен с кървавия провал на акцията на МВР в Лясковец, само доказа правилото, че от всяка пръчка свирка не става. И направи такава свирка на властта, която дълго ще се помни. Без срам и свян, дясната ръка на Сидеров гордо рапортува:   Но на въпроса на Хекимян подкрепя ли премиерската позиция, че при война с Русия ще воюваме на страната на НАТО, позорно измънка:  Е, има ли такова животно в политиката? Което хем управлява с ГЕРБ, хем има друго мнение по външната политика на управляващите? Волене, кажи си и ще ти олекне: Мъж или жена си? Русофил или рублофил си? Управляващ или опозиция? И върни рублите! Вече си на доларова позиция.", "date": "2017.09.19", "title": "Волене! Страхливецо, защо се криеш и мълчиш за Боковата война с Русия?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/372900-%D0%BC%D0%BE%D1%8F%D1%82%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0-%D1%81%D0%BE%D1%84%D0%B8%D1%8F", "text": "Излизам и тръгвам, без значение накъде. Вървя по улицата. Крачките ми са ритъм, свързан директно с пулса на града. И се превръщам в част от туптящото сърце на този град, с улици като извити пипала. София е сърцето ми! В редките случаи, когато е чел стиховете си пред нюйоркската публика, Уолт Уитман е възкликвал: „ Аз съм сърцето на Манхатън!” А аз съм градонаркоман. Дишам въздуха му, докато се извися високо, и още по-високо…   Обичам този град, носещ името на храм, означаващо Мъдрост. Харесва ми, когато погледна в далечината да виждам как мукавената Витоша е надвиснала, прихлупила обширните квартали в сянката си. Небето отгоре, над града, сякаш го притиска и топли в синьото си.   Вървя по булевардите, преминавам през малките, тесни улички. Красиви са като в картина на Моне; един пъстър калейдоскоп, феерия и експлозии на цветове. Слънцето наднича над терасите и целува с жълтото си покривите.   Преминавам през парковете, където тревата е като току-що изстискано мръсно зелено от акварелната тубичка. Навсякъде пейзажа е обагрен в злак и спомени. Кучетата гонят котките, чуват се привикващите ги стопани.   Сядам и вадя цигарите и кибрита. Жадно пия дима, докато усещам как времето бавно отминава. Всичко наоколо е блус, като от тромпета на вечния Майлс Дейвис. Всичко е толкова… Ако Исак Бабел бе тук щеше да ме разбере, да го усети. Флобер също!   Времето тече, излива се бавно и пълни дългите ръкави на историята. Пуша! Устните ми изгарят от огъня. Хвърлям цигарата и продължавам да вървя…   Вече съм в самата сърцевина на града, в центъра на живота. Слънцето е вече над мен, връхчетата на пръстите му донасят до мен огризки от душата на изминалите времена. То продължава да се търкаля, като портокал по покривката на индиговото небе и скоро ще тупне от масата в мрака на идващата нощ.   Шумът, бъркотията и цветовете наоколо ме омагьосват. Движението е безспирно, виковете на пешеходците, скърцането на трамваите, облизващи запазилата се утринна влага на улиците.   Мургавите просяци протягат ръце, говорейки тихо. Витрините на луксозните магазини се натъртват в погледа ми. Отминавам ги. Металните тела на автомобилите преминават бързо. От запушените им стъкла се носи непривичният танц на музика, оплела в себе си всички неравноделни, балкански ритми. Тънки, женски гласове пригласят по глупав начин за отминали химери.   Вървя и за разнообразие гледам минувачите в очите: влажни и топли. Леките тела на жените преминават покрай мен като някакъв забравен спомен - дежа вю от лятото. Малките момчета, събрани около паметниците, в тесните, ниско изрязани джинси, опаковали слабите им, нестандартни градски тела, са като от щрихи на Гигер. Наоколо, като разноцветни пеперуди, пърхат малките момиченца от училищата наблизо и се смеят, засмукали дългите си цигари.   Над тях, надраскани с червени и сини цветове, надвисват и се мръщят тъмните паметници.   Тъмни и космати облаци се появяват иззад планинските върхове и бързо се настаняват над бетоните гърла на блоковете. Проблясва искра от жезъла на Зевс и едри капки, големи като Кохинор, започват да бомбардират уличната прах и съзидателно нахвърляните боклуци.   Но един повей на вятъра, едно движение на стрелката на градския часовник и всичко се изчиства. Отново е сухо и топло. Но не за дълго.   Слънцето започва да се спуска зад изстиващите, пепеляви покриви. Един последен лъч проблясва между порутените комини и то се скрива, казвайки довиждане на целия град. До утре!   Търся място, където да отпусна измореното си от дългия ден тяло. Виждам тъмните стъкла на бара. Напускам светлото, влизам в тъмното, сядам и чакам. Бирата пристига и аз пия жадно.   Приятен джаз се излива от дискретно скритите говорители. Оглеждам лицата около мен в мъгливия сумрак. Усмихнати са и красиви. Сладкият дим от цигарите на дамите кара дробовете ми да вдишват с наслада. Тялото ми вибрира и тупти в унисон с главната артерия на града.   Чувствам се цял в този град, покрит от нежните ръце на моята приятелка София. И ми е топло, топло… Излизам навън и виждам как тъмнината захлупва града, като воал от приказка за вещици. Тръгвам отново по мрачните улици. Спускам се в подлеза. Там един тъжен мъж с китара пее песен за имагинерeн свят, написана от човек, застрелян в Ню Йорк от свой почитател.   Отново съм горе, по улиците. Електриковото жълто на уличните лампи боядисва фасадите на сградите, неоновото пулсиране ги прехвърля в друга реалност. Слагам малките слушалки в ушите си, натискам триъгълното копче. Усмихвам се и продължавам нататък.  Потъвам в тъмното на София.", "date": "2017.09.19", "title": "Моята приятелка София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372901-%D0%B7%D0%B0%D0%BA%D0%BE%D0%BD-%D0%B7%D0%B0-%D1%84%D0%B0%D0%BB%D0%B8%D1%82-%D0%BD%D0%B0-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D0%BB%D0%B8%D1%86%D0%B0-%E2%80%93-%D0%BA%D0%BE%D0%B9-%D1%89%D0%B5-%D0%B3%D0%BE-%D0%BF%D0%B8%D1%88%D0%B5-%D0%B8-%D0%B4%D0%B0%D0%BB%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B5-%E2%80%9E%D0%BF%D1%80%D0%B5%D0%BF%D1%8A%D0%BD%D0%B8-%D0%BA%D0%B0%D0%BC%D1%8A%D0%BA%E2%80%9D", "text": "Почти всеки ден ми задават въпроса: КОГА СЕ ОЧАКВА ДА ПРИЕМАТ ЗАКОНА ЗА ФАЛИТА НА ФИЗИЧЕСКИТЕ ЛИЦА? Толкова често ме питат, че вече се замислям дали изобщо ще има смисъл да го приемаме? В предишния парламент имаше 2 законопроекта, но нито един от тях не влезе за гласуване. И по-добре, защото бяха недомислени. Най-лошото, обаче, е, че липсва яснотата ЗАЩО ТРЯБВА ДА СЕ ПРИЕМЕ ТАКЪВ ЗАКОН.Това е предпоставка да родим отново мъртъв закон без реална полза за гражданите и икономиката. Ще се опитам да обясня какви би трябвало да са резултатите и последствията от въвеждането на такова законодателство. Естествено, всеки закон си има време и място на действие, а този е фатално закъснял, за да доведе до положителни резултати за икономиката ни.    Но ако се позоваваме на логиката „По-добре късно отколкото никога\", то трябва да регулираме следните няколко проблема, тормозещи от години цялото ни общество. Премахване на състоянието ВЕЧЕН ДЛЪЖНИК Към днешна дата, ако дължиш нещо на някого (най-често –банка- бел.а.), то това на практика е за цял живот. Без значение дали е имало форсмажорни обстоятелства, или драстична промяна на пазара, породила тази неплатежоспособност. От една страна е добре, дори задължително, кредиторът да има способите да събере дължимото му се, но дали това негово право трябва да продължава цял живот? Как и дали това се отразява на останалата част от обществото? Дали това изобщо е възможно след 3 години опити?    Моите наблюдения са, че след 3-тата година това не е възможно. Единственият резултат е още приходи за ЧСИ-та и натрупване на законни лихви, а длъжникът по един или друг начин вече е намерил подходящата информация да организира живота си в сивата част на икономиката, където ЧСИ-та и банки не могат да му влияят. По-лошата новина е, че виждам все повече банкови лобисти и все повече законодателни промени, които се опитват да определят 10 годишен срок на процедурите за обявяване на частен фалит.    С други думи, 10 години ЧСИ ще гони длъжника, а той ще се крие и съответно няма да плаща данъци. И какво се получава? За да запазим възможността банките да имат претенции за отпуснатите от тях лоши кредити (защото те са основните лобисти против такъв закон-бел.а.), държавният бюджет трябва да се лишава от приходите си от данъци от излезлите в сивата икономика. А те са излезли не по собствено желание.    Който не е имал проблем с ЧСИ и банка, само той не знае, че целия му доход ще бъде изземван ,колкото и да е той, и ще му се налага да живее с 200 лева на месец, което сами разбирате, че не е съвсем нормално, особено ако работиш за 1500 лева на месец. За какво да работиш изобщо тогава? А този период може да бъде доста дълъг, ако си имал ,примерно, жилищен кредит от 100 000 EUR и той е станал предсрочно изискуем, когато цената на жилището е паднала и от продажбата му не може да се покрие задължението към банката. Тук много от банковите защитници обикновено казват: „Ами да си е правил сметката като е теглил такива кредити.\"    Доста по-малко се дава глас в медиите на контрааргумента: „А,вие, г-да банкери, като сте толкова добри в сметките и сте учили за това, и поддържате цели аналитични отдели с не ниски заплати, защо не успяхте да предвидите тази неплатежоспособност на вашия клиент? Нали вие определихте размера на вноската, размера на възможния кредит, рисковия профил, стойността на жилището... Получихте и всички документи, проверихте във всички регистри и казахте – ТОВА Е НАЙ-ДОБРИЯ КРЕДИТ ЗА ТЕБ.\" Към днешна дата се получава така, че за промените на пазара и грешките на анализаторите в банките, плаща предимно клиентът и то до живот. „Без право на помилване!\" Казваме предимно, защото не е единствено той.    Плащаме и ние – цялото общество. Защото този кредитоискател така или иначе е въпрос на време да осъзнае, че може да съществува единствено в сивата икономика. Не защото иска, а защото няма друг избор. Защото няма закон за фалит на физическите лица, който да регламентира неговия случай по разумен и човешки начин. Закон, който да разпредели риска от пазарните промени, клиентските и банковите грешки по начин, който да го мотивира да продължи да бъде част от нашата икономика. Как работи системата за фалит на физически лица в други държави? Накратко, смятам, че е подходящо да посочим поне 2 модела на действие на такива закони. Най-либерални в Европа в това отношения са англичаните.    Във Великобритания финансовият сектор е изключително важен и развит, така че доверието в него не трябва и не може да бъде рушено по никакъв начин. Затова там срокът за обявяване на фалит на физическо лице е около 6 месеца. В този срок се оправи оценка на имущество и активи, продава се каквото се продава, изпразват му се банковите сметки и физическото лице е готово отново да работи и да плаща данъци. Естествено, трябва да забрави за кредит или каквото и да било на изплащане за следващите 5 години, но за 6 месеца проблемът е решен, плащат се отново данъци и лицето отново работи.    И най-важното – ИМА СМИСЪЛ ДА РАБОТИ! Защото, ако очаква в следващите 10 години да му взимат всичко заработено, дали изобщо ще подхване работа? А, от друга страна, ако изкара 10 години в сивата икономика, дали ще иска вече да се върне в светлата й част? Германия – там не са либерални. Там всичко е регулирано, но пък са доста социални. Срокът е 10 години. Обаче, логиката е следната:„Вземаме ти колата и я продаваме, но ти даваме карта за обществения транспорт. Безплатна! Защото си социално слаб вече.    Продаваме ти апартамента, за да се обезпечи кредитора, но ти даваме социално жилище. Лош квартал, не чак толкова добри условия, но пък жилище. Няма да ти се налага да минаваш в сивата икономика, за да си плащаш наема\". В България, за съжаление, няма дори и малко подобие от горните два модела. Всички законопроекти, които съм чел, са нещо средно, което със сигурност няма да работи. Взели са от германците срока на фалита, а от англичаните- либералните методи за преследване на длъжника и мислят, че това ще работи, а то няма как да стане. За ролята на ЧСИ при фалита на физическите лица. Към днешна дата ЧСИ работят по общи правила. Няма значение защо се събира дадено вземане и какви са последствията.    Мисля, че в България всеки се е сблъсквал с липсата на регулация в работата на ЧСИ-та. Тяхната дейност обаче създава още един парадокс. Длъжникът не успява да си покрие задължението, но ние му начисляваме още държавни такси, такси на ЧСИ и законни лихви за срока в който не е погасено. С други думи, може и да си неплатежоспособен, но лихвите си текат до живот.Е, как да очакваме да станете платежоспособен като ти увеличаваме дълга постоянно?    ой ще пише закона за фалита на физическите лица? По стара традиция у нас никой закон, касаещ банковата дейсност, не се приема без одобрение от БНБ и Асоциацията на банките в България. За БНБ е нормално да даде становище. Все пак, тя би трябвало да се грижи за стабилността на банковата система, макар последните години и случки да показват друга тенденция. Но на заседанията, в които се вземат решения за законови предложения и промени, липсва другата страна – гражданите. Липсват точно тези, за които се пише този закон – физическите лица. Тяхното участие се „замества\" от така нареченото „гражданско обсъждане\". Забелязвам и друга тенденция. Законодателството се използва за рекет върху банковата система от страна на политиците.    Естествено, незапознатите с тематиката не могат да хванат нюансите в предложенията на сегашния омбудсман, относно промените в банковото законодателството, които би трябвало да са в полза на нас, гражданите. Имаше доста сериозна ПР кампания за промяна във въпросното законодателство, но нека не забравяме, че предходната такава от парламентарната трибуна беше точно в защита на чл. 417 ал. 2 от ГПК, който създаде връзката БАНКА – ЧСИ, от която в момента всички страдаме и заклеймяваме. И това не беше толкова отдавна. В тази връзка е изключително важно кой ще пише закона! А колко закъсняло е гласуването на закон за фалит на физическите лица? Моето мнение е, че отдавна е пропуснато времето за положителен ефект от приемането на такъв закон. Акцентирам върху думата ЕФЕКТИВНО! Така, че да има положителен ефект върху икономиката и това да доведе до някакъв икономически растеж или увеличени приходи в държавния бюджет. Някои от причините вече дискутирахме, но ще се опитам да ги синтезирам отново:    Първо, от години се правят и обсъждат законодателни промени в насока 10 годишна давност. Ако бъде прието такова предложение, то трябва да има и съответните социални стимули по немския модел. Не мисля, че към днешна дата което и да е правителство е правило разумно преразпределение на средствата за социално подпомагане, така че те да доведат до спад на сивата икономика.    За мен, за да бъде ефективен такъв закон, той трябва да регламентира процедура в рамките на 3 години. Това е времето, в което нормално приключват всички дела и нещата се изясняват. Второ,въвеждането на закон за фалита на физическите лица, без преди това да има изграден и добре функционираш финансов омбудсман,поне от 5 години, ще доведе до неговата неефективност.    Трето, липсата на бюро за кредитен рейтинг на всеки гражданин също ще намали ефективността на закона за фалит на физическите лица. Четвърто, липсата на гражданско представителство в изготвянето на проектозакона е друг сериозен проблем, който ще изкриви действието на закона. Пето, липсата на ефективен контрол върху дейността на ЧСИ също е препъни камък.   Шесто- време! За да заработи ефективно един такъв закон, преди това е нужно време за създаване и структуриране на изброените институции. А времето е пропуснато и както знаем не се връща. Но това е само в случай, че гоним ефективност на бъдещия закон. Естествено, винаги може да се приеме закон, който просто да бъде приет, защото трябва да го има, а не,за да регламентира дадена дейност. Васил Кендов, финансист, председател на Асоциацията на потребителите на банкови и финансови услуги.", "date": "2017.09.19", "title": "Закон за фалит на физически лица – кой ще го пише и дали няма да е „препъни камък”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372902-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8-%D1%80%D0%B5%D1%81%D1%83%D1%80%D1%81%D0%B8%D1%82%D0%B5,-%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%81%D0%B0-%D1%83-%D0%BF%D1%80%D0%B5%D0%BC%D0%B8%D0%B5%D1%80%D0%B0", "text": "Президентът Румен Радев смята, че премиерът е подведен от своите съветници по въпроса за избора на боен изтребител за армията. В Ню Йорк, където е на посещение за сесията на общото събрание на ООН, Радев определи избора на Грипен като напълно прозрачна процедура. Той отрече да е давал становище за този тип самолет.    Досадихме на целия български народ с темата за прословутите изтребители, каза президентът.    Той посъветва премиера Бойко Борисов „да не дели страната и секторите на порциите на порции и всеки ден да си сменя позициите. Национална сигурност не се гради с ежедневна смяна на позицията. Важно е дългосрочното, ясно планиране\".    „Бих посъветвал министър-председателят да организира добре всички свои съветници и своята парламентарна група да прочетат документите. Нека тези хора четат, нека не го заблуждават с глупави становища\", заяви Радев.    „Искам да напомня на премиера, че ресурсите са у него, но и отговорността е у него\", каза още Радев пред БНТ. Коментарът държавният глава направи по повод твърденията на Борисов , че „Грипен\"-ите не са най-добрият избор.", "date": "2017.09.19", "title": "Румен Радев: И ресурсите, и отговорността за закупуване на изтребители са у премиера"}
{"url": "http://www.classa.bg/%D1%81%D0%B2%D1%8F%D1%82/item/372903-%D1%82%D1%80%D1%8A%D0%BC%D0%BF-%D1%81-%D0%BA%D1%80%D0%B8%D1%82%D0%B8%D0%BA%D0%B8-%D0%BA%D1%8A%D0%BC-%D0%BE%D0%BE%D0%BD,-%D0%B8%D1%81%D0%BA%D0%B0-%D1%80%D0%B5%D1%84%D0%BE%D1%80%D0%BC%D0%B8", "text": "В първата си реч пред ООН американският президент Доналд Тръмп разкритикува днес международната организация, че бива съсипвана от бюрокрация и лошо управление и призова за реформи, които да я направят по-силна и ефективна в полза на мира, предава Ройтерс. \"ООН трябва да се съсредоточи повече върху хората и по-малко върху бюрокрацията\", заяви Тръмп. Той каза това в кратко обръщение ден преди официалното откриване на годишната сесия на Общото събрание на организацията.   Президентът отбеляза, че в последните години бюрокрацията и лошото управление пречат на ООН да разгърне пълния си потенциал. Той изтъкна, че САЩ не виждат резултати, които да отговарят на инвестираните от тях средства. Наред с това Тръмп приветства усилията на генералния секретар Антониу Гутериш ООН да стане по-ефективна в областта на развитието, мира и сигурността. Той направи дебютното си изказване пред ООН при приемането на подготвена от САЩ политическа декларация в 10 точки в подкрепа на реформи в организацията. Декларацията беше одобрена от представителите на 126 страни, събрали се да чуят речта на американския президент. Малко след това думата взе американската посланичка в ООН Ники Хейли, която призова 67-те страни, които още не са подписали декларацията, да го направят. Генералният секретар Гутериш обеща организацията \"да прави повече за хората и по-малко за процедурите\".", "date": "2017.09.19", "title": "Тръмп с критики към ООН, иска реформи"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/372904-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE,-%D0%BE%D0%B1%D0%BB%D0%B5%D1%87%D0%B5%D0%BD%D0%BE-%D0%B2%D1%8A%D0%B2-%D0%B2%D0%BB%D0%B0%D1%81%D1%82", "text": "Правителствен доклад за националната сигурност се оказа изпъстрен с несъвместими със здравия разум русофобски заклинания, познати ни от епохата на Студената война. „Русия ни е враг, тя е опасност за България и региона\", твърдят някакви държавни чиновници, припявайки на вашингтонски и брюкселски лобисти.   И каква е тази терминология?   Даже Тръмп не използва толкова остра реч срещу Северна Корея, а нашите управници почти обявиха война на Русия? На същата Русия, която ни освободи, с която заедно ще честваме тези величави събития отпреди 140 години, с която имаме дълбоки човешки, духовни, политически, стопански връзки, с която имаме вековни специални отношения и нямаме интерес да сме врагове!     Дали политиците, които официализират с вдигане на ръка този пасквил, разбират какво гласуват?! Тези, които обявиха, че Русия е наш опасен враг, обикновено за пред народа говорят друго. Премиерът Бойко Борисов, приел позата на голям геополитик, обича да твърди, че е за развитие на българо-руските отношения, че иска в Черно море да плуват платноходки, а не бойни кораби. Военният министър Каракачанов обещаваше да коригира курса на предшественика си Ненчев!? Теменужка Петкова пък настоява за интензивно развитие на енергийните отношения с Москва, а колежката й Николина Ангелкова често повтаря колко важни са руските туристи за българската икономика. А къде са патриотите? Къде е Волен Сидеров, който откриваше предизборните си кампании в Москва? Къде е герберът Красимир Велчев, който на събора на язовир „Копринка\" се обясняваше в любов на Русия? Всички те мълчат гузно. Това е политическа шизофрения и човешки позор за управляващата върхушка!  Защо отново нашата държава се подрежда в срамната редичка на проскубаните ястреби? В същото време канцлерът Меркел се среща с президента Владимир Путин, а висши дипломати от Вашингтон и Москва правят стъпки за спадане на напрежението между двете страни? Държави като Унгария и Турция сключват с Русия търговски договори за милиарди, а ЕС, макар и бавно, осъзнава, че Русия е ключов и стратегически партньор в борбата с терора.    Съседна Сърбия ясно каза, че членството в ЕС не е цената да изостави отношенията си с братската славянска и православна страна. Разликата между България и тези страни е, че там има суверенитет, държавност и политически лидери, които защитават националните си интереси. Докато не запълним този дефицит, управляващите ще раждат подобни глупави безумия и предателства", "date": "2017.09.19", "title": "Предателство, облечено във власт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372905-%D1%80%D0%B0%D0%B4%D0%B5%D0%B2-%D0%BA%D1%8A%D0%BC-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B5-%D1%81%D0%B5-%D0%B3%D1%80%D0%B0%D0%B4%D0%B8-%D1%81%D1%8A%D1%81-%D1%81%D0%BC%D1%8F%D0%BD%D0%B0-%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0", "text": "  „Национална сигурност не се гради с ежедневна смяна на позицията. Важно е дългосрочното, ясно планиране\". Това послание изпрати президентът Румен Радев към премиера Бойко Борисов от Ню Йорк, цитиран от Нова тв. Репликата беше част от  , които страната ни трябва да закупи. В понеделник министър-председателят изрази съмнение, че „Грипен\"-ите не са най-добрият избор.     „Искам да напомня на премиера, че ресурсите са у него, но и отговорността е у него\", каза още Радев от американския град, където пристигна в понеделник, за да участва в Общото събрание на ООН.   На специална церемония държавният глава връчи награди на местен прокурор и на лейтенант, член на кюрдските власти в Ирак, организирали съпротива срещу ИДИЛ. Радев призна, че това е първия път, в който слага папионка.   Президентът ще бъде гост и на традиционния прием, който американското първо семейство дава за участниците в събранията на ООН. Все още не е ясно дали Радев ще има възможност да разговаря с Тръмп, макар и за кратко. Насрочена официална среща между двамата няма.", "date": "2017.09.19", "title": "Радев към Борисов: Национална сигурност не се гради със смяна на позицията"}
{"url": "http://www.classa.bg/%D1%81%D0%B2%D1%8F%D1%82/item/372896-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B4%D0%B0-%D1%85%D0%BE%D0%B4%D0%B8-%D0%BD%D0%B0-%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5", "text": " Това обяви говорителят на Кремъл Дмитрий Песков.   увери Песков.   Говорителят на Путин допълни, че руският външен министър Сергей Лавров ще ръководи делегацията на страната на срещата на ООН, добавяйки, че  Песков обаче заяви, че отсъствието на Путин от срещата не означава промяна в отношението на Русия към най-голямата международна организация в света.   коментира още говорителят на Кремъл.", "date": "2017.09.19", "title": "Путин няма да ходи на Общото събрание"}
{"url": "http://www.classa.bg/%D1%81%D0%B2%D1%8F%D1%82/item/372897-%D0%BD%D0%B0-%D0%BA%D0%B0%D0%BA%D0%B2%D0%B0-%D1%86%D0%B5%D0%BD%D0%B0-%D1%80%D1%83%D1%81%D0%BA%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%B2%D0%BB%D0%B8%D0%B7%D0%B0%D1%82-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%B0-%D0%B2%D0%B8%D0%B7%D0%B0-%D0%B2-%D0%B5%D1%81", "text": "Руски олигарси, притежаващи милиарди, и представители на украинския елит, обвинени в корупция са сред стотиците хора, които са се сдобили с европейски паспорти съгласно пораждащата полемика схема “златна виза”, пише британският в. “Гардиън”.   Правителството на Кипър е спечелило над 4 милиарда евро от 2013 г., като е предоставило гражданство на супербогати хора съгласно схемата. Бенефициентите на схемата получават правото да живеят и работят из ЕС в замяна на инвестиции.   Над 400 паспорта са били издадени само за миналата година. Сред хората, възползвали се от схемата, са бивш член на руския парламент, основатели на най-голямата търговска банка на Украйна, хазартен милиардер и др. Всичко това поражда въпроси дали Кипър е извършвал проверки на кандидатите или става дума за един доходоносен бизнес.   Преди въвеждането на схемата, тоест преди 2013 г., гражданство в Кипър се предоставяше дискретно, от министрите. Тогава кипърски граждани станаха руски олигарх и колекционер на произведения на изкуството и сирийски бизнесмен с тесни връзки с президента на Сирия, описван в изтекли в медиите американски дипломатически грами като “рекламното момче на корупцията” в обхванатата от война Сирия.   В. “Гардиън” припомня, че руският олигарх е Дмитрий Риболовлев, който е платил, според информациите, 95 милиона долара за имение в Палм Бийч във Флорида, притежавано преди това от Доналд Тръмп. Тръмп купил имота през 2005 г. за 41 милиона долара, ремонтирал го и го продал на руския олигарх три години по-късно за двойно по-голяма сума. Риболовлев е станал кипърски гражданин през 2012 г. и се смята, че притежава 7,4 милиарда долара.   Другият бенефициент на схемата отпреди 2013 г. - Рами Маклуф, братовчед на Башар Асад, е обект на американски санкции от 2008 г. заради твърдения, че е натрупал пари от корупция. Кипър му дал гражданство през 2010 г. Година след това Маклуф станал обект и на европейски санкции и тогава кипърското гражданство му било отнето.   Новата схема за златни визи, влязла в сила през 2013 г., изисква от кандидатите за гражданство да инвестират 2 милиона евро в имущество или 2,5 милиона евро в компании или правителствени облигации. Няма изискване за владеене на език или за пребиваване, освен изискването съответният човек да посещава страната веднъж на седем години.   Според кипърски представители новата схема установява подобрен и прозрачен процес за разглеждане на молбите на кандидатите за гражданство. Тя била предназначена за истински инвеститори и кандидатите били подлагани на щателни проверки, в това число и на проверки дали средствата, с които разполагат, не са спечелени от пране на пари, твърдят кипърски представители. Те посочват, че не само Кипър е предоставил европейско гражданство на заможни руснаци.   Европейски политици обаче гледат на схемата “златна виза” с нарастващо безпокойство и казват, че тя подкопава самото понятие на гражданството. Португалската европейска депутатка Ана Гомеш описва “златните визи” като абсолютно неморални и перверзни. Тя казва, че се опитала на няколко пъти да получи имената на хората, получили златна виза в Португалия, но без успех. Депутатката смята, че пазенето на тези имена в тайна поражда подозрения. По-късно тази година Европейският парламент ще дебатира промяна, внесена от Гомеш, изискваща от страните членки да извършват проверки за сигурност на кандидатите за “златна виза”.   Европейската комисия неотдавна нареди свое собствено разследване дали проверките на кандидатите са били извършени подобаващо. Депутатката Ана Гомеш казва, че тя не е против предоставяне на гражданство или разрешително за пребиваване на някой, който има много специален принос към дадена страна, в областта на науката, изкуството или на инвестициите. Но тя допълва, че трябва да става дума за предоставяне на гражданство, а не за продаване на гражданство.", "date": "2017.09.19", "title": "На каква цена руски олигарси влизат със \"златна виза\" в ЕС"}
{"url": "http://www.classa.bg/%D1%81%D0%B2%D1%8F%D1%82/item/372898-%D0%BF%D0%B5%D0%BD%D0%B5%D0%BC%D1%8E%D0%BD%D0%B4%D0%B5-%D0%BE%D1%82-%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D1%84%D0%B0%D1%83-2-%D0%B4%D0%BE-%D0%B1%D0%B0%D1%81%D1%82%D0%B8%D0%BE%D0%BD-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8", "text": "На малкия германски град Пенемюнде с 250 жители не се е налагало да приеме нито един кандидат за убежище. Въпреки това 50 на сто от жителите му гласуват за Алтернатива за Германия, партия, настроена твърдо срещу имигрантите, която се опитва да постигне исторически резултат на предстоящите парламентарни избори.   Разположен в бившата комунистическа Източна Германия, недалеч от полската граница, малкото балтийско пристанище, в което няма нито училище, нито супермаркет, дължи печалната си слава на нацисткия режим, който разработи там своите страшни ракети Фау-2 /V2/ , първите балистични ракети в историята на човечеството.   Това минало и икономическите трудности, наследени от комунистическата епоха, правят Пенемюнде възприемчив към аргументите на националистите. На местните избори през 2016 г. десните популисти от Алтернатива за Германия в града постигнаха забележителния резултат от 47 на сто на гласовете.   Партията очаква да постигне същия резултат на парламентарните избори на 24 септември тук, както и в целия регион на Мекленбург-Предна Померания, крепост на канцлерката Меркел.     Роденият в Пенемюнде Франк Нойман, на 30 години, признава охотно, че националната гордост, която проповядва Алтернатива за Германия, резонира с историята на неговото селище.  “Като дете смятах всичко това за много вълнуващо, беше като голямо игрище, с руините (на нацистките военни обекти), скрити в гората”, спомня си избирателят на Алтернатива за Германия.   “По-късно осъзнах, че техническите успехи (на Третия райх) със сигурност са били впечатляващи, но са свързани с войната и разрушението. Не се гордеем точно с това, нашата гордост е по-обща: всички трябва да се гордеят със страната си и с наследството си”, обяснява Нойман, който работи в предприятие, организиращо морски разходки.   Построен на място, където затворници са монтирали ракетите на нацисткия инженер Вернер фон Браун, Музеят на историята и техниката в Пенемюнде опитва да разкаже по балансиран начин миналото пред 160 000 посетители годишно.   Защото, макар че ракетите ФАУ-2 са бомбардирали мирното население на Великобритания, Белгия и Франция, причинявайки смъртта на 15 000 души от 1944 г. до 1945 г., тяхното разработване е позволило по-късно завладяването на космоса, тъй като след войната Фон Браун е предоставил таланта си в служба на мисиите Аполо, отвели американците на Луната.   “Опитваме се да представим историята такава, каквато е била, без да крием негативните аспекти, за което много любители на техниката съжаляват. Други казват, че прославяме нацистки инженери”, обяснява пред АФП Томас Кьолер, главен архивист на музея. “Смятам, че ако и двата лагера са недоволни, значи представяме нещо балансирано”, шегува се той.   Алтернатива за Германия смята от своя страна, че политиката на памет за нацистките престъпления, приета от всички правителства след 1945 г., е изтрила правото да бъдеш горд от големите германски успехи, независимо дали са технически, културни или научни.   Германия “не може да живее вечно върху купчина развалини и пепел”, обяснява пред АФП Лайф-Ерик Холм, кандидат на Алтернатива за Германия на парламентарните избори в Мекленбург. “Германците все още се учудват, че са сред най-популярните нации в света и се питат как е възможно това, предвид че са “лошите” от Холокоста. Всъщност именно в чужбина нашият имидж е по-нюансиран”.   Колкото и да е важен, този патриотизъм не е единственият фактор за успеха на Алтернатива за Германия в Пенемюнде. Защото и тук, както навсякъде в Източна Германия, в икономически план регионът изостава от Западна Германия.   Сгушено в северната част на остров Узедом, популярно място за ваканция, селището на практика се прехранва основно от туризма. В следствие на това, всяка зима безработицата в окръга се повишава до 15 на сто, преди да падне на 10 на сто през юни - два пъти повече от средната за страната.   Това е добре дошло за Алтернатива за Германия, която обвинява канцлерката, че отделя милиарди за 900-те хиляди бежанци, приети през 2015 г., но забравя най-бедните райони на страната.   “Видях как всичките ми приятели от училище си тръгват, защото тук няма работа, нито подкрепа за младежите и семействата с деца”, обяснява Франк Нойман. “Управляващите партии, които Меркел въплъщава, не направиха нищо през последните 10 години. Не знам дали Алтернатива за Германия, като новодошла, може да направи нещо по-добро, но се надявам”.", "date": "2017.09.19", "title": "Пенемюнде: от нацистките ракети ФАУ-2 до бастион на германските националисти"}
{"url": "http://www.classa.bg/%D1%81%D0%B2%D1%8F%D1%82/item/372899-%D0%BC%D0%BE%D0%BD%D0%B0%D1%85%D0%B8%D0%BD%D0%B8%D1%82%D0%B5-%D0%BA%D0%B0%D1%82%D0%BE-%D0%BA%D0%B0%D1%80%D0%B8%D0%B5%D1%80%D0%B0", "text": "Значението на труда, полаган от монахините, се омаловажава от векове, ставайки типичен пример за погрешното разбиране, че трудът на жените е по-малко ценен от този на мъжете. “Настоятелката на школата ми по ръкоделие ме повика и каза: “Виж, трябва да се върна в Рим (…) ако обаче мислиш да дадеш обет (…)”. Никога не бях споменавала и дума, че искам да положа обет, но чувайки тези слова, сякаш нещо избухна в мен. Откакто станах монахиня, никой не ме е ограничавал”. Такава е историята на една италианска монахиня, която интервюирах по-рано тази година като част от по-широко разследване за невъзпетия принос на трудещите се жени и защо те биват исторически подценявани.  Проучването ми ме заведе до Рим, “биещото сърце на католицизма”,  до седалищата на три манастира, за да говоря с монахините за работата им  от 1939 година до днес и да се опитам да разбера как те се самооценяват като професионалисти. Изборът да се положат монашески обети рядко се свързва с  еманципацията на жените. Той обаче е предлагал на жените  интересна възможност за кариера. Работейки за Ватикана, една от  сестрите, с които говорих, е отговаряла за пренасяне на секретни  съобщения между посолства. “Като дипломатически куриер съм била във всички страни по  света, освен в една”, разказва жената. Тя говори гладко пет  езика, била е директор на международно училище в Пакистан и,  както гордо ми разказа, шампион на висок скок в младостта си. Католицизмът през 20-и век обаче възприема света на труда  като изпълнен с опасности за жените и може да се примири с жени  професионалисти, само ако те се насочат към професии в  по-широкия смисъл на религиозна благотворителност и саможертва. Въпреки това мнозина монахини в този период показват, че са  невероятно способни и предприемчиви.  Други сред тези, с които говорих, са основавали общности в  селските райони на Бурунди, приютявали са жертви на гражданската  война и са създавали аптеки в пустините на Пакистан. Мнозина са преподавали в училища, грижили са се за възрастни  хора, работили са с наркозависими или са давали причастие и  утеха на умиращи. Между разказите, които събрах, има много общи неща,  най-поразяващото от които е контрастът с живота на повечето  други жени, живели между 1947 година и 1965 година - период,  известен като “епохата на домакинята”. Установяването на факта, че жените получават по-ниско  заплащане от мъжете за една и съща работа ясно показва, че  обществото има сериозни проблеми, когато става дума за оценяване  на женския труд. Монахините дават възможност за уникален  вътрешен поглед върху разделението на труда между половете и  съответното му възнаграждаване. Полагането на монашески обед е сред най-древните кариерни  възможности за жените. В периода след Втората световна война  монахините са 23,4 % от неомъжените жени в Италия, а през 2010  година в света има над 700 000 сестри. Те рядко попадат в  центъра на вниманието, но играят важна роля по цялата планета,  особено що се отнася до услуги, образование и полагане на грижи. Това контрастира с техните колеги мъже в системата на  Католическата църква. В световен мащаб има много по-малко монаси  и за тях е по-вероятно да се насочат към размишление,  изолирайки се от света. Въпреки това монахините, които биват  канонизирани, са едва 10 % от общия брой светци, предимно мъже.  Монахините все още са изключени от най-почитаните (и най-добре  възнаградени) ешелони на Католическата църква. При италианското  преброяване на населението те са в отделна категория от  викариите, свещениците и епископите - всички тези позиции за  момента са забранени за жените в църковната йерархия. Както се случва с много жени, ценната работа на монахините  отдавна не се забелязва и значението й се пренебрегва. Това  стана ясно от начина, по който жените, интервюирани от мен,  говореха за приноса си към обществото. Вместо да признаят  квалифицираната същност на работата си и необходимите за нея  експертни познания, те предпочитат да подчертават липсата на  формално образование и изконното си предразположение служат като  жени. “Имате естествени умения, които намират израз. Аз нямам  високо образование и не съм имала кой знае каква кариера. Това  просто са уменията, които всеки човек носи в себе си”, каза една  монахиня. По същия начин професионалният характер на труда, полаган от  монахините, отдавна се омаловажава чрез акцента, който се  поставя върху емоционалната му същност. Монахините трябва да са  експерти в управлението на емоциите си - да умеят както да ги  потискат, така и да ги извикват, например когато се грижат за  бедните и болните, винаги поставяйки другите на първо място. Това изискване - да се показват емоции, съответстващи на  нуждите на организацията - е обичайно и за други професионални  области, в които доминират жените, като полагането на грижи и  образованието. За монахините, разбира се, емоционалният труд е и  религиозно изискване. Библията призовава християните “да се загърнат в  състрадание, доброта, смирение, кротост и търпение”.  Монахините предлагат уникален пример за женския труд. Те са  образец за често изключителната, но подценена работа, която  жените изпълняват. Насърчавани от обществени и  религиозни проповеди, жените продължават да възприемат много от  уменията си като част от природата на пола и духа им. Това може  да обясни защо обществото, религиозните институции, а и самите  монахини не оценяват труда си по същия начин като този на  мъжете. В по-широк смисъл подценяването на труда на жените може  да ги накара да се колебаят да изложат уменията и усилената си  работа като гаранция за повишение или преговори.", "date": "2017.09.19", "title": "Монахините като кариера"}
{"url": "http://www.classa.bg/%D1%81%D0%B2%D1%8F%D1%82/item/372893-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B8", "text": "Миналата седмица излязоха подробните резултати от проучването на Global Health Review, което изследва тенденциите на световното богатство и миграцията му за 2016 г. Според доклада през изминалата година 82 000 души с богатство по-голямо от 1 милион долара (без да се смятат притежателите на скъпи имоти) са избрали да се емигрират в друга държава. За 2015 г. броят им е 64 000.     За две последователни години двойката държави с най-много избягали богаташи се оформя от Франция и Китай, като за 2016 г. броят на напусналите двете страни е съответно 12 000 и 9 000. Изненадата в тазгодишната класация е Турция, която заема четвъртото място заедно с Индия.       Според проучването на Global Health Review най-предпочитаният избор за нова родина от световните милионери е Австралия, като тя е предпочетена от общо 11 000 души. Тройката допълват още САЩ, Канада и Нова Зеландия. Всичко това показва, че в глобален план    Въпреки че не изследва подробно мотивите за емиграция на милионерите от всяка отделна страна, докладът обобщава причини като търсене на по-добро бъдеще за следващото поколение и тревога за личната безопасност. Казано накратко, хората с пари търсят сигурност в дългосрочен план. Към тези причини се добавят и предпочитания, свързани с климата, културата и езика.     Предвид неочаквания ръст в броя на милионерите емигранти, Турция заслужава да бъде разгледана по-подробно.     Напускането на 6 000 изключително състоятелни граждани, както и техните семейства, се отразява сериозно върху икономиката на страната. Повечето от тях са бизнесмени, чиято икономическа дейност е от голямо значение за цели стопански сектори и региони. Тяхната емиграция е свързана както с изтичане на капитали, така и с изтичане на мозъци и ноу-хау за правенето на бизнес в специфичните пазарни условия на южната ни съседка.     Що се отнася до въпроса за емиграция, турската средна и ниска класа традиционно изразява предпочитания към Германия, Холандия и Белгия, където има внушителни турски общности. Разбира се, там условията са получаване на гражданство са доста тежки за обикновените хора. Турските милионери обаче избират други страни за свой нов дом.       Вероятно нашата страна, както и Гърция, са предпочитани от по-скромните турски милионери. За България това може да значи свежи капитали и нови инвестиции. Според Агенцията по вписванията всеки месец се регистрират около 80 фирми с турска или смесена собственост. Традиционно турските инвестиции се разполагат в Южна България – Пловдив, Кърджали, Хасково, Димитровград.", "date": "2017.09.19", "title": "Турските милионери напускат родината си"}
{"url": "http://www.classa.bg/%D1%81%D0%B2%D1%8F%D1%82/item/372894-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0%D1%82-%D0%B4%D0%B8%D0%B0%D0%BB%D0%BE%D0%B3%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F%D1%82%D0%B0", "text": "Договорът „Нов СТАРТ” беше във фокуса на преговорите, проведени в Хелзинки между руския заместник-министър на външните работи Сергей Рябков и американският заместник-държавен секретар Томас Шанън между 11 септември и 12 септември. Страните стигнаха до съгласие, че договорът трябва да бъде изпълнен без възражения. Беше разкрито, че експертните консултации относно бъдещето на споразумението са започнали. Скоро ще се проведе среща на американско-руската комисия по изпълнението на „Нов СТАРТ”, за да може двете страни да продължат да обсъждат техническите аспекти на неговата реализация.   Освен това договорът задължава Москва и Вашингтон да обменят информация за запасите си от ядрено оръжие. Това е едно от малкото ядрени споразумения, на което все още се гледа сериозно на фона на сегашните напрегнати отношения между Вашингтон и Москва. Тъй като на хоризонта не се виждат ново стратегическо споразумение за намаляване на оръжията, би било благоразумно договорът да бъде продължен до 2026 г. Би било още по-полезно да има нов договор, но по пътя има препятствия. В този етап на намаляване на ядрения арсенал трябва да се присъединят и други ядрени сили.  Това едва ли може да се осъществи, но въпреки това е възможно с малки стъпки да се върви към конструктивни консултации, свързани с намаляването на ядрените оръжия и мерките за прозрачност. Американската програма за глобална противоракетна отбрана също е пречка. Проблемът с липсата на доверие също е на дневен ред на фона на това, че отношенията между двете страни достигнаха най-ниската точка.   Това ще съживи надеждите за спасяване на разядения режим за контрол над въоръженията, вместо да върне света на ръба на ядрената война, където беше преди подписването на Договора за частична забрана на ядрените опити през 1963 г. Общите ограничения и строгият режим на проверка, включително на сателитите, проверките на терен, изискваните уведомления и обменът на данни повишават стабилността и намаляват стимулите за участие в състезанието по въоръжаване. При липсата на процедури за проверка, лидерите на двете страни биха загубили съществено важен източник на разузнавателна информация, което спъва възможността на политиците да взимат информирани решения. Чрез продъжаването на „Нов СТАРТ” страните биха могли да допринесат за стабилността в момент на нарастващо напрежение. През февруари президентът Тръмп заклейми договора „Нов СТАРТ”, като заяви, че документът е едностранчив и че това е „просто още една лоша сделка, която страната е направила, независимо дали става въпрос за СТАРТ, или става въпрос за сделката с Иран… Ще започнем да правим добри сделки”, каза той в интервю за „Ройтерс”. Освен това той отговори отрицателно на предложението на руския президент Путин да удължи този договор в телефонен разговор през януари. Военните лидери изглежда са на различно мнение. Генерал Джон Хайтън, началник на Стратегическото командване на въоръжените сили на САЩ, заяви пред Конгреса през март, че е „голям поддръжник” на договора. Според него „двустранните споразумения за контрол над въоръженията са от съществено значение за способността ни да предотвратим удар”. Министърът на отбраната и държавният секретар подкрепят „Нов СТАРТ”. Федерацията на американските учени подкрепя договора. Европейските съюзници също подкрепят идеята за запазване на „Нов СТАРТ”. Съединените щати в момента се стремят към почти пълна реформа на всички елементи на своя стратегически ядрен потенциал. През следващите 30 години планират да имат нова междуконтинентална балистична ракета, нова стратегическа подводница и нов бомбардировач. Русия преминава през модернизацията на своята ядрена триада. От съществено значение е да се запазят ограниченията и процедурите за проверка, за да се гарантира адекватно планиране.     Това би помогнало отблъскването им от състезанието по ядрено оръжие и глобална сигурност. Ако договорът не бъде продължен, пропуснатата възможност ще бъде много голяма. Никой не очаква внезапен напредък, но това, че въпросът за стратегическата стабилност най-сетне беше подвигнат по време на заседанието на високо равнище между Русия и САЩ, е добра новина. Трудно е да не се оцени високо значението на факта, че диалогът е възобновен в момент, в който целият режим за контрол над въоръжението и неразпространението на оръжия се разпада. Изглежда, че най-после се вижда светлина в края на тунела.", "date": "2017.09.19", "title": "Русия и САЩ подновяват диалога за контрола над въоръженията"}
{"url": "http://www.classa.bg/%D1%81%D0%B2%D1%8F%D1%82/item/372895-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BD%D0%BE%D0%B2-%D0%B2%D0%B8%D0%B4-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8-%D0%B0%D1%82%D0%B0%D0%BA%D0%B8", "text": "Франция предупреждава за опасност от атентати в цяла Eвропа   Вестник \"Льо Паризиен\" твърди, като се позовава на секретен документ, че екстремисти планират да организират серия от атаки, при това от съвсем нов вид.    Терористите заплашват с горски пожари, отравяне на хранителни продукти, както и нападения на железопътни линии. Според информацията, ИДИЛ ще осъществява пропаганда, насочена срещу терористи единаци, които действат сами. Според нов научен доклад пък атентатите стават все по-евтини.      Вече не е необходимо нападателите да разполагат с големи суми, за да осъществят кръвопролития. Понякога те набавят средствата за тях чрез кражби.   «Меркел: България сама поиска „гореща точка\" за бежанци на нейна територия»   «Само и единствено България от цяла Източна Европа каза „безусловно да\" на Брюксел за бежанците»", "date": "2017.09.19", "title": "Европа да се готви за нов вид терористични атаки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372888-%D1%88%D0%B5%D1%81%D1%82-%D0%BE%D1%82-%D1%87%D0%B0%D0%BB%D0%B3%D0%B0%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%B8", "text": "За фолк певиците отдавна битува мнението, че не разполагат със забележителен умствен капацитет и са проспивали часовете в училище. Овечето представителки на лекия жанр обаче с гордост показват тапии за висше образование.    Сред най-умните в чалгата са Ивана и Малина. Изпълнителката на „Шампанско и сълзи\" може както да пее, така и лесно да смята. Тя е завършила икономика и спокойно може да се изхранва и като счетоводител.      Далеч от пеенето се е специализирала Малина, която по образование е ветеринар. Кали и Райна пък са запалени по психологията.    илето на фолка записа в Нов български университет за бакалавърска степен. Кали е изкарала и магистърската програма в Софийски университет. Тя има и бакалавър по философия. Паралелно е учила и Испански език, пише „Галерия\". Есил Дюран има диплома по пеене, което не се среща често из музикалните фолк среди. Алисия е завършила социални дейности в Софийски университет. Анелия също била по стъпките й, но все отлагала да стигне до края на обучението си.    Галена, Преслава и Глория имат само завършено средно образование. Азис няма диплома дори и за основно, както и колегата муИлиян. Софи Маринова е учила до 10 клас.", "date": "2017.09.19", "title": "Шест от чалгарките се оказаха и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372889-%D1%81%D0%B5%D0%BA%D1%81%D0%B8-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D1%81%D1%8A%D0%B1%D1%80%D0%B0-10-%D0%BC%D0%B8%D0%BB%D0%B8%D0%BE%D0%BD%D0%B0-%D1%84%D0%B5%D0%BD%D0%BE%D0%B2%D0%B5", "text": "Блондинка от Лос Анджелис наскоро отпразнува това, че е събрала 10 милиона последователи в Instagram. Аманда Лий е опитна фитнес инструкторка, специализирала се в плажни тренировки. Тя определено се откроява с изключително тънка талия, съчетана с доста изразен ханш, пише DailyStar. Мадамата събрала най-много популярност, след като неин клиент си направил селфи с нея и го качил в нета. Тогава профилът на Аманда започнал да се \"взривява\", а феновете се забивали на страницата й, за да разглеждат снимките й.      Оттогава фитнес-зайчето поддържа свой собствен акаунт, където редовно публикува постове за фитнес и съвети за различни тренировки.      След като набира популярност, Аманда става рекламно лице на различни марки за уелнес и лайфстайл. Така тя печели до 5000 долара на пост.                ", "date": "2017.09.19", "title": "Секси блондинка събра 10 милиона фенове"}
{"url": "http://www.classa.bg/%D1%81%D0%B2%D1%8F%D1%82/item/372890-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D1%88%D0%BE%D0%B9%D0%B1%D0%BB%D0%B5", "text": "              Авторитетът му е легендарен. Но това ни най-малко не се дължи на напредналата му възраст, която все още не го кара да мисли за слизане от политическата сцена. Член е на Бундестага от 1972 г. - когато Хелмут Кол се ограничава с провинциалната политика, а Ангела Меркел още ходи на училище. За Волфганг Шойбле определено може да се каже, че е човекът-история, макар никога не заемал челното място.   Неговата съдба е повлияна от две имена: Кол и Меркел. Първият се задържа доста дълго на власт, а втората - изненадващо за мнозина - влезе във властта твърде рано. Шойбле, който първо бе смятан за нещо като престолонаследник, а след това - за старейшина сред държавниците, така и не успя да измине пътя до канцлерството. Но вече над 30 години е един от решаващите фактори в управлението на Федералната република.     Още от малък бъдещият финансов експерт, който е син на данъчен съветник, се справя добре с числата и впоследствие завършва икономика и право. Защитава докторска работа на тема \"Одиторска дейност\", след което постъпва на работа във финансовата служба на родния си град Фрайбург. През 1984 г. Хелмут Кол го изтегля в Бон и го прави началник на канцлерската администрация. Скоро младият Шойбле показва уменията си на ръководител и през 1989 г. е възнаграден с поста вътрешен министър.   Съдбата му отрежда и друга важна роля - договаря условията за Обединението на двете германски държави. Като неговият стил личи много ясно в крайния резултат - обединена Германия взема максимума от старата Федерална република и възможно най-малко от бившата ГДР. И така сметките излизат, а договорът за Обединението на Германия се превръща в един от шедьоврите в кариерата на Шойбле.   Двамата първи, които не биха могли без втория - Шойбле     В края на октомври 1990 г., само девет дни след Обединението на Германия, психично болен мъж стреля срещу Шойбле. Този инцидент е на път да сложи край на кариерата му, но той успява да се завърне на политическата сцена и няколко месеца по-късно изнася най-забележителната си реч в Бундестага. Благодарение на нея за столица е избран Берлин - Бон отстъпва.   Още преди края на управлението на Хелмут Кол през 1998 година, Волфганг Шойбле е смятан за негов наследник на канцлерския пост. Но аферата с черните каси на ХДС му нанася сериозна вреда - без да има конкретна вина, той е потърпевш в качеството си на представител на старата политическа класа. Връзката с Кол е прекъсната, а тази с Ангела Меркел изглежда обременена още от самото начало. Меркел използва временната слабост на партията, смяната на Кол и увредения имидж на Шойбле, за да посегне към властта. Не след дълго Шойбле ще бъде принуден да сдаде лидерския пост в партията и да го предостави на Меркел. Тогава изглежда, че с ерата Кол изтича и времето на Шойбле. Но съдбата решава друго.   Това, че той толкова продължително време отговаря за финансите под управлението на Меркел, вероятно се дължи на факта, че и двамата се отнасят с уважение към работата на другия. Меркел се нуждае от качествата на Шойбле в битката за еврото, включително защото общата валута е и политическо средство за Германия. Шойбле от своя страна не може да надскочи Меркел, но е незаменима фигура в кабинета. Той знае цената си и може да си позволи да действа суверенно.   Може би от страхопочитание, уважение или защото е нещо като тема табу, днес никой в Берлин не си задава въпроса кога Шойбле ще слезе от политическата сцена. На 18.9.2017 той стана на 75 години. Но пък към края на мандата си канцлерът Конрад Аденауер бе на 87.   Шойбле в преговори с бившия гръцки финансов министър Варуфакис   Шойбле не обича да разкрива намеренията си. Както заявява - за него политиката е страст. И тя неведнъж му е помагала да превъзмогне това, че е прикован към инвалидната количка. Когато го попитат за бъдещите му планове, избягва отговорите - вероятно предпочита да запази силите си за сериозните битки, в които му се налага да влиза постоянно както във вътрешнополитически, така и във външнополитически план.", "date": "2017.09.19", "title": "Феноменът Шойбле"}
{"url": "http://www.classa.bg/%D1%81%D0%B2%D1%8F%D1%82/item/372891-%D1%81-%D0%BA%D0%BE%D0%B9-%D1%86%D0%B2%D1%8F%D1%82-%D0%BD%D0%B0-%D0%BA%D0%BE%D1%81%D1%82%D1%8E%D0%BC%D0%B0-%D1%81%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8", "text": "            За един човек не бива да се съди по дрехите му. Но важи ли това и за политиците? Дали по тях не бихме могли да разпознаем кой ще е бъдещият шеф на кабинета? Облеклото, във всеки случай, очевидно въздейства на подсъзнанието на избирателите. Твърди се, че през 1960 г. Джон Кенеди е спечелил битката за Белия дом включително и поради това, че имал приятен слънчев загар на лицето и отморен вид, докато кандидатът на републиканците Ричард Никсън изглеждал блед и болен след прекарания от него престой в болница.   Професорката от университета „Станфорд\" Дебора Роуд твърди, че политиците с приятно излъчване и добър външен вид получават повече гласове от останалите кандидати.     Кенеди срещу Никсън в предизборна битка   Положителна роля пред избирателите играят също младежкият чар, спретнатите костюми, класическите вратовръзки в червено или синьо, докато брадите, например, са табу за онези, които искат да бъдат избрани. През 1980-те години в САЩ беше популярен изразът: „Обличай се за професията, която би искал да имаш, а не за онази, която упражняваш\". Успешните бизнес-дами от онзи период носеха мъжки на вид костюми, често пъти с подплънки на раменете.   Според Роб Янг, публикувал през 2011 година книга, посветена на модата в политиката, жените от властта подбират облеклото си в зависимост от онова, което искат да изразят с него: т.е. дали се стремят към властта или искат да я задържат. Епохата на плетените жилетки и маратонките   Йошка Фишер полага клетва с бели маратонки   Ясно послание към избирателите отправя през 1982 г. и Йошка Фишер - с помощта на облеклото. Политикът от младата тогава Зелена партия, бореща се срещу закостенелите структури в обществото, полага клетвата си като депутат в Бундестага, облечен в небрежни джинси и бели маратонки. По онова време в германския парламент има неписан закон за това как трябва да изглежда един депутат: с черен костюм и бяла риза с вратовръзка.   През 1990, когато Хелмут Кол води прословутите си разговори за обединяването на Германия с тогавашния съветски президент Михаил Горбачов в едно кавказко село, канцлерът е облечен с домашно плетена синя жилетка.   Х. Кол с легендарната плетена жилетка - на среща с Горбачов     Множество коментари пораждаха навремето и луксозните италиански костюми с марка „Бриони\", с които се появяваше бившият канцлер Герхард Шрьодер. След като Ангела Меркел пое властта през 2005 г. в канцлерството настъпи значително по-голямо цветово многообразие. Стандартното ѝ облекло се състои от костюм, състоящ се от черен панталон и сако с три копчета - шити по мярка от хамбургската дизайнерка Бетина Шьонбах.   Външният вид на Меркел е бил коментиран много пъти, а модният елит обича да си прави шеги по повод безкрайните цветови вариации на иначе едни и същите по кройка сака. „Тя би трябвало да не залага толкова на цветовете, а да си намери някой, който да ѝ предложи по-добра кройка за панталоните\", отбеляза подигравателно известният моден дизайнер Карл Лагерфелд. Волфганг Йооп, обаче, обяви през 2006, че Ангела Меркел е била музата, вдъхновила го за есенно-зимната му колекция, защото стилът ѝ бил „вдъхновяващ\".   Цветовата палитра на Меркел   Във всеки случай никой в Германия не би могъл да си представи, че Меркел или евентуалният ѝ наследник на канцлерския пост биха могли да изразходват 26.000 евро само за козметика, както направи френският президент Макрон.   На въпрос на седмичникът „Ди Цайт\" към кандидат-канцлера на социалдемократите Мартин Шулц дали не го прекалява с евтините си костюми, с които излиза пред избирателите, той отговори следното: „Искам да си остана такъв, какъвто съм – с костюмите ми, които са конфекция, с познатата вече рамка за очила, с брадата\".   Дали качеството на костюмите на Шулц ще изиграе роля за изборния резултат, предстои да видим. Ангела Меркел вече е печелила на три пъти избори. Оказвал ли е външният ѝ вид влияние над избирателите? Няма научно изследване, правено по този въпрос. Една студия от 2010 г. обаче твърди, че колкото повече информациите за кандидатката се концентрират над нейния външен вид, толкова по-силно спада одобрението на избирателите към нея.   Социалдемократът М. Шулц държи на своите обикновени костюми - конфекция   При това не играело роля дали медийните информации са положителни, неутрални или отрицателни. Във всеки случай избирателите се изпълвали с убеждението, че кандидатката не е достатъчно самоуверена, нито достатъчно квалифицирана. По отношение на мъжете-политици, този фактор не играел толкова съществена роля.   На изборите в Германия на 24 септември има три жени - от общо шестима кандидати за канцлерския пост. На тези дами вероятно ще им се наложи да се замислят за това какво влияние над избирателите биха могли да упражнят с облеклото си.", "date": "2017.09.19", "title": "С кой цвят на костюма се печелят избори"}
{"url": "http://www.classa.bg/%D1%81%D0%B2%D1%8F%D1%82/item/372892-%D0%B2%D0%B5%D1%87%D0%BD%D0%B0%D1%82%D0%B0-%D0%BA%D0%B0%D0%BD%D1%86%D0%BB%D0%B5%D1%80%D0%BA%D0%B0", "text": "              Който иска да знае защо Меркел управлява толкова дълго без сериозна конкуренция, трябва да потърси отговора извън нейната партия. Зелените, които би трябвало да са естествените политически противници на консерваторите, хвалят канцлерката. Защото Меркел направи това, за което Зелените винаги са настоявали: отказ от ядрената енергия и радушен прием за бежанците и търсещите убежище.   Но също и Зигмар Габриел, бивш лидер на Социалдемократическата партия и настоящ външен министър на Германия, чиято партия изглежда обезсилена за дълго време напред - именно заради ролята си на малкия партньор в голямата коалиция - говори добри неща за \"вечната\" канцлерка. На последното заседание на Бундестага преди изборите той я определи като \"винаги честна, винаги издръжлива\".   Сега тя иска четвърти пореден мандат. Явно германците нито са се отвърнали от нея, нито са ѝ се наситили. В допитванията за нагласите на избирателите тя води убедително, а изборите изглеждат решени. Стига да не беше бремето на четвъртия мандат.   Също и Хелмут Кол през 1994 г. спечели четвърти мандат. За него беше важно какво ще остане в историята, а той самият искаше да влезе в нея. След германското обединение остана само една голяма тема в неговия дневен ред - еврото. Той не се довери на Волфганг Шойбле, че ще успее да наложи проекта за въвеждане на общоевропейска валута. И Кол остана.   Последните 4 години от управлението на Кол бяха \"лебедовата песен\" на един канцлер, който все повече заприличваше на жив паметник. Накрая всички го съжаляваха и така дойде времето на Герхард Шрьодер. Конрад Аденауер също стигна до четвърти мандат през 1961 година, но той изкара само половината от него.   Ангела Меркел дълго умува дали да се кандидатира още веднъж. И с основание. Лятото на 2015 година беше повратна точка. Пристигналите в страната около един милион бежанци едва не ѝ костваха канцлерския пост - толкова силни бяха вълненията вътре в партията ѝ. Включително защото държеше на своето прословуто \"Ще се справим\" и трябваше да отбива ударите на критиците си.   Има подход и към мъжете в политиката: с турския президент Реджеп Ердоган гледат в различни посоки   Това, което я е накарало да приеме риска на четвъртия мандат, често се обяснява с политическите дадености извън Германия. Тръмп, Брекзит и кризата в ЕС, десният популизъм (също и в Германия), Путин и Ердоган - по всички тези теми Меркел е смятана за балансьор в сегашните несигурни времена. Като протестантка тя не би напуснала борда на кораба, само защото се чувства неуютно. А съпругът ѝ Йоахим Зауер казвал, че доброволното оттегляне от канцлерския пост би било проява на суета.   Но тук става въпрос също и за власт. Докато месеци наред тя се колебаеше как да постъпи, нейни партийни приятели ѝ казвали, че трябва да се кандидатира, призна самата Меркел пред Конгреса на партията миналия декември. Твърди се, че тя е взела решението си на 9 ноември, когато вече беше ясно, че Доналд Тръмп е спечелил изборите в САЩ.   Освен това не познаваме Меркел като човек, който се отказва по средата. Като рационален човек сигурно тя си е дала сметка, че се чувства във форма да продължи още четири години. Може би също и защото се радва на международно признание. \"Ню Йорк Таймс\", например, я беше нарекъл \"последната мощна бранителка на Европа\". А това задължава.   Като федерална канцлерка тя разполага с широки политически правомощия, макар по ранг да е едва третият човек в държавата - след шефа на Бундестага и федералния президент. Но всъщност тя е човекът, който управлява. Това, което я прави политически толкова силна, е отредената ѝ от конституцията компетенция да определя посоките на развитие. Тя определя курса на политиката и носи съответно цялата отговорност за това. А през трите си мандата дотук тя се възползва широко от тези свои права: Меркел отмени задължителната военна служба, наложи отказа от ядрена енергия и отвори границите на страната за бежанците.     Често ще я видите с този характерен за нея жест с ръцете - във формата на ромб   Да споменем също и за един германски феномен - на дългото управление: Конрад Аденауер беше канцлер в продължение на 13 години; Хелмут Шмит - почти 9; Хелмут Кол - цели 16; Герхард Шрьодер изкара на поста 7 години. Откакто Ангела Меркел е канцлерка на Германия, в Италия се смениха общо 7 министър-председатели.   Затова не е чудно, че Ангела Меркел е едва осмата правителствена ръководителка от основаването на Федералната република през 1949 година. Чуват се обаче и критики срещу продължителните управления на германските канцлери. Периодично някой се сеща да повдигне темата за ограничаване броя на канцлерските мандати. Последно с това се беше захванал предшественикът на Меркел - Герхард Шрьодер, който обаче после се отказа от идеята си. Още повече, че след два поредни мандата (1998-2005) той се кандидатира за още един - на изборите през 2005-а.   Можем още много да разсъждаваме над причините за дългото управление на Меркел. Но очевидно тя се справя добре. Затова и няма нужда от много реклама. На предишните избори преди 4 години беше достатъчно само изречението \"Вие ме познавате\".", "date": "2017.09.19", "title": "Вечната канцлерка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372886-%D0%BC%D0%B0%D0%B9%D0%BB%D0%B8-%D1%81%D0%B0%D0%B9%D1%80%D1%8A%D1%81-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B8", "text": "Майли Сайръс напомни за предишните години, в които се разголваше без свян. Скандалната певица реши да свали всички дрехи от себе си и да участва във фотосесия на световноизвестния фотограф Дейвид Лашапел, но този път визията й се оказа доста по артистична и стилна отпреди, информира \"Дейли Мейл\".    Еротичните снимки на Майли Сайръс ще бъдат част от предстоящата книга на Лашапел - \"Загубени - намерени\" като една от тях ще украси корицата. На фотографиите Майли Сайръс се разголва изцяло и не оставя нищо на въображението. На едната от тях певицата е представена като гола пеперуда, а на другата позира като отчаяна, самотна и тъжна затворничка.     В Книгата на Лашапел - \"Загубени - намерени\" ще намерят място и други невиждани досега снимки от 30-годишната кариера на фотографа. В нея ще бъдат поместени фотографии на Бритни Спиърс, Майкъл Джексън, Уитни Хюстън, Дейвид Бауи и Кендал        Дженър. Майли Сайръс на наградите на MTV през 2015 г.", "date": "2017.09.19", "title": "Майли Сайръс се съблече чисто гола  и......."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372887-%D1%80%D0%B0%D0%B9%D0%BD%D0%B0-%D0%BD%D0%B0%D0%B6%D0%B5%D0%B6%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5-%D0%B4%D0%BE-%D1%87%D0%B5%D1%80%D0%B2%D0%B5%D0%BD%D0%BE", "text": "Фолк фурията Райна пръска чар и сексапил в Италия. Гласовитата санданчанка близо седмица отмаря на Ботуша и сега не спира да радва почитателите си в мрежата със снимки от почивката си. Някои от кадрите са доста горещи. На тях хубавицата позира по бански, показвайки без капка свян перфектните си форми.            Отпускарските й снимки за отрицателно време се сдобиха със стотици лайкове и коментари.        \"Райне ще побъркаш италианците с този сексапил\", отбелязват феновете й.", "date": "2017.09.19", "title": "Райна нажежи страстите до червено"}
