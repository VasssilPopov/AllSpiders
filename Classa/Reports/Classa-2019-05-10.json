{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395366-%D0%BC%D0%BE%D1%80%D1%81%D0%BA%D0%B0%D1%82%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B5-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE-%D1%81%D1%80%D0%B5%D0%B4%D1%81%D1%82%D0%B2%D0%BE-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%B6%D0%B8%D0%B2%D0%BE%D1%82-%D0%BF%D0%BE-%D0%BC%D0%BE%D1%80%D0%B5-%D0%B8-%D0%B7%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D1%87%D0%B8%D1%81%D1%82%D0%B8-%D0%BC%D0%BE%D1%80%D1%81%D0%BA%D0%B8-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%B0", "text": "        Да! Ситуацията е абсурдна, но е факт. До около 1980 година нашата морска спасителна служба бе на изключително високо професионално и организционно–техническо ниво. Конвенциално абсолютно хармонизирана с международните морски правни инструменти, сочена за пример в това отношение. На всички ангажирани държавни институции нееднократно, е поднасяна сигнална информация за влошено състояние, за корупционно действия след 2000 година и т.н., но освен мълчание и престъпно бездействие и/или действия за „поръчково законотворчество”, коорупционни практики и конфликт на интреси, нищо друго не последва от страна на отговорната морска власт–МТИТС, респективно тяхния правен отдел и изпълнителната агенция „Морска администрация”. М.Вн.Р. е органът който, е законново задължен, да осъществява контрол и предприема адекватни мерки за „добросъвестно и точно изпълнение на конвенционални задължения на Р.Б.,”, но вероятно поради липса на адекватна морска компетентност и други негативни фактори ,  това министерство папагалски отговаряше на наши сигнали, при това отговор получавахме от политическите секретари, вместо от правните им органи! Прокуратурата разследва, без да изслуша нашите доводи и пропускаше важни престъпни деяния. Най общо казано, отговорните фактори за морската безопасност, както и другите свързани с това, не притежават служебно дължимото ниво за „култура на морска безопасност” и добросъвестност, при изпълнение на служебните си задължения.     Ще отбележа следните характерни белези на морската среда:  90%  от световната търговия се извършва по море; -  85%  от външните граници на ЕС са морски; -  70,8 %  от планетата е покрита от океански и морски води; -  50%  от хората от ЕС живеят на около 50 км., от брегова линия ; - 40%  от Брутния вътрешен продукт на ЕС се произвежда в крайбрежни райони;     -Очевиден факт е, че съвременният свят все повече разширява сътрудничеството си, а как се отразява това в сферата на транспорта?   Тази тенденция особенно силно се чувства в областта на търговията, науката, културата и туризма. В сферата на транспорта, това сътрудничество се изразява най вече в увеличение на превозите на товари и хора, изискващи увеличаване на транспортния парк и трафика по море, въздух, авто и ж.п. транспорт - интензивност, комфортно повлияна от бурното развитие на комуникационните и информационни технологии. По море плават повече от  90                   Увеличеният брой на транспортните средства и интензивността на движението, повишава броя на произшествията, авариите и катастрофите въпреки, че се строят нови - значително по безопасни кораби, самолети и земни транспортни средства и всичко това независимо от въвеждането на нови информационни и комуникационни системи, снижаващи в значителна степен негативното въздействие на грешките допускани от човека - управляващия тези машини. През последните две десетилетия на  XX  век, се засили и сериозно увеличи внедряване и използване на по модерни и по “умни” системи, прибори и оборудване.    -                 За съжаление трябва да признаем, че у нас морската транспортна безопасност е на ниско ниво, а в съчетание с конфликт на интереси и корупционни практики, тя придобива други порочни измерения. Смайващ пример за неадекватно отношение към транспортната безопасност е трагичния инцидент с дете на бившия министър на МТИТС г-н Ивайло Московски. Министърът комуто е възложено по закон да отговаря за транспортната безопасност, допусна лична трагична ситуация, нарушавайки принципите на транспортнатаа безопасност. За каква безопасност може да става дума при такива обстоятелства? В допълнение към тази жалка ситуациям особенно фрапиращо е нивото на компетентност в сферата на морското спасяване, във висшия ешалон на ръководството на морската спасителна дейност у нас, където лицето което ръководи Аварийно спасителната дейност (АСД) и следва да има най висока морска компетентност, не притежава никаква такава! Това може да се сравни например със ситуация, при която в сърдечна хирургия, операциите да се извършват от ветеринарен фелдшер!  И всичко това заради личностни и мултинацинални интереси, в ущърб и погазване на хуманитарни принципи. Обикновено публично те са декорирани с популистки фрази за добри намерения и измислени ценности, представяни за «европейски», но нямат нищо общо с хуманно отношение и са за сметка на човешки животи.         Годишно загиват - около 350-400 кораба с общ тонаж около 1,000,000 тона. Ето конкретни статистически данни за загинали кораби, за периода 2012/2016 година.       Най-голямото морско бедствие по брой на загинали хора, в мирно време се случи през декември 1987 г., когато филипинският ферибот, „Дона Пас” се сблъсква с малкия крайбрежен танкер „Вектор“, а по данни от английски източници, само 24 от 4,317 пътници са оцелели. В  Черно море - 1986 Потъва пасажерския кораб “Адмирал Нахимов” - загинаха 423 души, а между спасилите се е 3-тия механик Сергей Водник бесарабски българин; По осъвременни данни на Международната морска организация (ИМО) нивото на загубите на човешки живот, за периода 2008 / 2012 години, изглеждат така:            През 1982 година 180,000 тонен румънски танкер “Униря” се взриви край българските брегове и след многочасова борба с бушуващия пожар, отряд в състав спасителен кораб „Перун” нефтосъбирача „Русалка” и други успяхме да го изгасим, въпреки това  той се  пречупи и потъна, като направи и нефтен разлив.  Това се случи на около 75 клм източно от нос Емине; Корабът бе открит след провеждане на радио-техническо и авиационно търсене (самолет ЯК-40 и вертолет МИ-2).         Типичен нашенски пример за неадекватно поведението на държавните ни структури е държанието им по време на инцидентите с гибелта на корабите: “Хера” край Босфора, „Ванесса” край Керч, „Елга-1” (с корупционен уклон) и други.   -Каква е съвременната концепция за безопасно корабоплаване?       -Какви са основните цели на транспортната безопасност?   - Транспортната безопасност осигурява устойчиво и безопасно функциониране на транспортния комплекс, защитава живота и интересите на личността, обществото и държавата, от актове на вмешателства предизивкани от непреодолимите природни сили и/или намесата на човешката дейност. Основни задачи осигуряващи транспортната безопасност са: - Ефективно въздействаща регулативна нормативно правна уредба; -Определяне на заплахите и рисковите фактори за транспортната инфраструктура и транспортните средства; - Разработка и реализация на нормативни изисквания за осигуряване на транспортната безопасност; - Подбор и обучение на специалисти в сферата на транспортната безопасност;   Разработка и реализация на мерки осигуряващи транспортната безопасност; - Контрол за осъществяване на набелязаните цели; - Информационно, материално и научно-техническо осигуряване ;  o       Какво следва от това?     Горния извод налага да се извърши сериозна промяна, която да доведе до създаването на национален правен инструментариум, съблюдаващ съответните норми на международното право,           За осъществяване на горното е необходимо най вече следното: 1. Да се определи точно законовата рамка, не само като координиране на дейността и добросъвестно и точно изпълнение на конвенционалните ангажименти, а и като философия за снижаване непреките държавни разходи, чрез стимулиране развитието и подпомагането на доброволчески граждански формирования в различните родове спасителни структури (авиационни, морски, сухоземни) и гарантиране на гражданския контрол над дейността; 2.Определяне основните елементи на организацията, управлението и координацията (субектите, обектите); 3.Обозначаване на териториалната компетентност на различните родове структурни звена (морски, авиационни, сухоземни) тяхната правна същност, организационна взаимозависимост и взаимопомощ и сътрудничество; 4. Организиране на наличните подходящи ресурси и възможности за приливане при различните видове и родове бедствия с цел по ефективното им използване; 5. Уточняване на комуникационната инфраструктура и начина за нейното поддържане; 6. Определяне на функции за двустепенна координация (на местопроиз-шествието и при ръководния орган на управление на операциите). Уточняване принципите на предоставените приоритети, права, задължения, пълномощия и оперативна свобода за действие при възникнала обстановка, а не още по голяма концентрация и увеличаване на степените на управление и ръководство; 7. Обозначаване на съвременен подход при процесите свързани с осъществяване и подобряване на организацията на спасителните дейности, включително планиране, сътрудничество на национално и международно ниво; 8. Осигуряване на непрекъснато финансиране, а не разпределение по осмотрение на което и да е от министерствата; 9. Гарантиране на граждански контрол над дейността, като основен принцип на демократичните общества; 10. Точно формулиране на използваните термини и определения с цел избягване на дуализъм и неверно тълкование; 11. Осъзнаване и отчитане факта, че света вече живее в информационно обществени отношения и ползването на  методи и матрици от времето на индустриалното общество са неадекватни и следва да бъдат премахнати от предлаганите правни инструменти.       Няма дейности, които да са застраховани от кризистни явления, а от това следва, че те са изложени на риск и трябва да имат съответната стратегия. Пред медиите следва да се появява само професионално подготвен  PR , който да може да обясни и убеди вторачената общественост, че се върши всичко необходимо за спасяването на застрашените хора, животни, природа и материални блага и т.н.   съществено важно да може да се различават понятията: “инцидент” и “криза”  – “бедствие”    тъй като с лед възникването на инцидент изясняването  на ситуацията  крие реална опасност  от  изгра ждане неверна  структурирана комуникация, т.е. да се създадат условия за превръщането на обикновен инцидент в … криза!    -Има ли условия за ескалация на транспортните инциденти?   Не са редки случаите, когато инциденти са се превръщали в сериозно значими драми, само защото хората, които коментират пред средствата за масова комуникация, са неадекватно информирани, липсва им необходимата компетентност и “култура по безопасност” ( Safety   culture )  порочна преднамереност или повече от едно от изброените условия.  Основната цел при ликвидацията на последствията от негативните явления, е спасяване на оцелели хора, опазване на природната среда и материалните и културни ценности, а не събиране на трупове и разчистване на боклуци.  В такива моменти много важен актив е защитата на репутацията на отделната личност, на структурната единица или дори на цялата държава. Опасно и несериозно е използването на думи и фрази от вида:  “ако”, “не” и “може би” . Всяка неуместно изпусната друга дума или дори намек, мимика, могат само да “пуснат духа от бутилката” и сценария да започне собствен живот, декориран с невероятни небивалици.  В същото време според оценки на Световната здравна организация (СЗО) всяка година в света загиват  във водни инциденти  около 400 000 души. Това са 40 души на час, всеки божи ден, което се равнява на 70% от общия брой на смъртните случаи, дължащи се на недохранване и 60% при малария.   -Кап Герчев не може да разберем как е възможно, Вие да сте обявен от Световната морска спасителна федерация (IMRF     Състоянието на българската морско спасителна система е плачевно във всяко едно отношение, а аз непрекъснато раззкривам „кирливите им ризи”. Извършва се системно „поръчково законотворчество” нечестни подвеждащи манипулации и абсурдни промени в специалните закони, заблуждават депутати, министри, че вършат нещо полезно, а се обслужват антинационални интереси и т.н., и т.н. Това се върши от едни и същи хора, а Ивайло   Московски докато беше министър многократно бе запознаван с реалната ситуация, без да предприеме някакви радикални мерки, а сега вместо да понесе отговорност, за груби нарушения и безстопанственост по отношение на морската спасителна дейност, е изпратен на друга пак отговорна работа...... Последната му изява като министър, в коментираната сфера бе осигуряването в рамките на ден-два, на 2.5 млн лв., за абсурдни технологични решения при ликвидационни действия на потъналия преди 100 години кораб „Мопанг”, а за трите си мандата като министър, умишлено не осигури средства за крещящо належащия ремонт на спасителния кораб Перун. Това е положението, за съжаление България е единствената страна в региона довела спасителната си служба до колапс! За пример Ви предоставям снимков материал за отношението на Украйна, която реорганизира структурно морската си спасителна дейност, ремонтира и модернизира спасителните си кораби.       :  Верно ли е, че те били помолен от  IMRF  на предстоящия наскоро „ ”  ( ) в Канада, да споделите с по младото поколение морски спасители, своя огромен професионален опит и знания?     Да има такава идея, за което съм им благодарен.                                           ", "date": "2019.05.10", "title": "Морската  транспортна безопасност е ефективно средство за защита на човешкия живот по море и за екологично чисти морски пространства"}
{"url": "http://www.classa.bg/%D1%81%D0%B2%D1%8F%D1%82/item/395361-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0%D1%85%D0%B0-%D1%84%D0%BE%D1%82%D0%BE%D0%B2%D0%BE%D0%BB%D1%82%D0%B0%D0%B8%D1%87%D0%B5%D0%BD-%D0%BF%D0%B0%D0%BD%D0%B5%D0%BB,-%D0%B3%D0%B5%D0%BD%D0%B5%D1%80%D0%B8%D1%80%D0%B0%D1%89-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D1%8F-%D0%BE%D1%82-%D1%81%D1%82%D1%83%D0%B4%D0%B0-%D0%BD%D0%B0-%D0%BA%D0%BE%D1%81%D0%BC%D0%BE%D1%81%D0%B0", "text": "Нов метод, описан от международен екип от изследователи в проучване, публикувано наскоро в списанието Applied Physics Letters, позволява на фотоволтаичните панели да генерират електричество \"директно от студа на Вселената\", според изявлението на Американския институт по физика. \"Modus operandi\" на типичния слънчев панел се състои в улавяне на фотони от слънчевата радиация, които превръща в електричество. Обратно на това, новото оборудване, основано на ефекта на отрицателното осветление, може да улови енергията, произведена от топлинното излъчване на устройството. Процесът на излъчване на инфрачервени лъчи е възможен благодарение на факта, че температурата на нашата планета е много по-висока от абсолютната нула в Космоса. \"Безкрайността на Вселената е термодинамичен ресурс\", се посочва в изявлението Стан Фан от Станфордския университет (Калифорния, САЩ), съавтор на проекта. „Съществува много красива симетрия между поемането на енергия както от входящата, така и от изходящата радиация\", добави ученият. Въпреки че експерименталната апаратура засега генерира малко количество електроенергия - само 64 нановата на квадратен метър от панела - проектът може потенциално да бъде оптимизиран, за да произвежда почти 4 вата на единица площ. В допълнение, Фан обясни, че по този начин е възможно да се използва излишната топлина, излъчвана от машините.", "date": "2019.05.10", "title": "Проектираха фотоволтаичен панел, генериращ електроенергия от студа на Космоса"}
{"url": "http://www.classa.bg/%D1%81%D0%B2%D1%8F%D1%82/item/395362-%D0%BA%D0%B0%D1%80%D0%BB%D0%BE%D1%81-%D1%81%D0%BB%D0%B8%D0%BC-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BF%D1%80%D0%B5%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD-%D1%81%D0%B0%D0%BD%D1%82%D1%8F%D0%B3%D0%BE-%D0%B1%D0%B5%D1%80%D0%BD%D0%B0%D0%B1%D0%B5%D1%83", "text": "Милиардерът Карлос Слим, смятан за най-богатия човек в Мексико, ще преустройва стадион Сантяго Бернабеу в Мадрид чрез испанската си компания FCC. Ръководството на Реал Мадрид съобщи, че испанската компания за строителство и инфраструктура FCC, собственост на Слим, е изпратила най-икономичната оферта, с най-кратък срок на изпълнение и със система, която свежда до минимум неудобствата за околната среда от функционирането на стадиона. Испанският екип съобщи, че ремоделирането ще продължи 39 месеца, така че работите ще бъдат завършени през август 2022 г. За финансиране на проекта Реал Мадрид ще вземе заем от 575 милиона евро, който ще бъде изплатен за период между 30 и 35 години. Преустройството на стадион Бернабеу включва изграждането на прибиращ се покрив, който ще се отваря за 15 минути, 360-градусово видео табло, както и нови зони за отдих и обучение в инфраструктурата. Артуро Елиас Аюб, директор на стратегическите съюзи на Америка Мовил (собственост на Слим), определи възлагането на работите като \"голяма чест и отговорност\".", "date": "2019.05.10", "title": "Карлос Слим спечели договора за преустройство на стадион Сантяго Бернабеу"}
{"url": "http://www.classa.bg/%D1%81%D0%B2%D1%8F%D1%82/item/395363-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BA%D0%B0%D1%82%D0%BE-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B8%D0%B7%D0%B2%D1%8A%D0%BD-%D0%BD%D0%B0%D1%82%D0%BE", "text": "Американският президент Доналд Тръмп информира Конгреса на страната си за намерението си да обяви Бразилия \"за най-големият не-НАТО съюзник на САЩ\". \"Назначавам това определяне като признание за неотдавнашния ангажимент на правителството на Бразилия да засили сътрудничеството в областта на отбраната със САЩ и да признае националния ни интерес към задълбочаване на координацията на отбраната с Бразилия\", се казва в текста. публикуван от Белия дом. Това признание се предоставя от Вашингтон на съюзниците, които не са членки на НАТО, но с които поддържа военни работни стратегии. Слуховете за номинирането на Бразилия от Тръмп започнаха през март, когато бразилският президент Жаир Болсонаро направи официално посещение в САЩ и сред въпросите, които обсъди с американския си колега, беше и сътрудничеството във военната отбрана. Бразилия е съюзник на САЩ. в региона и е от ключово значение за отношението, което Вашингтон има към настоящата политическа ситуация във Венецуела. През април, Болсонаро заяви, че Венецуела \"не може да продължи както е сега\", и посочи, че неговата страна и Съединените американски щати работят за създаването на \"пукнатини\" във венецуелската армия, за да премахнат подкрепата, предоставяна от военните на президента Николас Мадуро. Последните номинирания от този тип са направени от Барак Обама през 2012 и 2014 г. съответно за Афганистан и Тунис. По-рано Джордж У. Буш определи за най-добри съюзници извън НАТО Бахрейн, Филипините, Тайланд, Тайван, Кувейт, Мароко и Пакистан. Неговият предшественик, Бил Клинтън, направи същото с Йордания, Нова Зеландия и Аржентина. Междувременно Джордж У. Буш даде това признание на Австралия, Южна Корея, Египет, Израел и Япония.", "date": "2019.05.10", "title": "Тръмп ще определи Бразилия като най-големия съюзник на САЩ извън НАТО"}
{"url": "http://www.classa.bg/%D1%81%D0%B2%D1%8F%D1%82/item/395364-b-52-%D0%BE%D1%82%D0%BB%D0%B5%D1%82%D1%8F%D1%85%D0%B0-%D0%BE%D1%82-%D1%81%D0%B0%D1%89-%D0%B7%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA,-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BD%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B8%D1%80%D0%B0%D0%BD", "text": "Министерството на отбраната на САЩ публикуваха снимки, показващи излитането на тежките бомбардировачи B-52, които бяха изпратени в региона на Близкия изток в отговор на това, което Белият дом описва като \"предполагаема заплаха от силите на Иранския режим срещу САЩ и техните съюзници\". Тази седмица беше обявено, че Вашингтон е решил да изпрати четири стратегически бомбардировача B-52 в Близкия изток, след като американската бойна група на самолетоносача А. Линкълн отплава за Персийския залив в понеделник. Американският съветник по националната сигурност Джон Болтън обяви на 5 май и за двете прехвърляния на военни сили, като също така потвърди, че страната му извършва с тези действия в отговор на \"редица тревожни и нарастващи показатели и предупреждения\". Болтън каза, че Вашингтон иска да \"изпрати ясно и недвусмислено послание\" към Иран, че всяка атака срещу американските интереси или техните съюзници ще бъде изправена пред неумолима сила\". В отговор на тези стъпки на САЩ, иранският външен министър Джавад Зариф разкритикува подобни разполагания. \"От съобщения за военноморски разгръщания (които всъщност се случиха миналия месец) до предупреждения за така наречените \"ирански заплахи \". Ако САЩ и техните съюзници не се чувстват сигурни, това е, защото са презирани от хората в региона. Иран няма да промени това\" - каза той.", "date": "2019.05.10", "title": "B-52 отлетяха от САЩ. за Близкия изток, за да се противопоставят на предполагаемата заплаха от Иран"}
{"url": "http://www.classa.bg/%D1%81%D0%B2%D1%8F%D1%82/item/395365-%D0%B8%D1%80%D0%B0%D0%BD-%D0%BD%D0%B0-%D0%B4%D0%BD%D0%B5%D0%B2%D0%B5%D0%BD-%D1%80%D0%B5%D0%B4-%D0%B5-%D0%BF%D0%BE%D0%B5%D1%82%D0%B0%D0%BF%D0%BD%D0%BE%D1%82%D0%BE-%D0%BD%D0%B8-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BE%D1%82-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Техеран се подготвя постепенно да се оттегли от Съвместния и всеобхватен план за действие (JCPOA), международен договор, който регулира ядрената програма на Иран, заяви в сряда заместник-министърът на външните работи Сейед Абас Араки, в интервю по държавната телевизия. \"Ние не сме напуснали JCPOA, но поставихме тази точка в дневния си ред и това ще се случи стъпка по стъпка\", каза официалният представител. В същото време той каза, че иранското правителство иска да \"даде шанс на дипломацията\". В същия ден Техеран предупреди посланиците на Обединеното кралство, Франция, Германия, Китай и Русия - членове на JCPOA - за решението си да спре изпълнението на \"някои задължения\", произтичащи от този международен договор, подписан през 2015 г. По-конкретно, президентът на Ислямската република Хасан Рохани потвърди в сряда, че страната му няма повече да се съобразява с две точки от JCPOA: за период от 60 дни обогатеният уран и произведената тежка вода ще бъдат запазени. През тези два месеца европейските страни ще могат да проведат преговори, насочени към разрешаване на ситуацията, каза той. Американското правителство обяви на 22 април, че ще възобнови санкциите за всички страни, които придобиват ирански петрол след изтичане на настоящите ограничения на 2 май. Държавният департамент на САЩ обяви на 3 май нови ограничения срещу Техеран в рамките на „безпрецедентната кампания за натиск за справяне с пълната гама от разрушителни дейности на Иран\", свързана с ядрената му програма. На 8 май миналата година, ръководителят на Белия дом, Доналд Тръмп, обяви оттеглянето на САЩ от съвместния и пълния план за действие JCPOA, като заяви, че той не е попречил на Иран да обогатява уран и го обвини в нарушаване на условията на пакта и активен стремеж да придобие ядрени оръжия. Останалите страни по споразумението, както и Иран, осъдиха тази мярка и останаха верни на условията.", "date": "2019.05.10", "title": "Иран: \"На дневен ред е поетапното ни оттегляне от ядреното споразумение\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395357-%D1%81%D1%80%D0%B0%D0%BC-%D0%B8-%D0%BF%D0%BE%D0%B7%D0%BE%D1%80", "text": "Един спомен от славата и мощта на истинската Българска Армия, по времето, което сега плюят и искат да накарат децата никога да не помнят. Гледайте след 35:00 мин., каква техника, какъв ред и дисциплина, каква сила и мощ. Слава на истинската някога България! \r\n   \r\n      ", "date": "2019.05.10", "title": "Срам и позор !"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395358-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BD%D0%B5%D0%B3%D0%BE%D0%B2%D0%B8%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%81%D1%8A%D1%80%D0%B2%D0%B0%D0%B9%D0%B2%D1%8A%D1%80", "text": "Тези дни една интелектуална и политическа загадка като светкавица опари ума ми. Зачудих се къде ли из вселената се загуби водачката на листата на ГЕРБ госпожа Мария Габриел? Не е като да не се случват събития в България – страната се тресе, „Апартаментгейт“ не заглъхва по никакъв начин, скандалът с къщите за гости набира сила като лавина, митичната стабилност отиде по дяволите и вероятно скоро няма да се появи, а еврокомисарката никаква я няма. Виждаме я по новините в платената предизборна хроника на ГЕРБ, ама от тези рекламни изяви така и не става ясно дали тя обитава същото пространство като нас обикновените граждани на страната, защото това, което ни залива от екрана е обичайната доза новговор, изпълнена с клишета, тъпотии и кухи уверения. Заради това реших да прибегна до помощта на Гугъл, за да видя дали пък вътрешните ми усещания, че госпожа Габриел се намира в състояние на вътрешна емиграция, не ме лъжат. Изписах името й с трепет и емоция, и ето част от заглавията, които ме удариха в челото като метнато паве: Четете и плачете! Всичко е в този дух. Госпожа Габриел съществува в някакво свое собствено пространство, където страстите на простосмъртните не достигат по никакъв начин. И това вероятно щеше да е разбираемо, ако подобен подход не влизаше в диалектично противоречие с нейното твърдение, че Европа е навсякъде. Защото има ли нещо по-естествено от това елитен европейски бюрократ като нея поне да изкоментира скандалите с къщите за гости, където говорим за явна злоупотреба с европейски средства? Но очевидно й е дадена команда да се прави на извънземно и софтуерът „бягство от действителността“ е задействан на сто процента. Това всъщност важи за цялата листа на ГЕРБ.  Тя определено е пратена в медийно и политическо изгнание. Спорадичните изяви на отделни екземпляри от нея (като депутатът Андрей Новаков в БНТ)са пълни с общи приказки, патетични уверения за светло бъдеще, кух оптимизъм без покрие и напълно безсмислени политически послания и съвсем се вписват в духа на този удивителен ескейпизъм. Другият кандидат за евродепутат, който може да бъде видян из медиите, е изваденият от подземията на прехода Александър Йорданов, но той като кучето на Павлов може да коментира единствено Русия, комунистите, хибридната война и другите залъгалки за едноизмерния си ум. Вместо кандидатите за евродепутати, една друга фигура иззе цялата кампания на партията – Бойко Борисов. В последната седмица всички политически изяви на ГЕРБ се въртят единствено и само около премиера. Като се започне от политическата му тирада в „Панорама“ („  изстена предоргазмено ПИК), мине се през цялото медийно осмукване на посещението на папата и се стигне до откровенията му пред Цветанка Ризова. И така на всички ни се изясни, че Бойко Борисов напълно узурпира кампанията на ГЕРБ, концентрира я единствено върху себе си, собствената си личност, въображаеми постижения и неясно колко на брой точно дядовци.  В което има логика, но тя по никакъв начин не е предизборна и не е свързана с европейските избори. Това е логиката на човек, който отчаяно се опитва да си гарантира оцеляването поне за още известно време на политическата сцена. Това е цел, която надхвърля конкретната кампания и заради това Габриел, Майдел и сие бяха натикани в ъгъла и пуснати да говорят по небрежни и незначителни теми. Което подсказва, че Борисов се намира в етап, в който е готов да жертва всеки от ГЕРБ, дори самия ГЕРБ, за да спаси себе си и да си купи още малко време от народния гняв, който бучи все по-осезаемо. Логиката на оцеляването предполага и основния тематичен кръг, който вълнува Борисов. Той говори за постижения, признания, но вече е наясно, че за да могат тези опорни точки да хванат корен, той трябва да обещае свидни жертви от собствената си партия. Точно това изкара на дневен ред уверенията, че след две години той се маха от властта и пуска напред само млади хора. Което, ако разгледате списъчния състав на младите от ГЕРБ е по-скоро заплаха, а не обещание за безпроблемно бъдеще. Логиката на оцеляването изисква и заобикаляне на моралния капан за сменения политически климат у нас. Ето как в речника на Борисов се появи твърдия отказ от подаването на каквато й да е оставка след изборите, независимо от резултата. Нещо, което влиза в остро противоречие с целия медиен имидж, който му беше граден до момента. И този парадокс тепърва ще се задълбочава. Защото вече се вижда, че ако някой прави кампания, това не е ГЕРБ, а единствено и само Бойко Борисов. Всички му действия са подчинени на излъскването на еполетите, на насаждането на изключително странното разбиране, че хората край него са целите в кал, но генералът блести като невинен и доверчив ангел. Вероятно подобен образ щеше да е идеален за романтичен роман от 18-век, но в хардкор времената на 21-ото столетие всичко това изглежда безумно и карикатурно. Заради това беше направен мелодраматичен опит да се възстанови митологемата за спасителя Борисов и от торбата с лъжите беше извадена опашата измама, че той всеки път намирал хазната опоскана от социалистите. Когато се докараш дотам, че цялата логика на стоенето ти на власт е сведена до твърдението, че ти си най-малкото зло, това винаги е симптом за остра безпътица, морална криза и политическо малоумие.  Ето как и защо всички медийни ресурси на ГЕРБ бяха свикани под знамената като батальон, за да работят единствено и само за Борисов, за неговото его и за това да запази работното си място поне още малко. Което е лоша новина за Мария Габриел и всички останали, които са се излъгали да гравитират в орбитата на премиера. Те всички са само бензин за егото му и представляват лесно заменими пешки в играта му на политически сървайвър. Но пък всичко описано предполага,че за първи път в своята история това, което имаме като ГЕРБ, не играе за победа, а за оцеляване и точно тук е скрито коварството на ситуацията. А него дори неясният брой на дядовците не могат да го отменят, а дори и да спасят Борисов. Всички дежурни по любов медии също няма да свършат работата. Харизмата се е разпаднала и е сведена до жалостиво мрънкане за пощада. Погледното отстрани, това дори е жалко, но след 10 години на власт Борисов вече трудно може да разчита на милост.  ", "date": "2019.05.10", "title": "Бойко Борисов и неговият политически \"Сървайвър\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395359-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%B2%D0%B5%D1%87%D0%B5-%D0%BD%D0%B5-%D0%BC%D0%B5-%D0%BA%D0%B5%D1%84%D0%B8", "text": "Отново ще избираме европейски депутати и се замислих какво ли беше преди и след и защо в голяма част от населението остава усещането за голямо прецакване. Малко като голяма любов по снимка, а след това булката се оказва Мара общата, за която всички освен нас знаят. Още от деветдесетте години психодесните ни размахват като бонбон намеренията на България да влезе в ЕС и НАТО. На народ, който доскоро е мечтал за западния начин на живот, за истински „Тоблерон” и да си купува свободно дънките, които ги имаше само в „Кореком”. А след това наивно се надявахме, че дивият капитализъм, който настъпи в България, може да бъде озаптен от строгите и справедливи правила на Европейския съюз. И ето, повече от десетилетие след това, установяваме, че много, ама много сме се минали, и ЕС не е това, което искахме. – Ние искахме да няма режим на тока, а получихме затваряне на блокове в АЕЦ „Козлодуй” и цена на тока, която направи всеки втори българин енергийно беден. Искахме евтино производство на ток, а получихме „зелена” енергия, от фотоволтаичните паркове на тези, които използваха наивността ни и сега им плащаме. – Ние искахме свобода на словото, а получихме новговор и политкоректно говорене, което не ни разрешава да казваме това, което мислим. Вече нямаме право да назоваваме проблемите с истинските им имена. Нямаме право да казваме кои ни убиват, изнасилват, ограбват, кои са заплаха за нас. Имаме право само да ги издържаме и да им угаждаме на претенциите. – Искахме равноправие за всички, а се оказа, че доскорошните уж неравноправни, станаха по-пълноправни от нас. Равноправието се оказа розова илюзия, която в реалността се оказа задължение да мълчиш и да спазваш нечии други права, докато ти нямаш дори правото да възразиш. – Искахме да се опази природата, а получихме бетон навсякъде. Искахме зелени гори, а получихме европейски програми за броене на комарите за по 1,6 милиона лева. Вместо защита на хората, получихме защита на мечките. Вместо разходки в гората, получихме частни гори, частни плажове, частни имоти, изсечени безмилостно дървета. – Искахме правосъдие, а получихме корупция. Надявахме се ЕС да контролира тогава малкото подкупни съдии и прокурори, а получихме 90 % такива. Вместо да осъществява контрол и да помогне за правосъдната ни система, ЕС си пише едни доклади, а българинът се съди по 30 години и губи имоти, пари и какво ли още не, заради несправедливата и корумпирана съдебна система. Вместо справедливост, получаваме политически арести, тайни арести на възрастни и деца и всичко това под благия поглед на Европа. – Искахме пазари, а получихме катастрофа с икономиката ни. Защото някой някъде беше договорил квоти. Защото ЕС има изисквания, които поставят българските производители в невъзможност да бъдат конкурентоспособни. Защото в същността си ЕС си остана ИКОНОМИЧЕСКИ СЪЮЗ на най-силните европейски държави, а те защитават своите производители, а нашата икономика я убиха. Забраниха ни да търгуваме с традиционни пазари като Русия, заради политическите борби на Брюксел и Москва. Загубихме и арабските пазари, заради безумната политика на европейските държави. – Искахме развитие на селското стопанство, а получихме избиване на животните и убиване на земеделието. Вместо прочутите български домати, праскови, ябълки, получихме пластмасовият вкус на европейските ГМО продукти. – Искахме мир, а получихме разруха в армията, унищожаване на цялото ни въоръжение и след това покупка на второ качество оръжие от стратегическите ни съюзници. – Искахме децата ни да растат спокойно и да са сигурни в бъдещето, а получихме Истанбулска конвенция, джендърпаради, отнемане на деца от родителите и Стратегия за детето. – Искахме свобода, получихме Големият брат. – Искахме инвеститори, а дойдоха колонизатори, които ни ограбват златото и другите метали, които изсякоха горите ни и отровиха реките. Които вместо европейски заплати, превърнаха работниците си в азиатски роби. – Искахме да станем богати и доволни като западните капиталисти, а се превърнахме в роби на труда в България и берачи на ягоди в техните уредени държави. Интелигентните, образовани и кадърни избягаха да работят за повече пари в стратегическите ни партньорски държави, а тук затваряме болници и хората умират от липса на лекарска помощ. В университетите ни се учат специалисти, които след това работят в други държави, а не тук. – Искахме европейски пътища, а получихме най-скъпите в света и най-некачествените магистрали. – Искахме европейски доходи, а получихме 200 лева пенсия и хора, умрели от глад и други, самоубили се от мизерия. – Искахме свободен бизнес, а получихме капиталистически акули, близки до управляващите, които удушиха малкият и среден бизнес. – Искахме ЕС да контролира продажните ни политици, а се оказа, че всички са такива, а ЕС има нужда от политици, които да са послушни и манипулируеми и за едно конгречулейшънс готови да продадат народа си. Българинът наивно вярваше, че ЕС няма да позволи мафията да управлява България, а се оказа, че именно това е най-удобно на Брюксел, защото не искат втори Орбан и Салвини. – Искахме свободно движение на хора, а получихме 3 милиона избягали от България и различни на границата. – Искахме ЕС да ни помага с пари от еврофондовете, а се оказа, че тези пари се разпределят само между управляващите. Вместо за нови стада, за опазване на горите на Черноморието, на приюти за бедни, болници и училища, парите отиват за къщи за гости и апартаменти на политиците. И….тогава за какво? За да имаме честта да сме „европейска” държава. За да могат политиците да получават огромни заплати и да крадат от еврофондовете!? За да отнемат децата ни? За да гледаме София-прайд? ЗА КАКВО??? Време е да си отговорим какво точно очакваме от Европейския съюз, време е да поставим НАШИТЕ ИЗИСКВАНИЯ НА ДНЕВЕН РЕД, и ако се окаже, че ЕС не може да ги даде – развод! Ако ни пуснат, разбира се, защото, както се говори, са ни договорили за буферна зона на гостите на танте Меркел. И никой не се интересува от нас….   Адв. Елена Гунчева   ", "date": "2019.05.10", "title": "Европейският съюз вече не ме кефи!"}
{"url": "http://www.classa.bg/%D1%81%D0%B2%D1%8F%D1%82/item/395360-whatsapp-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D1%8A%D0%B2%D0%BC%D0%B5%D1%81%D1%82%D0%B8%D0%BC-%D1%81-%D1%82%D0%B5%D0%B7%D0%B8-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0-%D0%BE%D1%82-31-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "WhatsApp ще престане да работи на устройства с операционна система Windows Phone, на Microsoft, след 31 декември 2019 г., според актуализация, публикувана на блога на компанията. Решението означава, че WhatsApp няма да предлага никакви актуализации на продукта или защитата за приложението на тези устройства, нито пък ще бъде възможно да се създават нови акаунти или да се проверяват съществуващи такива от тях. По този начин услугата за незабавни съобщения се присъедини към Facebook, Messenger и Instagram, които от 30 април са престанали да бъдат съвместими със системата Windows Phone. От известно време компанията финализира подкрепата си за приложението си на остарели операционни системи. Фирмата спря да предлага съвместимост с Nokia Symbian S60, Nokia S40, BlackBerry OS и BlackBerry 10. Преди това WhatsApp също така посочи, че Android устройствата с операционна система 2.3.7 или по-стара версия ще могат да използват WhatsApp до 1 февруари 2020 г., което е и крайната дата за iPhone потребители с iOS 7 или по-ранна версия на тази операционна система.", "date": "2019.05.10", "title": "WhatsApp вече няма да бъде съвместим с тези устройства от 31 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395356-%D1%82%D1%80%D0%B8-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0,-%D1%81-%D0%BA%D0%BE%D0%B8%D1%82%D0%BE-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Християнството загива, мигрантите ни заливат, Брюксел ни превръща в безгласни букви - с тези псевдо-проблеми се занимава в момента България. За сметка на два истински важни въпроса.  Защото на някои така им е изгодно.         В България кампанията за евроизборите стартира накриво. В центъра ѝ се разположиха измислени “проблеми” - за сметка на сериозните въпроси. А тези сериозни въпроси са всъщност два. Първо, как да се запази и направи по-ефективен ЕС, който е от полза за всичките си страни-членки (дори Великобритания го осъзнава и затова не може да се накани наистина да излезе). В глобализирания свят европейските държави ще се маргинализират, ще загубят статус, ако не действат съвместно. Именно отслабването или дори разпадането на ЕС е прекият път към тази маргинализация. Специално за България ЕС е от изключителна важност - защото е не само най-същественият гарант за нашата сигурност, но и двигател на икономическото ни развитие. И второ, от българска гледна точка е необходимо да си отговорим защо не наваксваме достатъчно бързо изоставането си спрямо останалите страни-членки. И защо дори Румъния се справя с тази задача по-добре от нас. Вместо тези смислени въпроси обаче, в кампанията се налагат псевдо-проблеми, за които се предлагат неработещи решения. А се прави, защото е удобно - било за управляващите, било за техни “патриотични” съюзници, било за неориентирана опозиция като БСП. Псевдо-проблем 1: миграцията Всяко предизборно студио започва с въпрос за миграцията. Като слуша, човек ще си помисли, че не можем да се разминем от мигранти. Или пък че мигрантите са някаква напаст като скакалците, които опоскват културата на приелите ги страни. Истината е далеч и от двете съждения. Първо, мигрантска вълна няма. Особено в България и в Източна Европа. Имаше известни кризисни моменти около 2015-2016 г., когато Германия покани и прие 1 милион бежанци и мигранти, за да облекчи ситуацията в Турция и други страни, където те се трупаха. Но тази операция приключи и втора подобна няма да има.     Иначе обичаен миграционен натиск към Европа си има и ще има поради две причини: Европа е много по-богата и много по-стара (като средна възраст) от съседите си. (В Африка средната възраст е около 24, а в Европа около 45 години.) Но този натиск не е криза. В дългосрочен план дори е решение, защото ще позволи на Европа да компенсира демографския си дефицит. Разбира се, с разумно планиране и подбор на най-квалифицираните мигранти в комбинация с програми за запазване на културната специфика на европейските държави. Затова има и ресурси, и достатъчно опит. В обобщение: проблем с миграцията няма. Още по-малко пък има място за паранои и паника. Работещите решения са ясни: договорености при кризи като сирийската с Турция и други съседни държави, на които се оказва помощ да приемат евентуални бежански вълни; засилване на общата охрана на европейските граници; разумни програми за икономическа имиграция, които да отговарят на потребностите на страните-членки; солидарност с европейските страни по външната граница в кризисна ситуация. Но вместо да се възприеме този подход, който така или иначе се налага, в България и на други места се навъдиха “борци срещу миграцията”, които предлагат псевдо-решения. Например - “нулева миграция”. Но защо да не приемем млад, квалифициран работник или учен, който иска да живее в Европа? Та подобен ксенофобски инат е най-бързият път към края на Европа. С около 6-7% от световното население днес тя произвежда около ¼ от световния БВП. Скоро обаче населението ѝ ще се свие до 4-5%. За да запази позицията си на икономически гигант, Европа не може да си позволи демографска смърт, а “нулевата миграция” води точно до това. Всички други мерки, освен контролираната миграция, са просто палиатив - навсякъде по света, където има основно градско население, раждаемостта е много ниска. Финансови стимули и други благини не променят тази тенденция - ефектът им е минимален. Затова раздухването на ксенофобски истерии срещу мигранти и чужденци представлява екзистенциална заплаха за Европа. Другото псевдо-решение, което винаги се избутва напред, е държавите-членки на ЕС да бъдат оставени сами да се справят с миграцията, като се ограждат с тел и пращат войски по границите. Това са фантазмите на всеки джобен Хитлер с блеснал поглед. И на всеки шкембе-патриот от Резово до Ламанша. Истината обаче е, че телта не спира мигрантите. Защото ако хиляди майки с деца тръгнат към нея, никакво сучене на мустаци и викане на “ура” няма да помогне. Ще трябва да се върнем пак към изброените решения - споразумения и помощ за съседите (Турция в нашия случай) плюс солидарна европейска реакция. Псевдо-проблем 2: федерална Европа Вторият псевдо-проблем в студията е \"федерална Европа” - дали всички решения да се взимат в Брюксел? За добро или за зло, този въпрос всъщност изобщо не стои пред европейците. ЕС е много далеч от федерално устройство. Ключовите политики - отбрана, външни отношения, данъци и бюджет - са на практика изцяло в ръцете на страните-членки. ЕС е федерализиран единствено като обща валута и като единен пазар - свободното движение на хора, стоки, услуги и капитали. ЕС е федерализиран и като правна система, основана на човешките права. Онези, които днес искат “Европа на отечествата”, всъщност искат разграждане на федерализираните компоненти на ЕС: еврозоната, свободното движение, защитата на правата. Но ако това се случи, ЕС няма да стане нито по-добър, нито по-силен - него просто няма да го има. Наместо това ще имаме изцяло суверенни, неинтегрирани държави - такива, каквито са били преди Първата световна война. Никой не го иска, но малцина осъзнават, че приказките срещу уж “федерална Европа” са замаскиран начин за връщане към това положение. Въпросът дали ЕС може да федерализира повече области (например отбраната) е наистина сериозен. Европейските държави вече са узрели за по-сериозни стъпки в тази посока, а и мнозинството би подкрепило създаването на истинска европейска (федерална) армия. Докато “Европа на отечествата” е точно обратното на подобно развитие. От българска гледна точка общо гарантираната европейска сигурност е от екзистенциален интерес. Докато Великобритания е на другия край на континента, ние сме до Турция и Русия. Парадоксалното е, че уж най-големите български “патриоти” и “бранители” са или безполезни, или направо вредни по отношение на общата европейска сигурност. Живуркат си явно в спомените за Балканските войни (от 1912 до югославските войни през 1990-те). А тези спомени всъщност би трябвало да им подскажат, че когато всеки е за себе си и се смята за по-хитър от другите, накрая всички губят. Псевдо-проблем 3: християнството загива Европа се насити с пазители на християнството, които обаче не приличат много на християни. И в България бившите комунисти масово станаха най-големи “християни”, което показва, че има нещо сбъркано в цялата работа. Това си пролича и при   - много от пазителите на християнството го приеха на нож и тръгнаха да критикуват неговите политики за миграцията, призивите му за състрадание и т.н. “Загиването на християнството” също е псевдо-проблем. Особено в Източна Европа и в България, където до 1989 г. то бе поставено под контрола на комунистическата партия. Днес християните имат пълна свобода и огромни ресурси да водят живот според изискванията на вярата им. И ЕС е гаранция, а не пречка за това. Именно поради това “пазителите на християнството” си измислят псевдо-заплахи - като \"третия пол”, \"джендъра”, “покварата на нравите” и пр. Тази пропаганда е позната от едно време, когато съветското радио е твърдяло, че на Запад редовно се напиват с Кока Кола. Европа не е пияна, не се бойте. И не гласувайте за несъстрадателни християни - такива няма, както няма дървено желязо. Може ли кампанията за евроизборите да бъде извлечена от тези псевдо-теми и да бъде върната към истински важните въпроси? Ако публичната ни сфера не успее да се справи с тази задача, може да се окаже, че сме изпратили в ЕП специалисти по лов на бели мишки, които самите те пускат.    ", "date": "2019.05.10", "title": "Три измислени проблема, с които се занимава България"}
{"url": "http://www.classa.bg/%D1%81%D0%B2%D1%8F%D1%82/item/395350-%E2%80%9C%D0%B2%D1%81%D1%82%D0%B0%D0%B2%D0%B0%D0%B9-%D1%81%D1%82%D1%80%D0%B0%D0%BD%D0%B0-%D0%BE%D0%B3%D1%80%D0%BE%D0%BC%D0%BD%D0%B0%D1%8F%E2%80%9D-%D0%B5-%D0%BD%D0%B0%D0%BF%D0%B8%D1%81%D0%B0%D0%BD%D0%B0-%D0%B7%D0%B0-%D0%BC%D0%B8%D0%BD%D1%83%D1%82%D0%B8", "text": "КОГАТО И ПЕСНИТЕ ВОЮВАХА… \r\n   Първите дни на войната. \r\n Германските агресори и техните съюзници настъпват решително на територията на СССР и сеят унищожение. \r\n Съветската армия – по-малобройна и много по-зле въоръжена се бие за всяка педя земя, за всяка спечелена минута, която би позволила страната да се подготви, прегрупира и отблъсне врага. \r\n Но е принудена да отстъпва… \r\n Хитлер вече крои планове за заробване на руския народ, превръщане на Москва в море и унищожаване на руската цивилизация… \r\n Вече се мисли от какъв материал да бъде издялан гигантски паметник на нацистката победа… \r\n В окупираните територии нацистите и техните помагачи дават начало на геноцида над завареното население… \r\n На третия ден от германското нашествие, на 24 юни 1941 г., на страниците на в. „Известия” и в. „Червена звезда” се появяват няколко строфи – „Свещена война”. Автор е Василий Лебедев-Кумач. \r\n Прочитайки стиховете, един от именитите руски композитори по онова време, автор на химна на СССР, Александър Александров за броени минути съчинява музика. \r\n Изписва нотите с тебешир върху черната дъска пред „Червенознаменния ансамбъл за песни и танци на СССР”. \r\n Певците и музикантите преписват трескаво нотите в своите работни тетрадки. Репетират набързо. \r\n Петият ден на войната, 26 юни 1941 г. Беларуската гара. Мравуняк от войници, заминаващи за фронта. Суматоха. Сбогуване. Раздаване на оръжие. Димят махорки. Войници умислено чакат влаковите композиции. Заповеди разсичат тежкия въздух… \r\n Насред тълпата група хора набързо сковават дъсчен подиум. Никой не обръща внимание на ансамбъла, който мълчаливо се подрежда върху него. Разнася се песен. Страховита, изпълнена с трагизъм и героична решителност: \r\n \r\n     \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   \r\n   Шумното множеството на гарата се смълчава. Звучи само песента. Седналите се изправят. Всички застават мирно. След края се чуват викове – „още един път”. В този ден ансамбълът изпълнява „Свещена война” пет пъти, изпращайки защитниците на родината на фронта. \r\n Оттам насетне тази песен неизменно се свързва с безпримерния героизъм на съветския народ по време на Великата Отечествена Война срещу германските агресори. \r\n Някъде до есента на 1941 г. тя не придобива голяма популярност, заради прекаления трагизъм на „смъртния бой”, към който призовава. Но когато през октомври нацистите достигат на 60 километра от Москва, “Свещена война” се превръща в истински химн на съпротивата срещу агресора. В музикално въплъщение на клетвата „Нито крачка назад! Зад нас е Москва!”. Всяка сутрин до края на войната нейния призив звучи по радиото след Кремълските камбани. Войници я пеят в окопите. Умират с думите й на уста… \r\n Песента изиграва гигантска роля за морално-психологическата мобилизация на Съветската армия и народа. И до днес заема централно място в традиционното отбелязване на Деня на Победата на 9 май. \r\n      ", "date": "2019.05.10", "title": "“Вставай страна огромная” е написана за минути"}
{"url": "http://www.classa.bg/%D1%81%D0%B2%D1%8F%D1%82/item/395351-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B7%D0%B0%D0%BF%D0%B0%D0%B4%D0%B0", "text": "Анализаторите не могат от години да се разберат как да описват днешните отношения между Русия и Запада. Най-често се използват термините \"нова\" или \"втора студена война\". Популярно е и предложеното от Марк Галеоти понятие \"хибридна война\", което впрочем повече заплита нещата, вместо да ги обясни. Някои автори сочат за главен белег неяснотата, подразбирайки преходното състояние на мир между стабилните системи. Ситуацията може би е най-точно да се опише като стратегическа конкуренция на великите сили, връщане на международните отношения към историческата норма, макар при сегашните технологични условия, пише в свой анализ \"Независимая газета\", цитиран от БТА .Но дори да използваме метафората студена война, говорейки за сегашното положение, очертават се разлики, биещи на очи. Днешната студена война май напомня класическата не повече, отколкото Втората световна - предшествалата я Странна война (Drole de guerre, Phoney war). Измислен от журналистите, терминът Странна война описва характера на бойните действия между враждуващите страни, по-точно почти пълната им липса с изключение на бойните действия по море. Ако развием тази аналогия, може да опишем настоящото противопоставяне между Русия и Запада като \"Странна студена война\", в която почти не се водят нападателни действия, конфронтацията до голяма степен е символична и всяка страна разчита съперникът й да се вразуми или да секнат вътрешните му сили. Странната студена война носи чертите на класическата студена война, но изразени в пъти по-слабо или променени. Глобалната стратегическа конфронтация между две страни отстъпи място на по-сложно стратегическо уравнение, включващо все повече линии на противопоставяне между регионални играчи. Във висшата лига играят най-малко три държави, а някои анализатори изброяват и до десет-петнайсет стратегически автономни силови центъра. Ядреното възпиране остава стратегическа константа, но вероятността от голяма война намалява. Локалните опосредствани сблъсъци между САЩ и Русия слабо напомнят продължителните конфронтации от рода на виетнамската война или войната в Афганистан. А както Москва, така и Вашингтон се налага постоянно да реагират на все по-голям брой и все по-непредвидими кризи. В тези условия се девалвира почти сакралното някога понятие \"съперник\", \"противник\". Както всъщност и понятието \"съюзник\". Практически е изчезнало противопоставянето между икономичесикте системи, напълно независими навремето една от друга. Вместо него виждаме санкции и търговски бариери, но вече в рамките на единна глобална икономика. Идеологическото съперничество е изместено от медийно бръщолевене. При все че напоследък в доктриналните документи на НАТО се говори за цивилизационна заплаха откъм Русия - руската цивилизация уж била изградена върху качествено други принципи от западната. Зад това всъщност се крие концептуално различие в подходите на Русия и на Запада към дилемата между сигурност и свобода. Русия настоява: човекът е несъвършен, а мирът е крехко нещо и трябва да бъде поддържан с всички средства, включително да се замразяват противоречията и ако ще - дори да се оставят на власт авторитарни управници. Западът приема за предпоставка, че човекът е благ, а свободата му е по-скъпа от всичко. Съответно заради неговото освобождение си струва мирът да бъде нарушен, може да бъдат сваляни режими, дори да се започват войни. Всяка от тези интелектуални традиции се корени в стратегическия опит съответно на Русия и на Запада; и всеки смята, че истината е на негова страна. Странната студена война изглежда е била неизбежна и началото й - само отсрочено заради илюзиите на всяка от страните в представите й за другата през 90-те. Основополагащият акт Русия-НАТО от 1997 г. бе грешка според мнозина руски наблюдатели, а Съветът Русия-НАТО, създаден през 2002 г., никога не е действал като институция за уреждане на конфликти. По-скоро бе предназначен да символизира бъдещото единство между Русия и НАТО, останало несбъднато. По време на двете ключови кризи за европейската сигурност от началото на века - в Грузия през 2008 и в Украйна през 2014 г., Съветът спираше работа, вместо да се активизира. транната студена война представлява равновесна ситуация, тъй като произтича от липсата на по-добра алтернатива. Страните няма как да пренебрегнат взаимните разногласия, но не желаят окончателно да разрушат изградените връзки помежду си. За разлика от класическата Странна война, в която агресорът бе очевиден и която само отсрочи световната война, днешната Странна студена война е трайно, дългосрочно състояние. Всяка от страните вижда развръзката в шанса опонентът й да изгуби сили или, опомнил се, в един момент да промени своята политика. Съответно всеки - и Русия, и Западът, смята, че времето работи за него и не бърза да форсира събитията.   /БТА/  ", "date": "2019.05.10", "title": "Отношения между Русия и Запада"}
{"url": "http://www.classa.bg/%D1%81%D0%B2%D1%8F%D1%82/item/395352-%D1%82%D1%80%D1%8A%D0%BC%D0%BF-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%B4%D0%B0-%D1%81%D0%BA%D0%BB%D1%8E%D1%87%D0%B0%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%82%D0%B0%D0%B7%D0%B8-%D1%81%D0%B5%D0%B4%D0%BC%D0%B8%D1%86%D0%B0", "text": "Възможно е тази седмица да се сключи търговско споразумение с Китай, заяви президентът на САЩ Доналд Тръмп, цитиран от Ройтерс. Тръмп посочи, че е получил много хубаво писмо от китайския държавен глава Си Дзинпин, в което се казва \"нека да работим заедно, за да видим дали можем да направим нещо\".  Американският президент отбеляза, че вероятно ще разговаря с китайския си колега скоро по телефона. Тръмп не даде подробности за състоянието на преговорите между двете най-големи световни икономики, които продължават днес и утре във Вашингтон. На въпрос за търговското споразумение с Пекин той отговори: \"Ще видим\". Тръмп уточни, че преговарящите на САЩ и Китай ще се срещнат днес в 17 часа местно време (21 часа по Гринуич; полунощ българско време). Той добави, че има отлична алтернатива на търговската сделка с Китай. Президентът на САЩ изтъкна, че днес започва писменото оформяне на мита от 25 на сто за допълнителни китайски стоки на стойност 325 милиарда долара. Службата на постоянния американски търговски представител Робърт Лайтайзър обяви, че митата за китайски стоки на стойност 200 млрд. долара ще бъдат увеличени от 10 на 25% довечера. Съобщението беше направено точно по време на двудневните преговори с китайската делегация във Вашингтон.", "date": "2019.05.10", "title": "Тръмп: Възможно е САЩ и Китай да сключат търговско споразумение тази седмица"}
{"url": "http://www.classa.bg/%D1%81%D0%B2%D1%8F%D1%82/item/395353-%D1%81%D1%82%D1%80%D0%B0%D0%BD%D0%BD%D0%B0%D1%82%D0%B0-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "  Анализаторите не могат от години да се разберат как да описват днешните отношения между Русия и Запада. Най-често се използват термините „нова“ или „втора студена война“. Популярно е и предложеното от Марк Галеоти понятие „хибридна война“, което впрочем повече заплита нещата, вместо да ги обясни. Някои автори сочат за главен белег неяснотата, подразбирайки преходното състояние на мир между стабилните системи. Ситуацията може би е най-точно да се опише като стратегическа конкуренция на великите сили, връщане на международните отношения към историческата норма, макар при сегашните технологични условия. Но дори да използваме метафората студена война, говорейки за сегашното положение, очертават се разлики, биещи на очи.    Днешната студена война май напомня класическата не повече, отколкото Втората световна – предшествалата я Странна война (Drole de guerre, Phoney war). Измислен от журналистите, терминът Странна война описва характера на бойните действия между враждуващите страни, по-точно почти пълната им липса с изключение на бойните действия по море.  Ако развием тази аналогия, може да опишем настоящото противопоставяне между Русия и Запада като „Странна студена война“, в която почти не се водят нападателни действия, конфронтацията до голяма степен е символична и всяка страна разчита съперникът й да се вразуми или да секнат вътрешните му сили.  Странната студена война носи чертите на класическата студена война, но изразени в пъти по-слабо или променени. Глобалната стратегическа конфронтация между две страни отстъпи място на по-сложно стратегическо уравнение, включващо все повече линии на противопоставяне между регионални играчи. Във висшата лига играят най-малко три държави, а някои анализатори изброяват и до десет-петнайсет стратегически автономни силови центъра.  Ядреното възпиране остава стратегическа константа, но вероятността от голяма война намалява. Локалните опосредствани сблъсъци между САЩ и Русия слабо напомнят продължителните конфронтации от рода на виетнамската война или войната в Афганистан. А както Москва, така и Вашингтон се налага постоянно да реагират на все по-голям брой и все по-непредвидими кризи.  В тези условия се девалвира почти сакралното някога понятие „съперник“, „противник“. Както всъщност и понятието „съюзник“. Практически е изчезнало противопоставянето между икономичесикте системи, напълно независими навремето една от друга. Вместо него виждаме санкции и търговски бариери, но вече в рамките на единна глобална икономика.  Идеологическото съперничество е изместено от медийно бръщолевене. При все че напоследък в доктриналните документи на НАТО се говори за цивилизационна заплаха откъм Русия – руската цивилизация уж била изградена върху качествено други принципи от западната, – зад това всъщност се крие концептуално различие в подходите на Русия и на Запада към дилемата между сигурност и свобода. Русия настоява: човекът е несъвършен, а мирът е крехко нещо и трябва да бъде поддържан с всички средства, включително да се замразяват противоречията и ако ще – дори да се оставят на власт авторитарни управници. Западът приема за предпоставка, че човекът е благ, а свободата му е по-скъпа от всичко. Съответно заради неговото освобождение си струва мирът да бъде нарушен, може да бъдат сваляни режими, дори да се започват войни. Всяка от тези интелектуални традиции се корени в стратегическия опит съответно на Русия и на Запада; и всеки смята, че истината е на негова страна. Странната студена война изглежда е била неизбежна и началото й – само отсрочено заради илюзиите на всяка от страните в представите й за другата през 90-те. Основополагащият акт Русия-НАТО от 1997 г. бе грешка според мнозина руски наблюдатели, а Съветът Русия-НАТО, създаден през 2002 г., никога не е действал като институция за уреждане на конфликти. По-скоро бе предназначен да символизира бъдещото единство между Русия и НАТО, останало несбъднато. По време на двете ключови кризи за европейската сигурност от началото на века – в Грузия през 2008 и в Украйна през 2014 г., Съветът спираше работа, вместо да се активизира.  Странната студена война представлява равновесна ситуация, тъй като произтича от липсата на по-добра алтернатива. Страните няма как да пренебрегнат взаимните разногласия, но не желаят окончателно да разрушат изградените връзки помежду си. За разлика от класическата Странна война, в която агресорът бе очевиден и която само отсрочи световната война, днешната Странна студена война е трайно, дългосрочно състояние. Всяка от страните вижда развръзката в шанса опонентът й да изгуби сили или, опомнил се, в един момент да промени своята политика. Съответно всеки – и Русия, и Западът, смята, че времето работи за него и не бърза да форсира събитията.   БТА  ", "date": "2019.05.10", "title": "Странната студена война"}
{"url": "http://www.classa.bg/%D1%81%D0%B2%D1%8F%D1%82/item/395354-%D1%81%D0%B0%D1%89-%D0%BF%D0%BE%D0%BF%D0%B0%D0%B4%D0%BD%D0%B0%D1%85%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%82%D0%B8%D0%BF%D0%B8%D1%87%D0%BD%D0%B0-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D0%BA%D0%BB%D0%BE%D0%BF%D0%BA%D0%B0", "text": "Докато самозваният президент на Венецуела Гуайдо продължава да се самосъжалява за провала на държавния преврат, в американските медии се появиха много интересни течове. В частност подробно е описано защо именно скорошният опит за военен метеж се провали. Трябва ли да се вярва на тези публикации и какви важни обстоятелства не отчита Вашингтон относно Венецуела.     Лидерът на венецуелската опозиция Хуан Гуайдо призна неуспех в опита за преврат във Венецуела и заяви, че е готов да одобри предложението на САЩ за намеса в страната, ако такова постъпи. За това той разказа в интервю за The Washington Post. Гуайдо е разчитал военните да започнат да преминават на страната на опозицията и Мадуро да се откаже от пълномощията си, но не се случва така. „Може би са ни нужни повече войници, може би са ни нужни повече ръководни лица от режима, които да ни подкрепят, да защитят конституцията”, заяви опозиционерът. Едновременно с това някои американски издания започнаха да разпространяват уж вътрешна информация, че в Белия дом има разкол по въпроса за Венецуела. Видите ли президентът Тръмп не иска ескалация на конфликта и пряка военна намеса в делата на латиноамериканската държава, но може да отстъпи пред напора на безкомпромисния Болтън. Сумарно това демонстрира провал на избраната, както от Вашингтон, атака и от венецуелската опозиция стратегия по свалянето на президента Мадуро. Как да се разбират удивителните разкази, както на Гуайдо, така и на американските висши чиновници, за обстоятелствата около провалилия се преврат? В страните, в които САЩ решават да сменят режима или поне да му повлияят отвътре, американците постоянно попадат в една и съща клопка. Те започват прекомерно да вярват на това, което казват всякаквите му там бежанци, емигранти, професионални „борци с режимите”, опозиционни политолози, интелигенти и „журналисти без граници”, но и без постоянна работа. Американците наивно смятат, че след като тези хора са за западна демокрация и за всичко хубаво срещу всичко лошо, то значи тяхната информация и оценки са наистина последна инстанция. Казваха, че режимът на Путин ще се срине под санкциите след година, а Кримският мост няма да се построи, и така ще стане. Не стана – няма проблем, въпреки това момчетата са добри, знаят си работата, трябва да се вслушваме в тях. Що се отнася до Русия, това е малка устойчива група емигранти и „временно работещи в САЩ опозиционери”. А в случая с Венецуела това са хората на Карлос Векьо (въпреки неговото приказно фиаско с руските шегаджии Лексус и Вован), бившият кмет на Каракас Антонио Ледесма и така наричаната Habana Consulting Group, базирана в Маями, а също така отделно взетите опозиционери тип Карлос Алберто Монтанера. А старата неприязън на Тръмп към сътрудниците на разузнаването води до там, че той повече вярва на изказванията и „показанията” на такъв тип личности, отколкото на професионалните доклади. Например, Ледесма твърди, че е разговарял с някакви високопоставени венецуелски военни. Те са му разказали тъжната история как са ги извикали в управлението на военното разузнаване и са им показали случайно дъска, на която са окачени снимките на техните жени, деца и родители. След това уж у тях е пропаднало желанието да се бунтуват срещу Мадуро, а иначе са щели веднага да се заловят със свалянето на антинародния му режим. Историята се публикува в американски испаноезичен вестник и се снабдява със сърцераздирателни подробности за това колко е страшно изобщо да се намираш в сградата на военното разузнаване, в което едновременно могат да бъдат изтезавани до 300 души. Превеждат на Тръмп това и му го слагат на бюрото в папката „Рано пиле” – ежедневния сутрешен обзор на пресата. Той чете това и вярва, че за венецуелските военни просто трябва да се създадат условия, при които ще се изправят срещу Мадуро. Нали толкова много искат това, но поради различните обстоятелства не могат да си го позволят. Тази история много прилича на тази как Иванка е донесла на татко си скалъпените фотографии уж на убитите при газова атака в Сирия деца и е поискала от най-могъщия човек на света да накаже негодниците. Нещо подобно най-вероятно се е случило и преди неуспешния метеж. Гуайдо и компанията му изведнъж открито започват да разказват, че ЦРУ няколко месеца води преговори с три ключови фигури от обкръжението на Мадуро: с министъра на отбраната Владимир Падриньо Лопес, с главния съдия от Върховния съд Майкъл Морено и, което е и най-важното, с началника на президентската охрана Иван Рафаел Ернандес Дал. Тези тримата, според Болтън и Абрамс, са били готови да предадат Мадуро, а преговорите с тях се водят в Панама, Доминиканската република и в Коста Рика. И майната му на факта, че тези тримцата през последните години изобщо не са излизали от Венецуела, като не броим пътуването на министъра на отбраната до Москва. Съгласно американския вариант на събитията, ЦРУ е имало намерение именно да създаде условия за тези тримата да не пострадат след прехода на властта и настъпването на демокрацията. И всичко щеше да се получи, но изведнъж се изяснява, че Иван Дал е внесен в санкционния списък и на него, както и на членовете на семейството му е забранен достъп. Следва Холивуд. Началникът на охраната на Мадуро уж имал тригодишно детенце, страдащо от левкемия и му е била нужно присаждане на костен мозък, което е можело да се направи в САЩ. Но Държавният департамент се заинатява и отказва да свали санкциите от Дал (къде гледа Помпео?). Той се обижда и превратът се проваля. Иван, Михаил и Владимир изказват своята непоклатима вярност на президента Мадуро. Първото, което минава през ума след изучаването на тази версия на събитията е, че или Гуайдо с Болтън са полудели, или те съзнателно се опитват да очернят най-близките до Мадуро хора. Добре, признават, че опитът за преврат не е успешен, но защо издават агентурата (ако е истина) и с подробности разказват кой, къде и с колко са подкупени? От друга страна, все пак има известна логика. Ако не можеш да примамиш на своя страна старшите офицери от венецуелската армия, то може да пробваш да ги разделиш, да объркаш положението във венецуелската армия и в обкръжението на Мадуро отвътре. Нека си изясняват отношенията. Мадуро да смени ръководството на военното разузнаване далеч от съблазънта. Наистина, сега американците твърдят, че той е направил това под натиска на Москва и там сега седят стотици руснаци и хиляди кубинци. Но кой тогава показва на военните снимки със семействата им? Руснаците ли? Или кубинците? Опозиционният лидер Карлос Алберто Монтанер твърди, че „малката Куба е колонизирала Венецуела” и сега трябва да се използва термина от „новговора” „Кубасуела”. Впрочем операцията по присаждането на костен мозък може да се проведе и в Куба, и в Русия”. Съвсем не е задължително да се иска от американците виза в замяна на предателство (ако тази история изобщо е истина, а не просто част от кампанията по дезинформация и дискредитиране на висшите длъжностни лица във Венецуела). Това, което се случва сега във Венецуела, все повече прилича на европейските войни от ранния Ренесанс, когато всичко се решава не толкова от оръжията, колкото от подкупите, обещанията и задкулисните разговори. Болтън, в ролята на Борджия, разбира се, изглежда изненадващо, особено когато се вземе предвид неговото специфично поведение. Тук трябва да разберем, че венецуелското съзнание, както и в много други латиноамерикански страни, е изключително романтично и митологизирано. Например, сега най-възвишените поддръжници на Гуайдо (той, както всички лидери от този вид, има постоянна женска група за подкрепа), казват, че не става дума за преврат или опит за преврат, а това е „гражданско въстание“. Но тогава не е ясно защо се ухажват въоръжените сили. Между другото, хората са раздразнени и от пропагандната кампания на либералите срещу Симон Боливар - Освободителя, главният символ и икона на венецуелската държавност. Псевдоисторическата дискусия за това дали Боливар е тиранин или просто диктатор, отдавна е отприщена. Това е принципна разлика, а не някакъв абстрактен спор. Защото периода на Войната за независимост и личността на Симон Боливар са основното събитие в историята на Латинска Америка и той е основната личност на този период. Значи и „развенчаването на тирана” по своя размах на идеологическо въздействие на населението е сравнимо с постоянните и неутихващи страсти в Русия по повод личността и ролята на Сталин. По едно време Уго Чавес е бил едва ли не изключен от военната академия, защото отказал да нарича Боливар „тиранин”, но след като дойде на власт, той извърши допълнителна ексхумация и препогребване на тялото на Освободителя, създавайки един вид култ към Боливар. Това не е празен разговор, това е съставна част от идеологическата война срещу действащите власти във Венецуела, защото посмъртното дискредитиране на Симон Боливар открива пътя към прокарването на американските ценности в страната. Фигурата на Боливар и неговата историческа роля е нещо като основа на венецуелското самосъзнание. Съществува мнение, че проамериканските преврати в Латинска Америка сега са трудни за изпълнение именно защото венецуелците нямат с какво да сравняват живота си. В Източна Европа през 1990-1991 г. на унгарците, чехите и поляците им беше достатъчно да погледнат през границата към живота на германците и австрийците, за да разберат за какво се стремят. А в Латинска Америка (може би с изключение на Аржентина) няма положителни примери, всички живеят по един и същи начин. Само че някои, като Колумбия, подкрепят САЩ, а други – не. И фигурата на Симон Боливар, стремящ се да създаде супердържава, способна да се конкурира в Западното полукълбо със самите САЩ. С други думи, част от американската външнополитическа бюрокрация, оглавявана от Болтън, до последно ще се опита да унищожи Венецуела не само като „чавистки режим”, но и като част от „боливарианския дух”. Този дух е антиамериканизъм в най-чистата си форма, с дълбоко затаено, но все пак видимо желание да доминира в Латинска Америка, противно на мнението на Вашингтон. Като цяло именно тук е духът на случващото се – в ликвидирането на огнището на потенциалното „боливарианство” и дори не в петрола. Това е дълбоко идеологически конфликт, а не просто търговски. Следователно, американците ще се борят до последно, за да премахнат не само Мадуро, но и премахнат на независимостта в собствения си „двор”. Така че, тази музика ще бъде вечна. Дори и батериите не трябва да се сменят.        Евгений Крутиков  Превод: В. Сергеев ", "date": "2019.05.10", "title": "САЩ попаднаха във Венецуела в типична за себе си клопка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395355-%D0%BA%D0%B0%D0%BA-%D0%B4%D0%B0-%D1%81%D0%B8-%D0%B8%D0%B7%D0%B1%D0%B5%D1%80%D0%B5%D0%BC-%D0%BB%D1%8E%D0%B1%D0%B8%D0%BC-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BE%D1%82-%D0%BF%D0%B0%D1%80%D1%82%D0%B8%D0%B9%D0%BD%D0%B0-%D0%BB%D0%B8%D1%81%D1%82%D0%B0%E2%80%A6", "text": "Съветите тук са като продължение на статията „Как да гласуваме с преференции на евроизборите“ (виж  ). Много хора питат как да си изберем кандидат от една партийна листа, след като вече са си избрали партия. Особено трудно е когато сте гласували за партия на принципа за „най-малкото зло“ и не се интересувате кой точно „най-малък злодей“ ще отиде в Брюксел. Щото и тоя и оня и тия и ония са все маскари. За маскарите вече писахме (виж  ). Сега ще пишем за интересите.   Представете си, че на една маса седите трима души. Единият управлява наети камиони и вози товари из цяла Европа, вторият е водещ на телевизионно предаване, а вие примерно сте гей-кросдресър (сутрин носите пола, следобед костюм). Всички, обаче, искате социална справедливост и сте избрали една и съща партия. Дотук сте съмишленици. Ако сте партийни талибани и вярвате, че партийните началници са непогрешими, мислят по-добре от вас, ако знаете и вярвате, че партията ви е права, когато съгреши дори, то работата е проста. Вземате си бюлетината, поставяте „Х“ или „V“ със син химикал върху номера на любимата партия, пускате я в урната и продължавате да пиете кой каквото обича. Ако има машина в секцията е още по-лесно. Като ви пуснат бюлетината на екрана натискате с пръст номера на избраната партия. Така в Брюксел отиват партийните любимци както са подредени от партийните началници и правят там каквото им наредят тези, които са ги подредили. По-сложно става, ако вие, уважаеми читателю, сте разумен човек. А тези тримата – този с тировете, телевизионният водещ и вие се имате за мислещи хора, разбирачи. Ясно е, че освен абстрактната социална справедливост имате конкретни професионални ценностни различия и интереси. Този с тировете мрази Макрон и неговият план, защото му бърка яко в джоба, телевизионният водещ иска да пускат само неговата гледна точка за историята на България, а всичко друго да бъде забранено като фалшива интерпретация, фалшива новина. Иначе мрази цензурата. Вие, който сте гей-кросдресър, искате незабавна ратификация на Истанбулската конвенция, разрешаване на еднополовите бракове, специална защита на правата на ЛГБТ общността и сексуално образование на децата от детската градина. Тук става наистина сложно. Всеки започва да мисли. Кандидатът, който обещава да набие Макрон, да спре неговият мракобесен план за транспортния сектор е сложен чак на 10то място в листата. Кандидатката, която ще обяви всички новини за фалшиви, освен тия, на вашия водещ от масата, е чак на 13то място. Само вие сте късметлия – вашият кандидат, който иска ратификация на Истанбулската конвенция и сексуално образование в детската градина е на 3то място и няма начин да не влезе. Наистина разумните хора започват да претеглят кандидатите от гледна точка на личния си интерес. Така сме устроени. Тоя с тировете не се интересува от правата на ЛГБТ. Търси кандидата, който обещава да набие Макрон и да спре плана му. Чете кой кандидат какво говори, търси информация какво е работил, дали се е отмятал от предишни позиции. И така попада на своя човек, който партията е навряла чак на 10-о място и без преференции изпада, няма да се бори за транспортните интереси на България и да набие Макрон. Изходът е преференциалният избор. Изборът на транспортния мениджър е ясен – гласува с преференция за кандидат с номер 110 (бел. ред. За да не стават обърквания като предишни години, сега номерата на преференциите започват над 100). На телевизионния водещ са му близки и гей-проблемите, и ЛГБТ, но най-много иска само неговите новини и коментари за историята да се чуват и вярва, че кандидатката под номер 113 е точно неговият човек. Гласува с преференция за номер 113 в бюлетината или на машината. А вие? Вие сте спокоен, че и с преференция, и без нея вашият любим кандидат ще влезе, щото партийните началници са го сложили на избираемото 3-о място. Гласувате само за партия и, свирукайки си весело, се връщате в кръчмата да пийнете нещо, чай от каркаде, например. Идва вечерта и по телевизора почват говорещите глави – професор, доцент, артист, футболист, журналист, мис-Горубляне, мистър Цалапица – всички разбират от избори. Вие разбирате, че любимата партия няма да има 7-8 места, а само 4-5. Някой бил сложил катран в кацата с меда, друг купил къща на тъщата и комшиите се разсърдили на партията ви, трети се измятал като фурнаджийска лопата – един път искал Истанбулската конвенция, друг път не я искал, ама телевизиите го записвали и сега се бъзикат с него и др. такива работи. Вие лично сте спокоен, че вашият любимец е на 3-то място и няма начин да не влезе. На сутринта идва истината. Оказва се, че транспортните мениджъри (и вероятно спонсори на партията ви) са заплашили тираджиите, че ако не гласуват за кандидата с номер 110 на преференцията ще ги свалят от лъскавите мерцедеси, волва и скании, ще ги приберат от магистралите на Германия и Франция и ще ги качат на ЗИЛ 157 джуган да возят трупи от горското на Беглика до дъскорезниците около Батак и Доспат. В резултат на тази предизборна агитация, кандидатът, който иска да набие Макрон е събрал най-много преференции и оглавява листат на вашата партия и отива в Брюскел да се бори за интересите на транспортния бранш. Оказва се също, че телевизионният водещ е правил необявена реклама на кандидатката с номер 113 на преференцията, играл е нещо като пиар, давал съвети и т. н. Та кандидатката е събрала преференции и отива на второ място в листата и заминава в Брюксел. Засега не се знае дали ще се върне даже. С изненада разбирате, че някакъв младеж, който се бори против двойните стандарти при храните е станал трети по преференции, една друга мома пък искала нещо друго е четвърта и т. н. Вашият любимец, който ви обещаваше ратификация на Истанбулската конвенция, еднополови бракове и сексуална грамотност в детските градини е събрал малко и отишъл в зоната на здрача… на 10-о място да речем. Или на 15-о, което е все тая. Става ви криво. Няма конвенция, няма еднополови бракове, децата ще си ходят сексуално неграмотни докъм 15-16 годишни. Тъпа провинция, тъмни балкански субекти са гласували с преференции и пращат в Брюксел разни индивиди. Ще сменям партията, казвате си вие. Да де, ама и при другите е същото. Даже при някои е забранено да се пипат кръгчетата с преференции. А някой е набрал преференции, а са го изхвърлили от партията. Права, свободи, ама трябва да има ред! Сега по-ясно ли е защо се гласува с преференция? Защото имаме собствени глави, а не мислим с чуждите.", "date": "2019.05.10", "title": "Как да си изберем любим кандидат от партийна листа…"}
{"url": "http://www.classa.bg/%D1%81%D0%B2%D1%8F%D1%82/item/395347-%D0%BE%D1%82%D1%87%D0%B0%D1%8F%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%B8%D1%80%D0%B0%D0%BD", "text": "Иран вече няма да се придържа изцяло към атомното споразумение, обяви президентът Хасан Рохани. Това решение е знак за дълбоко отчаяние. Какво ще се случи оттук нататък? Идат ли нови мрачни времена за Иран?       Иран обяви, че вече няма да продава слабо обогатения си уран в чужбина, а ще го оставя на територията на страната. Освен това Техеран смята да възобнови и производството на високообогатен уран. Така Иран застрашава атомното споразумение, към което досега се придържаха всички подписали го страни с изключение на САЩ. Тези решения на иранските управляващи слагат край на \"ерата на сдържаност, дипломация и надежда\", която страната реши да следва след като през 2013 година Хасан Рохани бе избран за президент. Ера, чиято кулминационна точка бе подписването на атомното споразумение през 2015 година.     Още от самото начало обаче Рохани бе принуден да се бори срещу силната вътрешна съпротива на хардлайнерите - духовния лидер аятолах Али Хаменей и Иранската революционна гвардия. Тези сили не желаеха атомното споразумение да се увенчае с успех и създаваха всевъзможни затруднения на президента - както вътрешнополитически, така и външнополитически. Притиснати от САЩ Рохани явно вече се е разделил с надеждата, че ще успее да спаси поне атомното споразумение като положителен резултат от своето президентство. Първият тласък за това развитие несъмнено дадоха САЩ преди точно една година, когато обявиха, че се отказват от споразумението и прекратяват действието на приетите изключения за износ на ирански петрол, както и за износ на обогатен уран и тежка вода. Точно година след оповестеното от Тръмп решение, Рохани обяви, че Иран вече няма намерение да спазва определени части от атомната сделка. Фактът, че САЩ отмениха изключенията за иранския експорт остави на Техеран само две възможни опции: напълно да спре да обогатява уран, или да нарушава разпоредбата, според която Иран има право да оставя на своя територия не повече от 300 кг. обогатен уран. Независимо от тази принудителна ситуация, сбогуването на Иран с атомното споразумение го излага на сериозна опасност. Така страната може да изгуби останалата му досега подкрепа от страна на Франция, Великобритания и Германия. Тези страни, респективно ЕС, досега настояваха споразумението да остане в сила и се опитваха да смекчат ефекта от американските санкции. Сега обаче европейските съюзници на Рохани може и да се приближат до твърдата линия на Вашингтон. Задават се отново мрачни времена? Независимо от неотстъпчивостта на Тръмп по повод атомното споразумение, Вашингтон винаги е излъчвал сигнали на готовност да преговаря с Техеран. Иранското ръководство обаче ги игнорираше. Сега явно се задава нова ера на конфронтативна иранска политика, каквато водеше бившият президент Ахмадинеджад. Това, на свой ред, ще налее вода в мелниците на американските хардлайнери, които и бездруго смятат, че в Иран изобщо няма никакви приемливи партньори за преговори. С поставения срок от 60 дни, Рохани явно иска да принуди останалите партньори на атомното споразумение да направят предложения за нова сделка, която да предпази Иран от американските санкции. Това обаче прилича повече на акция на отчаяние, след като в продължение на шест години Иран напразно се опитваше да отхвърли бремето на санкциите. Сега перспективите за успех са отчайващи и поради това, че възможностите на Рохани да оказва влияние над иранската външна политика в региона на Близкия изток са твърде незначителни.    ", "date": "2019.05.10", "title": "Отчаяният ход на Иран"}
{"url": "http://www.classa.bg/%D1%81%D0%B2%D1%8F%D1%82/item/395348-%D0%B5%D1%81-%D1%81%D1%81%D1%81%D1%80-%D0%BD%D0%B5%D0%BA%D0%B0-%D0%B4%D0%B0-%D0%B2%D0%B8%D0%B4%D0%B8%D0%BC", "text": "Напоследък из социалните мрежи често четем, че ЕС бил като СССР. Но разложено на своите две части, уравнението \"ЕС = СССР\" лъсва не само като абсурдно, но и като глупаво и исторически несъстоятелно.          ЕС = СССР. Това велемъдро уравнение, което често се повтаря из велемъдрите социални мрежи, разбира се заблуждава. И - пак разбира се - идва на бял свят като рожба на същия този СССР. И по-точно - на неговата дълголетна пропагандна традиция, която днес обслужва настоящата власт в Москва. С други думи: наследниците на Съветския съюз обвиняват ЕС, че прилича на… Съветския съюз. Тотален абсурд. Разложено на своите две части, уравнението лъсва не само като абсурдно, но и като глупаво и исторически несъстоятелно. Нека да видим: Разликите Европейският съюз е сдружение на суверенни държави, обединили се на доброволен принцип. Тях никой не ги държи насила вътре, напротив - пред входа чакат ентусиазирани кандидати. И никой не желае да го напуска, освен британците, които обаче вече също не искат. Докато СССР беше имперска конструкция, сглобена в резултат от много войни. Там  , които всъщност също не искаха.      А онези, които първи тръгнаха да го напускат, си платиха с кръвопролития и метежи. И още ги е страх, че Русия може да тръгне да си ги прибира обратно. ЕС възниква като поука от много кървави войни. СССР възниква като продукт на много кървави войни. Забелязвате ли разликата? Тъкмо поради тази разлика СССР води многобройни открити и скрити войни, прави преврати в чужди държави, инсталира марионетни правителства, държи за гушата многобройни сателитни държави в Европа. А ЕС не е водил нито една война, не ми е известно да е организирал преврати, няма и сателити, над чиято съдба да се разпорежда, няма дори собствена армия. С две думи: ЕС е мир, СССР - война. ЕС е зона на законността и правовия ред. СССР беше зона на беззаконието и произвола. Да, и на двете места има закони, само дето в ЕС те важат за всички и общо-взето се спазват, докато в СССР бяха просто пропаганден параван, зад който всичко се решаваше от Партията и нейните изпълнителни органи. Да споменавам ли изобщо свободата? Свободата на словото, свободата на икономическа инициатива, свободата на придвижване, свободата на самоопределение, свободата на вероизповедание, свободата на изкуството, свободата на различните - всички тези (и още много) свободи в СССР ги нямаше. А в ЕС вече дори не ги забелязваме, те са всекидневие. Освен от Партията, в СССР властта се държеше от още един субект: всемогъщите тайни служби със сменящи се имена. А коя партия държи властта в ЕС? И къде са му тайните служби? Да поговорим и за стопанството, за благоденствието, за икономическите възможности на хората. Всъщност, какво има да говорим? На едното място - командно, хронично дефицитно и бедно. На другото - пазарно, многообразно, благосъстоятелно, с достоен живот за всеки. И все пак: една важна прилика Между ЕС и СССР все пак могат да се открият и една-две далечни прилики. И двете са многонационални политически конструкции, това е ясно. И двете трудно намират „общ език\" - може би тъкмо поради това „езикът\" на Брюксел и до ден-днешен е толкова скучен, безцветен и обтекаем, че някои дори го сравняват с „мъртвия език\" на СССР. И най-важната прилика: такива разнородни политически образувания много трудно се управляват с инструментите на обичайната демокрация, развила се вътре в национални държави. СССР се справяше с тази трудност, като просто игнорираше демокрацията и управляваше с диктат и терор. А ЕС като soft power се опитва да я преодолее чрез преговори, чрез търсене на мнозинства и консенсуси. Мъчна работа, която невинаги се получава. И така, уважаеми привърженици на уравнението \"ЕС = СССР\", уважаеми физически лица и ботове: Кое предпочитате? Мир, законност, свобода и благоденствие - или война, произвол, тирания и бедност? Няма нужда да ми отговаряте.  ", "date": "2019.05.10", "title": "ЕС = СССР? Нека да видим."}
{"url": "http://www.classa.bg/%D1%81%D0%B2%D1%8F%D1%82/item/395349-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D1%82%D1%83%D1%80%D1%81%D0%BA%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%B8", "text": "Хиляди затворници в Турция излежават присъдите си в изолатора. Условията там са толкова непоносими, че някои посягат на живота си. Турските власти обаче мълчат по въпроса.       \"От ден на ден условията се влошават и аз се чувствам все по-зле. А имам право на живот. Затова настоявам отново да бъда върнат в обща килия\" - това е написал 58-годишният учител Музафер Йозченгиз, прекарал 14 месеца в изолатора. В писмото си до съдията той твърди, че е бил хвърлен в изолатора \"без никакво основание\", определя се като много болен човек, на когото не му остава нищо друг освен доброволно да избере смъртта.     На 27 април Йозченгиз издъхва. Само два дни след като е написал горните редове и след повече от две години, прекарани в затвора със строг режим в Чорум. Той е бил осъден на 12,5 години лишаване от свобода, защото членувал в забраненото в Турция Движение на Фетхуллах Гюлен. Предсмъртното му писмо беше изпратено на Дойче Веле от депутата от Демократичната партия на народите (HDP) и член на парламентарната Комисия за човешките права Йомер Фарук Гергерлиоглу.  Три хиляди затворници в изолатора Няма официални данни за това колко затворници в Турция се намират в единични, изолирани килии, нито пък колко от тях са посегнали на живота си. Но според наблюдатели, броят им е около три хиляди. От пресслужбата на турското правосъдно министерство не отговориха на съответното запитване на Дойче Веле. Лейла Уста Сахин, която е отговорничка за човешките права на управляващата Партия на справедливостта и развитието (ПСР), също не пожела да отговори на нашето запитване. В турската преса обаче зачестяват информациите за случаи като този с учителя Йозченгиз. На 19 април в затвора в град Силиври е починал пенсионираният генерал Заки Хасан, обвинен в шпионаж в полза на Обединените арабски емирства. Той също е посегнал на живота си в изолатора. Според законите в Турция, излежаващият присъда може да бъде затворен в изолатор в следните три случая: ако е осъден ефективно на доживотен затвор, ако е ръководил терористична организация или като дисциплинарна мярка в затворите. Вероятно обаче в много турски затвори мярката се практикува безразборно. Депутатът Йомер Гергерлиоглу от HDP, който в турския парламент се бори за подобряване на условията за затворниците, казва, че хората, затворени в изолаторите, са подложени на нечовешки условия. На тях им е забранено дори да се разхождат или да спортуват. Законът предвижда най-много 20 дни в изолатора като дисциплинарна мярка. \"Но стотици затворници остават в изолатора много по-дълго, понякога и повече от две години. А това означава, че в турските затвори човешките права явно нямат никакво значение\", казва той. В Турция ще бъдат изградени 100 нови затвора И социоложката Езги Юсуфоглу, която се занимава много активно с темата за доживотните присъди, потвърждава, че условията в турските затвори са изключително тежки. Тя посочва, че на държаните в изолатора им е строго забранено да контактуват с други затворници, а право на свиждания получават само най-близките им роднини - по права линия и от първа степен. От 2014 година насам Юсуфоглу също не е получавала данни от правосъдното министерство за броя на затворниците в изолатори. Преди 5 години те са били 1453. По официална информация на министерството на правосъдието и според ръководството на самите затвори, през 2018 година в 385 турски затвора е имало общо 260 000 затворници. Капацитетът на тези затвори всъщност е общо 111 000 места, но той е бил увеличен. В килиите са били монтирани легла на два етажа, били са поставени и допълнителни матраци на пода. Според представители на правителството, в Турция ще бъдат изградени нови 100 затвора.  ", "date": "2019.05.10", "title": "Какво се случва в турските затвори"}
{"url": "http://www.classa.bg/%D1%81%D0%B2%D1%8F%D1%82/item/395346-%D1%80%D0%B0%D0%B7%D0%BF%D0%B0%D0%B4-%D0%BD%D0%B0-%D0%B5%D1%81-%D0%BD%D0%B5,-%D0%B4%D0%BE%D1%80%D0%B8-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B5%D0%B2%D1%80%D0%BE%D1%81%D0%BA%D0%B5%D0%BF%D1%82%D0%B8%D1%86%D0%B8-%D0%B2%D0%B5%D1%87%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D1%82%D0%BE%D0%B2%D0%B0-%D1%82%D1%8F%D1%85%D0%BD%D0%B0%D1%82%D0%B0-%D1%86%D0%B5%D0%BB-%D0%B5-%D0%B4%D1%80%D1%83%D0%B3%D0%B0", "text": "В момента Британия се подготвя за европейските избори в края на май месец точно както и всяка друга страна членка на Европейския съюз. Доскоро изглеждаше, че популизмът се радва на голяма популярност и в останалата част на континента. Британия обаче се отличава с едно - само там популистите все още поддържат силен антиевропейски курс. Социологическите проучвания на Острова сочат, че Найджъл Фараж и острият му тон срещу Евросъюза имат шанс да съберат най-голям процент при евровота. Навсякъде другаде в Европа партиите, които преди призоваваха за напускане на ЕС, съществуват, но фундаментално променят посланията си към избирателите.     През 2016 г. Европейският съвет за външна политика (ЕСВП) отбелязва, че има поне 15 партии в рамките на Евросъюза, които настояват за провеждането на референдуми относно членството в ЕС. В момента подобни призиви на практика не съществуват. По иронично стечение на обстоятелствата националистическите партии бяха принудени да протегнат ръце към международните си съмишленици. Така те се обединиха под лозунга на италианския вицепремиер Матео Салвини - \"Европа на здравия разум\" - и започнаха да настояват не за разрушаване на Европейския съюз, а за промяна. Те искат фокусът да е върху сигурността на континента, справянето с нелегалната миграция и върху икономическите интерес на отделните нации в рамките на ЕС. В много отношения тази еволюция във възгледите е ефект от Брекзит. Дълбоката политическа криза, в която изпадна Британия, не е желан сценарий от останалите европейски лидери и не обещава да привлече много гласоподаватели. Разбира се, ако Брекзит не се окаже катастрофата, която мнозина предсказват, най-вероятно популистите ще се завърнат към евроскептицизма си. Въпреки това трансформацията има и по-дълбоки корени. Популистките партии разбраха за електората си нещо много важно - че за него няма сблъсък между визиите за отворена, интернационална Европа и такава за затворената, националистическа Европа. С други думи, европейската идентичност остава важна за европейците и в рамките на Евросъюза те чувстват сигурност, от която не искат да се лишат. Това не означава, че са доволни от статуквото, напротив. Затова ако искат да успеят за изборите, партиите трябва да представят себе си като радетели на промяната. Подобни нагласи показва и скорошно проучване на Евробарометър, според което в началото на тази година повече от 68% от анкетираните определят членството в ЕС като добро за страната им. Това е най-високият резултат от 30 години насам. Мащабно паневропейско допитване на YouGov, проведено за ЕСВП, също доказва, че европейската идентичност остава много важна за европейците. Мнозинството във всяка една от държавите споделя, че принадлежността към европейската общност е също толкова важна, колкото и националната принадлежност. Европейските граждани са били запитани коя за тях ще е най-голямата загуба, ако в един момент ЕС спре да съществува. Отговорите им показват точно какво най-много ценят те в членството си в Евросъюза. Като най-голям и незаменим плюс анкетираните посочват единния пазар и възможността за живот, работа и пътуване в други страни членки на ЕС. На второ място се нарежда идеята за Европейския съюз като глобален играч в свят на държави-континенти. Европейците виждат ЕС като блок, който може да осигури защита срещу суперсили като САЩ и Китай. Но по-интересното е, че хората обръщат внимание не само на това какво им предлага Евросъюзът, но и на това какво представлява. Затова и третият най-често даван отговор е, че разчитат на ЕС за защита на демокрацията и върховенството на закона. Позитивната представа за Евросъюза се затвърждава и от факта, че европейците приветстват протекционистката политика на Брюксел. Най-много такива отговори са дадени в Румъния, Испания, Полша и Унгария. Това опровергава спекулациите, че страните от Вишеградската четворка са по-скоро скептични към Европейския съюз. Проучването на ЕСВП показва, че същото се отнася и за вижданията за \"затворена\" Европа. Освен в Унгария, в никоя друга европейска държава анкетираните не посочват като заплаха номер едно миграцията. Вместо това те се притесняват от радикалния ислям, което показва, че хората са по-загрижени за интеграцията, а не за контрола на границите. В Австрия, Германия и Гърция национализмът се посочва като също толкова сериозна заплаха за ЕС, колкото е и бежанската вълна. Междувременно в Унгария на Виктор Орбан, в Италия на Матео Салвини, както и в Гърция, Испания и Полша емиграцията се приема за също толкова тежка криза, колкото е бежанската. В Гърция и Испания положението с емиграцията е толкова сериозно, че жителите настояват за политики за ограничаване на пътуванията в чужбина. Причините за притесненията от твърде големи емиграционни вълни са ясни - \"изтичане на мозъци\", загуба на икономически потенциал и разпад на традиционното общество. Изводът е, че европейците искат повече подкрепа за интеграцията на мигрантите и повече политики за асимилирането им. Ясно е, че антисистемните партии разбират, че възгледите на гласоподавателите им не се ограничават от обикновения краен национализъм. Но освен това ако искат сигурна победа, те трябва да разберат и че европейците вече не харесват статуквото. Три четвърти от анкетираните от ЕСВП казват, че системата в страната им и/ или тази на Евросъюза е компрометирана. Две трети вярват, че бъдещето на децата им ще е по-лошо от тяхното собствено. Да обещаеш още от същото вече не върши работа.  Затова и призиви като този на Салвини за \"Европа на здравия разум\" събират последователи и злепоставят противниците си като защитници на омразното статукво. Далеч не е сигурно обаче дали този подход ще донесе на италианския вицепремиер и на съмишлениците му желания брой гласоподаватели.  ", "date": "2019.05.10", "title": "Разпад на ЕС? Не, дори най-големите евроскептици вече не искат това. Тяхната цел е друга"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395341-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D1%80%D0%BE%D1%81%D1%82%D0%B8-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BE%D1%82-%D1%81%D0%BA%D1%8A%D0%BF-%D1%87%D0%BE%D0%B2%D0%B5%D0%BA", "text": "Сърцето на Слави Трифонов явно се разтопило на сбогуване с Би Ти Ви, защото във филмчето за сбогуване, което бе показано в предаването на 6 май, присъстваше Крисия. Нещо повече-малката певица бе показана на два пъти, заедно с екранната си половинка Господин Андреев в клипчето, озаглавено „Ретроспекция:19 години Шоуто на Слави”, пише Hotnews.bg. То бързо се превърна в хит в социалните мрежи.  В него освен Крисия могат да видят още и няколко други знакови личности, напуснали предаването: Галя от балет „Сатен”, бившият сценарист Росен Петров и актьорът Виктор Калев. Помен няма обаче от нито една от вокалистките на „Ку-ку бенд” като се започне от Алекс Раева и Деси Добрева и се свърши с Цветелина Грахич и двете настоящи солистки на оркестъра. Не са показани и легенди като Любо Нейков, Руслан Мъйнов и Евтим Милошев, но за сметка на това кадрите с Краси Радков са десетина.     Причината за раздялата на Дългия с Крисия така и не станаха ясни, но наскоро той коментира, че при избора на нова звезда, която тече в момента, трябва да се внимава, за да не се повторят грешките в разградчанката и нейните родители.      Явно обаче лошите чувства са останали в миналото, щом тя намери място в ретроспекцията. Появата на Калев и балерината не е сензация, защото те поддържат добри отношения с Трифонов. Влизането в кадър на Росен Петров обаче озадачи мнозина, защото раздялата между него и Слави бе повече от драматична.", "date": "2019.05.10", "title": "Слави Трифонов прости предателство от скъп човек"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395342-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BC%D0%B0%D0%B9", "text": "  ОВЕН ( 21 март - 20 април ) Отличен ден за туризъм, спорт и семейни екскурзии сред природата. Всичко ще бъде чудесно, ако планирате ваканцията си предварително. Късмета в любовта, ще ви изглежда почти мистичен, но не бъдете прекалено лековерни. Новият ви любим, може да се окаже истински спекулант. От гледна точка на чувствата, а не на парите. ТЕЛЕЦ ( 21 април - 21 май )  Днес се опитайте на всичко да гледате оптимистично, без да задълбавате. Така, ще бъде по-лесно, да оцелеете в този труден ден. С прехвърлянето на пари в друга сметка, бъдете внимателни-възможна е измама. В личната сфера, трябва да изчакате нещата да утихнат. Не се опитвайте, да изяснявате нищо. БЛИЗНАЦИ ( 22 май - 21 Юни ) Очаква ви много натоварен ден. Ще трябва да свършите толкова много, че дори да направите пътуване сами. Основното нещо е да не бързате и не се опитвайте да правите всичко наведнъж. В комуникацията с колегите е необходима гъвкавост, а пред шефовете, не се оплаквайте. Вечерта са възможни неприятни новини.   РАК ( 22 юни - 23 юли ) Препоръчително е да положите усилия, за да постигнете резултат във финансовата сфера. Разбира се, да броите парите си е приятно преживяване, но по някаква причина, ще решите да похарчите всичко, което сте натрупали. Тактичност, ще ви бъде необходима в любовта. Ако приложите правилната тактика, партньорът ще ви гледа с други очи. ЛЪВ ( 24 юли - 23 август ) Може да се препънете, ако не озаптите своя ентусиазъм. Опитите ви да поправите мълниеносно всичко в работата си, може да доведе до многобройни грешки. В личния живот, колкото и да е странно, ще се нуждаете от здравословно чувство за хумор. Само без сарказъм, в противен случай отношенията ще се влошат. ДЕВА ( 24-ти август - 23 септември ) Днес, няма да е най-добрият ден, по отношение на решаването на бизнес и финансови проблеми. По-добре посветете деня на почивка, културни развлечения и общуване с близките. Ако времето позволява, отидете сред природата или на вилата. Трябва да избягвате нервното претоварване, то може да доведе до депресия. ВЕЗНИ( 24 септември - 23 октомври) Днес, денят, ще ви изглежда безоблачен и щастлив. Особено, ако получите обещани пари, по сметката си. Не се опитвайте незабавно да харчите всичко, отделете си пари за почивка. Възможно е също, вашите близки да се нуждаят от спешна помощ. Ако ги затрупате с щедрост и топлина,това ще ви се отплати, в близко бъдеще. СКОРПИОН ( 24 октомври - 22 Ноември ) Не се препоръчва да се отпускате прекалено рано, защото може да загубите доста перспективи в работата си. В личния живот, може да се наложи да направите важен избор. Тук без интуиция, няма да минете. Битовите и семейни проблеми, ще решите леко, но финансовите, ще се окажат по-сериозни, отколкото ви е изглеждало преди.   СТРЕЛЕЦ ( 23 Ноември - 21 Декември ) Днес, ще бъдете подложени на голямо напрежение, което ще продължи до края на деня. Може би сами сте се настроили така? От лечение на хронични заболявания не се отказвайте. Ако това е сезонна алергия или гастрит, тогава използвайте вече тествани средства. Ще е добре, също да започнете лека диета или някакъв вид спорт. КОЗИРОГ (22 Декември - 20 януари ) Очаква ви емоционален ден, когато нещата ще се развиват непредсказуемо, в случай че загубите контрол над себе си. Добър шанс за успех в бизнеса, ще имат тези, които са инвестирали в стоки. В семейния живот могат да възникнат проблеми, свързани с преместване или смяна на жилището. Не бързайте с плащането на пари, от личната си сметка.  ВОДОЛЕЙ ( 21 януари -  19  февруари ) Съществува риск от материални загуби. Особено, ако не знаете думата \"икономия\". Сизифов труд - знаете ли какво е това? Тогава не е нужно да правите неща, с които не сте добре запознати или не носят печалба. В любовните дела напротив, ще сте на висота. Може да очаровате човек, който преди това дори не ви е забелязвал.   РИБИ ( 20 февруари - 20 март ) Очаква ви стресова ситуация, свързана с изясняване на отношенията. Близък приятел, ще ви провокира към конфликт и след това, ще ви обвини за всички смъртни грехове. Парите ще са ви достатъчни, за да помислите за обновяване на гардероба и външния вид. И не е нужно да се консултирате с някого, за да си купите нещо за себе си.", "date": "2019.05.10", "title": "Дневен хороскоп 10 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395343-%D0%BF%D1%8A%D1%80%D0%B2%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0%D1%82%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B0-%D0%BF%D0%BE%D1%81%D0%BB%D0%B5-%D0%BA%D1%83%D1%80%D1%81%D0%BE%D0%B2%D0%B5-%D0%BF%D0%BE-%D1%81%D1%82%D1%80%D0%B5%D0%BB%D0%B1%D0%B0-%D0%BB%D0%B8", "text": "Парламентът прие на първо четене закона, иницииран от т.нар. \"патриоти\", за либерализиране на неизбежната отбрана. Явно властта тотално се е провалила в осигуряването на ред и сигурност  и сега залага на саморазправат а.       \"Обединените патриоти\" успяха да вкарат предизборно закона за либерализиране на неизбежната отбрана. На първо четене парламентът прие инициираните от национал-популистите промени в Наказателния кодекс, според които отбраняващ се гражданин няма да носи наказателна отговорност за действията си, когато \"  както и когато \"нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем\".      Ако в българския парламент имаше истинска опозиция, тя вероятно щеше да отбележи, че щом едно управление разчита на саморазправата, то тотално се е провалило в осигуряването на обществен ред и сигурност. Само че опозиция няма.   Брутализъм. Във всички идеи на \"патриотите\".   Ако т.нар. \"патриоти\" продължат да бъдат необходими за крепене на правителството, те едва ли ще спрат дотук. Вероятно на следващите избори ще се улесни носенето на оръжие, на по-следващите ще се организират курсове по стрелба за бабите по селата и още, и още...   Във всичките идеи на тези хора присъства брутализъм. Ако ще решават въпросите на здравеопазването, първото, за което се сещат, е да вкарат в затвора някакви лекари или инвалиди-мошеници. Ако ще ходят в Европейския парламент, неизменно обещават, че ще тропат по масата, ще се инатят, ще отказват всякакви преговори и компромиси. Така е и в сферата на правосъдието - единственото, което им хрумва, е да увеличават наказанията.  През миналия век в Англия бесели на площада домашните помощници за едно откраднато пени - с тези свои думи Валери Симеонов изложи интересна визия за правото. Той можеше да се позове и на други времена - например когато са разпъвали хората на кръст или са ги набивали на кол. Можеше да се позове и на някои ислямски страни, в които и днес все още режат ръце. Да, съществува и такава версия на правосъдието, прилагана в предмодерните общества. Те не са достатъчно добре организирани, което не позволява на властта да улавя всеки нарушител - повечето престъпници никога няма да бъдат осъдени. Но пък който бъде хванат, се подлага показно на ужасни мъки за назидание. Новото време променя този модел: благодарение на все по-добрия контрол, наблюдението, териториалните регистри, научните методи и пр., тенденцията е все по-голяма част от нарушителите да се залавят. Затова пък наказанието губи своя зрелищен характер: осъденият потъва в затвора, не чуваме за него, забравяме го. От историята знаем, че този втори модел е далеч по-успешен.   Връщане към Средновековието?  Очевидно провалът на българските институции кара популистите да мечтаят за връщане към Средновековието. С тази разлика, че показните наказания днес се случват не на площада, а в медиите, които препредават неуморно кадри като белезниците на Десислава Иванчева. Няма съдебно решение, което да не е оспорвано, осмивано, посрещнато с улични протести, а това кара политиците зрелищно да затягат законите. Законът като отмъщение - не е ли това оксиморон?  Да, темата за отмъщението се завърна в нашето общество. Помагат холивудските трилъри, в които героят обикновено губи доверие в полицията и се хваща сам да изтреби негодниците; помагат социалните мрежи, които подкопават всякакви авторитети. Какво ни чака, когато вместо в доверие и разум започнем да живеем в страх и омраза? Виждаме го в Америка - в тази свръх-въоръжена страна периодически някой изперква, нахлува в някое училище и изпозастрелва децата. Само си представете как ще си ходим на гости, ако знаем, че онзи е в правото си да ме убие, понеже съм проникнал в имота му след залез слънце - дали пък вчера нещо го ядосах? Редовият български расист вероятно си представя, че по този закон българите ще могат да избиват ромите. Но нека се опита да си представи и другата хипотеза - роми избиват българи, например рокерите, дошли да ги тормозят в гетото. Когато всички започнат да се избиват, няма да е по-добре. Редът в обществото предполага омиротворяване на междучовешките отношенията. А нагласите на българските законодатели вървят тъкмо в обратната посока.   Популизмът в правото е много опасен  Учените отдавна са установили, че увеличаването на наказанията не води до намаляване на престъпността - тя е резултат от системното и организирано действие на правоохранителните органи. Смъртното наказание не намалява престъпленията, а отвързва дееца от човешкия свят и го радикализира, защото няма какво да губи. Въоръжаването на населението не помага на слабите да се защитават, точно обратно - то помага на силните да налагат волята си, защото именно те умеят да си служат с оръжие.  Надявам се, че между първо и второ четене този законопроект ще бъде отменен или поне съществено редактиран. През 1997 Конституционният съд отмени един опит за разширяване на неизбежната отбрана. Главното е да разберем, че популизмът в сферата на правото е изключително опасен. Там трябва водещ да е разумът, а не страстите и политическата пропаганда.  Ивайло Дичев    ", "date": "2019.05.10", "title": "Първо либерализиране на неизбежната отбрана. А после курсове по стрелба ли?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395344-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%81%D0%B8%D0%BC%D0%BE%D0%BD-%D0%B7%D0%B8%D0%BB%D0%BE%D1%82", "text": "  Св. апостол Симон Зилот се нарича още Кананит ( ;  ), понеже произхождал от град Кана Галилейска . На сватбеното угощение на Симон между поканените били и Иисус Христос, пречистата Му майка и учениците Му. Тук Спасителят направил първото Си чудо, като превърнал пет делви вода във вино ( ). Вероятно Симон произлизал от твърде бедно семейство, та дори на такъв семеен празник – на неговата сватба – нямало достатъчно вино за гостите. Умолително погледнала Иисусовата майка към своя Син и казала: \"Вино нямат...\".     Симон се наричал Зилот ( ;  ), което значи ревнител, понеже бил пламенен привърженик и ревнител на закона Господен. Според някои църковни тълкуватели той бил наричан Зилот, понеже след чудото на сватбата в Кана Галилейска той се изпълнил с обич и привързаност към Иисуса Христа и станал ревностен проповедник на Словото Божие, ревнител за спасителното дело на своя любим Учител. Като получил заедно с другите апостоли Светия Дух в деня на  , той обходил с проповед за Христа Египет, Етиопия, Либия, Мавритания и дори далечните земи на Римската империя – Британия. Според църковното предание там той приел мъченическа смърт, като след жестоки изтезания бил разпънат на кръст. Това станало през времето на римския император Траян (96–117 г.).", "date": "2019.05.10", "title": "Св. апостол Симон Зилот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395345-10-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1553 г. - От Лондон потегля морска експедиция на бъдещата Московска компания, която установява северния морски път към Русия.   1865 г. - Гражданската война в САЩ: Джеферсън Дейвис, президент на американската Конфедерация през Гражданската война, е пленен от силите на Съюза.   1869 г. - Завършена е Първа презконтинентална железница, която свързва Изтока и Запада на САЩ.   1871 г. - Във Франкфурт е подписан френско-германски мирен договор, според който Франция губи Елзас и Лотарингия.   1881 г. - Коронясан е първият крал на Румъния - Карол I.   1924 г. - Едгар Хувър е назначен за директор на Федералното бюро за разследване и остава на този пост до своята смърт през 1972.   1933 г. - Цензура: В Германия нацисти организират мащабно изгаряне на книги.   1940 г. - Втората световна война: Германия нахлува в Люксембург, Холандия и Белгия.   1940 г. - Втората световна война: Невил Чембърлейн се оттегля от постта министър-председател на Обединеното кралство поради болест и официално препоръчва за свой наследник Уинстън Чърчил.   1941 г. - Втората световна война: Полетът на Хес до Британия при който скача с парашут над Шотландия, в опит да осъществи мирни преговори между Великобритания и Нацистка Германия, но е задържан от британски военни като военнопленник.   1941 г. - Реактивният изтребител Месершмит 163 преодолява границата от 1000 км/ч. (1003,9 км/ч). Рекорд до 1947 г.   1994 г. - Силвио Берлускони става министър-председател на Италия за първи път.   1994 г. - Нелсън Мандела полага клетва като първи чернокож президент на ЮАР.   2007 г. - Министър-председателят на Обединеното кралство Тони Блеър обявява своето оттегляне след десет годишно заемане на поста.  ", "date": "2019.05.10", "title": "10 май, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395338-%D1%83%D1%87%D0%B5%D0%BD%D0%B8%D1%87%D0%BA%D0%B0-%D1%81%D1%82%D0%B0%D0%BD%D0%B0-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0", "text": "Ученичка от американския щат Калифорния се оказа в центъра на страшен скандал, след като разкри, че работи в порноиндустрията, съобщава CBS. Кейтлин Финк говори за началото на кариерата си пред ученическия вестник The Bruin Voice. Училищната областна администрация се опитала да предотврати публикуването на статията, озаглавена „Рискован бизнес: старта на кариера в развлекателната индустрия за възрастни\", тъй като нарушавала моралните стандарти. От там са заплашили школския вестник със закриване, а учителката, подготвила скандалния материал – с уволнение. Според независим юрист обаче статията не е непристойна.      Самата публикация предизвика много спорове не само заради шекотливата тема, но и заради ограниченията, налагани върху свободата на словото. „Чувствам, че областта разглежда това като забранена вещ, която трябва да се скрие. Темата обаче не е забранена. Просто това е тема, по която хората не обичат да говорят, защото ги кара да се чувстват некомфортно\", казва в края на интервюто си пред телевизионния канал младото момиче.      Тя признава, че е напуснала бащината къща в навечерието на Нова година и е започнала да се издържа самостоятелно. Благодарение на работата си в порноиндустрията Финк си плаща наема, телефонните сметки и разходите за комунални услуги. Кейтлин казва още, че за часове печели по няколкостотин долара, но хората я гледат лошо, когато разберат как изхранва прехраната си. Въпреки това ученичката е доволна от работата си и все по-често получава комплименти.", "date": "2019.05.10", "title": "Ученичка стана порноактриса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395339-10-%D0%BD%D0%B0-%D0%BD%D0%B0%D0%B9-%D0%BF%D1%80%D0%BE%D0%B4%D0%B0%D0%B2%D0%B0%D0%BD%D0%B8%D1%82%D0%B5-%D0%BA%D0%BE%D0%BB%D0%B8", "text": "Британското сп. Autocar състави класация на най-масовите автомобили в историята. Рейтингът отчита различни статистики за продажбите и страда от някои неточности, но въпреки това отразява относително точно популярността на моделите.  В списъка са включени над 60 коли, но най-интересна е челната десетка,   10. Oldsmobile Cutlass (1961-1999), 11.9 милиона     Oldsmobile вече не съществува, но името на някога славната марка се свързва с едни от най-напредничавите нововъведения в американското автомобилостроене. В нейните коли за пръв път се появява разпределителната капачка на запалването и хромираните детайли. В актива на Oldsmobile са също полуавтоматичната трансмисия (1937 г.) и усъвършенстваната му версия - пълноценният автоматик Hydra-Matic (1940 г.). След Втората световна война технологичното развитие на компанията продължава с изключително успешния V8 Rocket с висока степен на сгъстяване и мощност 135 к.с., представен през 1949 г. Благодарение на него Oldsmobile триумфира в NASCAR, което изстрелва продажбите в небето.   9. BMW 3er (1975-досега), 13.3 милиона     Баварската \"тройка\" става еталон за спортен седан още с първото си поколение. моделът традиционно се подрежда сред лидерите по продажби в своя клас. През октомври миналата година дебютира седмото поколение на 3er. 8. Hyundai Elantra, (1990-досега), 13.4 милиона     Ако става дума за най-продаваните коли в историята, надали някой би се сетил точно за Elantra. Корейският модел обаче печели почитатели с разумното съотношение между цена и качества вече близо три десетилетия. 7. Renault Clio (1991-досега), 14.6 милиона     Clio е един от най-значимите успехи на Renault всички времена. Петото поколение на модела бе представено на салона в Женева и продажбите му започват в края на годината.   6. Honda Civic (1972-досега), 17.3 милиона     Благодарение на това малко автомобилче, показано за пръв път през юли 1972 -ра, Honda се подрежда сред най-големите производители в света. През миналата година Civic заема четвърто място сред най-продаваните модели в света. Следващата генерация трябва да се появи през 2021 г.   5. Lada Riva (1980-2015), 18 милиона     Тук от Autocar вероятно имат предвид всички модели на ВАЗ със задно предаване, построени на платформата на FIAT 124 (1966 г.). Иначе от продаваната като Riva \"петица\" са произведени почти двойно по-малко бройки, отколкото от 2106 - 2.91 млн. срещу 4.39 млн.   4. Opel/Vauxhall Corsa (1982-досега), 18.3 милиона     Името Corsa се появява в гамата на Opel преди 37 години. Във Великобритания го познават като Nova. Новото поколение на бестселъра ще бъде унифицирано с Peugeot.   3. Volkswagen Golf (1974-досега), 34.8 милиона     30-милионният Golf слезе от конвейера през 2013 г. моделът е традиционен лидер по продажби в Европа още от първото си поколение. Volkswagen ще представи осмата генерация през октомври.   2. Ford F-Series (1948-досега), 39 милиона     Простата и здрава конструкция в комбинация с достъпна цена правят този пикап най-популярния модел в Щатите за всички времена.   1. Toyota Corolla (1966-досега), 45.5 милиона     Компактната японка отнема на Volkswagen Käfer титлата \"Най-продаван автомобил в света\" само осем години след старта на производството. Toyota бълва нова Corolla на всеки 15 секунди.", "date": "2019.05.10", "title": "10 на най продаваните коли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395340-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81-%D0%B6%D0%B5%D1%81%D1%82%D0%BE%D0%BA-%D0%B3%D0%B0%D1%84", "text": "Навръх 6 май херцогинята на Съсекс роди първородния си син. Съпругът й – принц Хари, призна, че е на седмото небе, че вече е баща.  Сега обаче сме се фокусирали върху раждането на Меган и първият й гаф след него. Всъщност Маркъл вече стана известна с нарушаването на редица дори и вековни кралски традиции и този случай не е по-различен. Този път всичко е свързано с бебето и раждането.   Според журналисти е много странно, че херцогинята на Съсекс категорично отказва да покаже бебето си за снимки. Британските медии са загрижени, че бившата актриса пренебрегва и погребва десетки традиции на кралското семейство и наистина не желае да покаже сина си на обществеността.     Всички са запознати, че след раждането по протокол следва фотосесия на бебето, за което копнеят всички британци на Острова. Освен, че не я получиха, те забелязаха и още нещо странно и нетипично. Раждането на сина на Хари бе оповестено 8 часа, след като вече се е случило, което е невероятно за кралското семейство.   Обикновено при раждането на наследник роялите по правило изпращат писмо до портите на Двореца, в което се посочва, освен че раждането е започнало, то и имената на лекарите, които спомагат то да мине безпроблемно. Този път пък имената на медиците, които са помагали на Меган Маркъл, въобще не бяха оповестени, отбелязват британските медии. Поредната въпросителна в цялото събитие е и къде точно се е родило бебето. Никой не е наясно след десетките смени на локациите, дали Маркъл е родила у дома или в болница. Все пак е редно да отбележим, че    който функционира от няколко месеца. Там херцозите на Съсекс обявиха, че детето се е родило в 6 сутринта на 6 май.   Принц Хари е бил през цялото време до любимата си.   Естествено веднага поздравленията към тях заваляха, а най-креативен в своето бе именно братът на Хари – Уилям. Той вече е горд татко на 3 деца и е напълно наясно какво очаква херцогът на Съсекс. Именно заради това Уилям си направи шега: \"С голямо удоволствие и радост посрещам брат си в общността на лишените от сън, каквито са родителите\".   Херцозите на Съсекс съобщиха, че новороденото момченце тежи 3,26 кг и че е в добро здраве. Новината \"Момченце е\" в техния акаунт в Инстаграм събра над 2,6 милиона харесвания. Името на бебето все още не е известно, но сред спряганите такива от жителите на Острова са Едуард и Артур.", "date": "2019.05.10", "title": "Меган Маркъл с жесток гаф"}
