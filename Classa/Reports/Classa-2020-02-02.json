{"url": "http://www.classa.bg/%D1%81%D0%B2%D1%8F%D1%82/item/406156-%D0%B5%D0%B2%D1%82%D0%B8%D0%BD%D0%B8%D1%8F%D1%82-%D0%B3%D0%B0%D0%B7-%D1%89%D0%B5-%D0%B8%D0%B7%D1%82%D0%BB%D0%B0%D1%81%D0%BA%D0%B0-%D0%BE%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D0%B2%D1%8A%D0%B3%D0%BB%D0%B8%D1%89%D0%B0%D1%82%D0%B0-%D0%BE%D1%82-%D0%B5%D0%B2%D1%80%D0%BE%D0%BF%D0%B0", "text": "Ниските цени на природния газ тази година по всяка вероятност ще бетонират раздялата на Европа с въглищата като източник на енергия. Необичайно мекото време намали търсенето за гориво на фона на наводняване на най-големия газов пазар в света с нови доставки. В същото време ефект оказаха и увеличените разходи за въглеродни емисии, които тласнаха икономиката в региона към „синьото гориво“, посочва Bloomberg в свой материал. „Политиците в Европа са доволни от толкова ниските цени на природния газ“, посочва Еут Ейкеленбом, старши консултант на Kyos Energy Consulting. „Това прави отказа от въглища по-лесен от очакваното“, допълва той. Понижаващите се цени на газа са световен феномен. Обекти за втечнен природен газ добиват рекордни количества, намалявайки разходите за горивото навсякъде. Това, на свой ред, помага за понижаване на цените на електричеството в Европа и облекчава част от политическото напрежение в енергийния сектор. Цената на бенчмарка в Амстердам достигна петмесечно дъно заради глобалното пресищане. Пазарните очаквания за идното лято също се намират на най-ниското си ниво от 2007 г. Особено видимо е, че отслабването стана факт през зимата, когато търсенето по традиция е в разгара си.       Вместо това холандските фючърси с доставка през следващия месец се очаква да поевтинеят с над 10% до 9,4 евро за мегаватчас до юни преди да завършат годината при цена от 14 евро, показват осреднените прогнози на десетима анализатори за Bloomberg. Това е в унисон със средните стойности за 2019 г., но много под миналогодишния връх от 23 евро. „От април ще станем свидетели на риска от истински спад на цените“, посочва Мъри Дъглас, директор на изследователското звено за европейски газ на Wood Mackenzie Ltd. „Преминаването от въглища към газ ще играе дори още по-важна роля в ребалансирането на пазара“, допълва той. Вече са налице някои доказателства, че мощности в Европа преминават от въглища към „синьо гориво“. Германският министър на икономиката Петер Алтмайер вече заяви миналата седмица, че електроцентралите на газ, които в момента не са на печалба, ще увеличат важността си, докато страната постепенно се отказва от въглищата и ядрената енергия. На този фон търсенето на електричество се очаква да нарасне заради плановете на правителството за електрифициране на всичко от транспорта до сградното отопление.       „Ще трябва да направим нещо с целия този излишен газ“, посочва Елхин Мамадов, анализатор на Bloomberg Intelligence. Според него очакванията са за допълнително поевтиняване на цените и още по-мащабно преминаване от въглища към газ. В същото време до момента пресищането на пазара не показва признаци за облекчение. Доставките остават стабилни, като се очаква през тази година в експлоатация да влезе и втората тръба на „Северен поток“, която ще свързва директно Русия с Европа. В същото време доставките на втечнен природен газ се очаква да нараснат с количествата от нови обекти в САЩ, Катар и Австралия. Излишъкът на запасите се изостря и от времето. Тази зима се очаква да бъде една от най-топлите за последните 30 години в Европа. „Ще бъде болезнено“, посочва Карлос Торес Диас, ръководител на звеното за пазарни проучвания на норвежката компания Rystad Energy. В края на отоплителния сезон през март „ще приключим отново с високи нива на запаси“, допълва той.  ", "date": "2020.02.02", "title": "Евтиният газ ще изтласка още повече въглищата от Европа"}
{"url": "http://www.classa.bg/%D1%81%D0%B2%D1%8F%D1%82/item/406157-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B3%D0%BE%D1%82%D0%B2%D0%B8-%D0%BD%D0%BE%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%B7%D0%B0-%D0%B5%D1%81", "text": "Британският премиер Борис Джонсън е готов да прекрати преговорите с Европейския съюз за бъдещите търговски взаимоотношения с блока, ако не получи желаното. В първата си реч след   той се очаква да представи пред бизнес лидери и дипломати в понеделник своите цели за предстоящите преговори. Представителите на Брюксел се очаква да публикуват своите изисквания същия ден. В изказването си Джосън ще заяви, че иска обширна търговска сделка, която да е поне толкова изгодна, колкото тази с Канада, но ще е готов и на по-свободни взаимоотношения – подобни на тези с Австралия, ако преговорите се провалят, посочва британски държавен представител пред Bloomberg. Джонсън също така отново ще наблегне и на това, че при договарянето на сделка за свободна търговия по модела с Канада няма да има съобразяване на законодателството с европейските стандарти. Европейските съдилища също така няма да имат юрисдикция върху Великобритания, а самият той няма да прави отстъпки по тези въпроси, посочва запознатият.  Националната здравноосигурителна система също така няма да е част от преговорите. Речта на Джонсън ще е първият изстрел в битката на новия фронт между Брюксел и Лондон. Новите преговори се предвижда да продължат 11 месеца, въпреки че според мнозина този срок трудно би могъл да бъде спазен предвид тригодишните препирни само по условията за излизане от ЕС. Председателят на Европейската комисия Урсула фон дер Лайен е посочвала по-рано, че ще бъде невъзможно да се сключи пълномащабна сделка преди края на годината, както иска Джонсън. Според в. Daily Telegraph позицията на блока е „разярила“ премиера. ЕС и Канада водиха търговски преговори в продължение на седем години, преди да постигнат окончателно споразумение през 2016 г. Влизането в сила на сделката пък отне почти още цяла година. На този фон в петък германският автомобилопроизводител  , че официалното излизане на Великобритания от ЕС не означава, че Brexit е завършил. Позовавайки се на несигурността около бъдещите търговски взаимоотношения между Лондон и Брюксел, компанията заяви, че замразява засега работата по следващата версия на Mini. Автомобилите на марката в момента се произвеждат в Англия и Холандия.  ", "date": "2020.02.02", "title": "Борис Джонсън готви нов търговски ултиматум за ЕС"}
{"url": "http://www.classa.bg/%D1%81%D0%B2%D1%8F%D1%82/item/406147-%D1%83%D0%BA%D1%80%D0%B0%D0%B8%D0%BD%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%BD%D0%BE-%D0%B5%D0%BA%D0%B8%D0%BF%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%BD%D0%B5-%D0%B5-%D0%B7%D0%B0%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0%D0%BD", "text": "Посещението на държавния секретар на САЩ Майк Помпео в петък в Украйна беше толкова неудобно, че може да се каже, че е пристигнал в Киев, под звуците на една песен на Боб Дилън: „Имаш много нерви, за да кажеш, че си мой приятел / докато бях паднал, ти си стоеше усмихнат. / Просто искаш да си на страната, която печели.\" Централният проблем в украинските и американските отношения е много ясен: Киев смята, че е съюзник на САЩ, но Вашингтон го разглежда като държава клиент. И като всяка страна, която е политически, икономически или военно подчинена на друг, по-мощен играч, тя е подвластна на променливите капризи на този, който командва. Трагедията на Украйна е, че предишната администрация на Барак Обама имаше цел, страната да е част от стратегията за „съдържане\" на Русия. Но екипът на Доналд Тръмп не се нуждае от Киев. Русия не е приоритет за тях. Вместо това те възприемат Китай като основна заплаха за САЩ и са до голяма степен фокусирани върху про-израелската политика в Близкия Изток. И Израел, разбира се, е приятелски настроен към Русия. Европейската геополитика не вълнува наистина екипа на Тръмп. Интересът им към континента е в неща като намиране на нови пазари за американския втечнен природен газ и други неща, от които САЩ могат да печелят пари. Като например продажбите на оръжие за членовете на НАТО. Но Украйна се е поставила в позиция, в която разчита изцяло на американското благоволение да поддържа затруднената си икономика. Ето защо трябваше да изтърпи унижението да разпъва червения килим пред човека, който омаловажи страната само преди седмица. „Смятате ли, че американците се интересуват от Украйна?\" попита Помпео водещата на Националното обществено радио Мери Луиз Кели, която намекна, че също е украсил изречението си с „f-думата\". В петък украинците се преструваха, че не са чували за това, а американският държавен секретар се преструваше, че не го е казал. Вместо това ставаше въпрос за безсмислени любезности. \"Съединените щати виждат, че украинската борба за свобода, демокрация и просперитет е доблестна\", заяви Помпео с цялото убеждение на човек с два кръстосани пръста зад гърба му. Това, което Киев наистина искаше от срещата в петък, беше покана за президента Владимир Зеленски да направи официално посещение в Белия дом. Нямаше такава награда и кутията беше изхвърлена по пътя. \"Президентът Зеленски ще бъде добре дошъл да дойде във Вашингтон, когато ще имаме възможност да правим добри неща за американския и украинския народ\", каза Помпео. „Ще намерим подходящото време.\" Той можеше също така да е казал: „Президентът Тръмп си мие косата\". Другият слон в стаята, импийчмънт, беше изтикан настрана. Въпреки централната роля на Украйна в сагата, Зеленски просто каза, че не е обтегнал отношенията между Киев и Вашингтон. След това той се поддаде на безсмислието и лично благодари на Тръмп за неговата „непоколебима подкрепа\", позовавайки се на помощ от САЩ в размер на почти 700 милиона долара през 2020 г. Фъстъци за Вашингтон, но спасителен план за Киев, който реализира бюджетен дефицит от около 3,4 милиарда долара миналата година и има държавен дълг от 82 милиарда долара, но има само 25 милиарда долара в чуждестранни резерви. Помпео напомни на своите домакини, че САЩ също са предоставили повече от 1 милиард долара военни пари, откакто Тръмп встъпи в длъжност през 2017 г., и обеща, че тази подкрепа ще продължи. И за това всъщност става въпрос. Истаблишментът на САЩ, особено демократите, които контролират Котгреса, иска да държи Украйна на животоподдържане, тъй като това може да е полезно срещу Русия в бъдеще.", "date": "2020.02.02", "title": "Украинците искат да бъдат повече от приятели, но екипът на Тръмп не е заинтересуван"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406149-%D0%BF%D0%B5%D1%80%D0%BD%D0%B8%D0%BA-%D0%B8-%D0%B0%D1%85%D0%BC%D0%B0%D1%86%D0%B8%D1%82%D0%B5", "text": "Бойко иска да бъде запомнен като Строителят – той си казва, че дори да го обесят един ден на някоя негова магнолия в Банкя, все пак народецът ще се тараляска по неговите магистрали, ще минава през неговите тунели, ще се кръсти в ремонтираните от него мана Перник трябва да се възприема като един от образите на Разрухата – нищо повече. Това, че сме свикнали с нея, не означава, че тя не съществува. Тя е неотменим белег на живота ни – и със сигурност ще ни липсва, ако по някакъв начин изчезне поне за ден-два. Отдавна вече сме загубили нагласата да живеем в уредена среда, тя ни се вижда подозрителна, нарочно нагласена – очакваме всеки момент от някъде да изникне Българският Дявол на безобразията и разтурията. Животът ни е разтурен, това е факт - разтурени сме по един или друг начин и ние отвътре. Изгризани сме вътрешно от съмнения, от недоверие - към всеки и всичко. Блазе му на онзи, който ще надене – оттук-насетне – хомота на Властта. От самото начало на Прехода, Политическата Секта просто не знае какво да прави с Разрухата. Бойко иска да бъде запомнен като Строителят – той си казва, че дори да го обесят един ден на някоя негова магнолия в Банкя, все пак народецът ще се тараляска по неговите магистрали, ще минава през неговите тунели, ще се кръсти в ремонтираните от него манастири и всичко останало. Никой не го е напътствал да го прави – сетил се е сам, покрай паметта за Живков. И, все пак, докато строи, завареното, Наследството, продължава да се руши. А то винаги е притеснявало всички, които обяздваха Властта от трийсет години насам. Сякаш им се зловиждаше, превръщаше се в опасен съперник на собствените им постижения, правеха се, че не го забелязват. Като последни глупаци, все се надяваха някой друг да го стопанисва – може би Живков, изпод паметника си в Правец. Дори им се виждаше опасно да кажат нещо за Наследството – да не би това да накърни антикомунизма им, макар всички да са наясно, че е кристално фалшив. Костов „продаде“ „Кремиковци“ за един долар, но никой няма да даде и половин цент за антикомунистическото му гевезене. Симеон се беше втренчил в своето наследство, нищо друго не го интересуваше. Той си размени короната – сякаш беше каскет – с някакви имоти, и се самозачеркна. А сега се чуди, защо никой не вярва, че е цар. И не е никаква лисица, макар че много му се иска да го вземат за Хитреца, той си е направо балама в сравнение с ония преди него и след него. Е, не остана съвсем капо – по негово време направиха първата сделка за БТК. Но да мисли за някаква си Разруха – хайде, холан, - както би се изкискал той. Разрухата си е ваша, българска работа – аз просто съм български, по някаква грешка, цар и си искам моето, толкоз. Станишев беше още по-голям лигльо – една думица не каза за Наследството, оставено от режима и на баща му, една думица не каза и за разграбването и съсипването му. Той се стремеше да съсипе друго – собствената си партия, и досега това е любимото му занимание. Нечовешки нахален е в това отношение. Костов бе най-амбициозният измежду „първенците“ – и най-страхливият. Основно страхът го водеше, когато започна да разсипва всичко – защото не знаеше как да го стопанисва. Преправи се на антикомунист, нахрани преторианската си гвардия – и това му се видя достатъчно. Големият икономист се оказа по-несръчен дори от напълно анонимния Захариев, който получи от Костов „Кремиковци“ за един/1 долар, а го продаде за около 230 милиона лева. По-сетнешните превъртания на комбината са още по-впечатляващи. Какво кара някои завършени ахмаци още да му вярват на Костов, е пълна загадка. Веднъж Бойко се изтърва да каже, че още 100 години няма да успеем да надминем построеното от Живков. Сетне редактира признанието си – като реши, че той самият вече е задминал Узурпатора в това отношение. Не може да му се отрече – строи здраво, но още по-здраво ремонтира построеното, понеже има необяснима слабост към калпавите строители; веднъж дори си позволи да предаде един свой разговор с тях: настоявал да не крадат повече от 4 сантиметра от дебелината на асфалтовата настилка, обаче ония пак отмъкнали поне 6 сантиметра. Мъка с материала, така да се каже. В крайна сметка, наблюдаваме нещо наистина удивително: строи се усилено, кърпи се още по-усилено, но отдолу Наследството ръмжи заплашително – за да ни подсети, че над 200 моста се нуждаят от спешен ремонт – спешен от две години; около 200 язовира са в критично състояние, стотици други са оставени на грижите на Небето, доста са и с неясна собственост – тук, дето всеки гледа да отмъкне нещо, и всичко това се наглежда и контролира от микроскопичен брой инспектори; в Пловдивско се молят държавата да им вземе около 160 язовира, местните власти нямат възможност да ги стопанисват сами; водопроводната система е безнадеждна, няма начин да се опише състоянието й, поне с думите, с които българският език разполага. По телевизията Крум Зарков/БСП съобщи, че след като са изхарчени десетина милиарда европейски пари, течът на питейна вода е намален от 61 на 60 процента. Не е вярно – отвърна Томислав Дончев/Бойко, но само толкова – понеже добре знае, че сме световни шампиони в разхищението на вода. Изобщо – цунамито предстои. Перник е само премиерата. Всичко това е търпяно от десетилетия - и няма разумно обяснение за тази немарливост. Всъщност, има едно – и то е неприязънта към Наследството, като към нещо, което уязвява новите Чорбаджии. То е една от заплахите на Миналото – накърнява фасона на днешните строители, злепоставя усилията им – иди сравнявай „Белмекен“ с някое цехче за автомобилни тапицерии. Неглижирането на Наследството изглежда лесна работа – а и мръсни усти колкото искаш, за тази цел. Обаче едно е да запустеят стотици села или да бъдат закрити хиляди училища – съвсем друго е да се спука стената на някой язовир. Имаше няколко репетиции за подобен апокалипсис – удавеното село Бисер, примерно, но пак не им увряха главите. Между другото, вече никой не използва този израз – изглежда се смята, че увирането на главите е безнадеждна работа. Разбира се, и закритите училища са истинска катастрофа – това пък е Потоп, който направо завлича Българското, но последиците от него ще станат ясни след години. Никога не са искали истински да стопанисват Наследството – оставили са всеки да завлича от него, каквото му падне. Случаи като този с язовир „Студена“ има колкото щете. Но сега и Природата им обърна гръб – и белята стана. Това им е стопанисването – да дочакат малко повече снежец. Налудно е и отношението им към язовир „Бели Искър“ – очевидно се надяват стената му да се закърпи от самосебе си. Това е лудост, истинска лудост. На такава страна не й се полагат язовири. Гаменско е й отношението към „простолюдието“. Там паролата е „Ще им мине“ или „Ще свикнат“. Неизвестно защо са убедени, че обикновените хора могат да изтърпят всичко. Може и да са прави: Народа преглъща вече всичко. Всъщност, активната част от него – два милиона души при седем милионно население – отдавна се изнесе. Останаха немощните пенсионери, крайно нищите и циганите – тяхната съпротива е единствено да се вкопчат в жалкия си животец – немислим за Европа на 21 век. Ей така – на инат. Проклет материал. В сметката останаха още милион и нещо нашенци. И те са големият проблем. Споменатия вече Томислав Дончев каза и друго: „Не трябва да се използват страховете на хората“ – иначе казано, да си мрат, хилейки се. Дончев е технократ и му се полага да е по-бъзлив. Сегашният стандартен политик е ръб отвсякъде, нищо не го интересува, най-малко пък последиците на Разрухата върху човешките нагласи. А тя промени и хората: бедняците разбраха, че нямат никаква цена, доволните пък бяха лишени от последните остатъци от социална чувствителност. Сякаш страданието на милиони нищи ги направи по-коравосърдечни, понеже са малко/мъничко по-добре. Те са най-сладката хапка за Властта. Ахмаци, които преувеличават положението си, придават му значимост, каквото то няма. Много са удобни за манипулирани, продават сами себе си. В социалните мрежи, особено Фейсбук, където кипи истинската социология, те неизменно предизвикват антипатия с нахиления си оптимизъм. Събирам стотици коментари под всеки свой текст – за миналата година те са над 30 хиляди за 70 текста, обикновено розовата боя се лее само откъм двама-трима души; останалите неизменно са омъчнени от видимия Разлом – социален, нравствен, всякакъв – между различните поколения. Много отдавна вече имаме два Народа: грамадното мнозинство Победени, които впрочем съградиха Наследството - и една малка прослойка от Равнодушни, които утре също ще бъдат победени, със сигурност. Фиаското е абсолютен факт при поколенията на Прехода, те бяха залъгвани с всевъзможни дърварски лъжи. За Властниците е по-важно няколко десетки ученици да печелят медали от математически „олимпиади“, отколкото позорния факт, че близо половината от десетокласниците са функционално неграмотни. Още по-добре: лесно ще ги водят за носа, а те и така няма да се усетят, че вече са в лагера на Победените. За увиране на главите им и дума не може да става. В този смисъл, и Разгромът на Наследството е подходящ знак: щом едно толкова прилично стопанство продължава да се разсипва хладнокръвно, какви шансове има пък човешкият материал. И някой ден, когато няма да ни има, поне оцелелите отломъци на Наследството ще бъдат гордостта на тези земи: парче от стената на язовир Искър , примерно, изложено в някое Ларго, редом до римски писоар. Е, нашето ще си е по-хубаво, както винаги. Обаче все случваме на писоари – и не толкова на Властници.    ", "date": "2020.02.02", "title": "Перник и ахмаците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406150-%D0%BA%D0%B0%D1%80%D0%BE%D0%BB%D0%B5%D0%B2-%D0%BF%D1%80%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D1%82%D0%BE-%D1%89%D0%B5-%D0%B8%D0%BC%D0%B0-%D0%B4%D0%B2%D0%B0-%D0%B8%D0%B7%D0%B1%D0%BE%D1%80%D0%B0-%D0%BE%D0%B1%D0%B5%D0%B7%D1%86%D0%B5%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BB%D0%B5%D0%B2%D0%B0-%D0%B8%D0%BB%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8", "text": "  Нито газовите централи, нито ядрените могат да получават субсидии при зелената сделка. Ако въведем еврото, ще спечелим, че няма да има валутен риск. Изчезва рискът да ни натиснат да обезценим лева, както и чейнджбюрата, каза още икономистът \"Няма опасност, ако това, което казва Борисов за валутния борд е законно. Хората са притеснени, дано не стане паника, ще бъде глупаво, защото има покритие\". С тези думи започна участието си в предаването \"Офанзива с Любо Огнянов\" Владимир Каролев, икономист.  \"Ще седим минимум 5 години, че и повече в чакалнята за еврото. Тогава не се знае кой ще е премиер. Той ще има два избора: Обезценяване на лева или намаляване на заплатите. Иска ми се да не бяхме влизали в чакалнята, ако изобщо има риск. Не знаем и тогава кои ще са в еврозоната, може да излязат богатите държави от ЕС, Словения например. Неслучайно не бързат да влизат в чакалнята\", добави той. \"Моментът, в който някой спечели изборите, другите са в смъртна позиция. Трябва да се подкрепяме, но не на всяка цена. От 1 година се чака опростяване на задълженията на ТЕЦ Марица 2, но това ще се случи, ако се докаже, че централата е трудоспособна. Но това няма да стане, защото въглеродния двуокис е навсякъде\", коментира Каролев.  \"Нито газовите централи, нито ядрените могат да получават субсидии при зелената сделка. Ако въведем еврото, ще спечелим, че няма да има валутен риск. Изчезва рискът да ни натиснат да обезценим лева, както и чейнджбюрата. Ако има криза в банковата ни система, ще има помощ от евромеханизмите. Банките ще бъдат под надзора на ЕЦБ\", заяви Владимир Каролев.      ", "date": "2020.02.02", "title": "Каролев: При приемането на еврото ще има два избора - обезценяване на лева или намаляване на заплати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406151-%D0%BF%D1%80%D0%BE%D0%BC%D0%B5%D0%BD%D0%B5%D0%BD%D0%B8%D1%82%D0%B5-%D0%B2%D0%B8%D0%B7%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%BD%D0%B0-%D0%B5%D1%81-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%BE%D1%82-%D0%B4%D0%BD%D0%B5%D1%81", "text": "Oт днес влизат в сила променените визови правила на Европейския съюз, съобщава сайтът на ЕС europa.eu, цитирани от БТА. Тези правила улесняват кандидатстването за получаване на виза за ЕС, както и туризма, търговията и бизнеса, като същевременно предоставят и повече ресурси за предотвратяване на рисковете от незаконна миграция и заплаха за вътрешната сигурност. Новите правила се прилагат за пътници от всички страни, нуждаещи се от визи, за да пътуват до ЕС. Понастоящем става дума за 105 страни, чиито граждани трябва да имат визи, за да могат да отидат в ЕС. Нищо не се променя за страните, които пътуват безвизово до ЕС. Промените в правилата касаят краткосрочните визи за 22 страни от ЕС, влизащи в Шенген, както и от асоциирани страни, като Исландия, Лихтенщайн, Норвегия и Швейцария. Единна краткосрочнна виза, издадена от една от тези страни, позволява пътуване из всички останали за 90 дни в който и да 180-дневен период. Промените във визовите правила бяха одобрени от Европейския парламент и Европейския съвет миналия юни. От 2009 г. броят на молбите за виза за ЕС се увеличи с 57 процента от 10,2 милиона на над 16 милиона през 2018 г. В същото време процедурите за кандидатстване си останаха непроменени от 2010 г. и за ЕС бе необходимо те да бъдат направени по-малко тромави, като същевременно се запази същото ниво на сигурност и контрол.     Сега цената на издаване на визи се увеличава от 60 на 80 евро. За деца под 6 години е безплатно, а за малолетни между 6 и 12 години ще бъде наполовина от таксата за възрастни, тоест 40 евро. В допълнение сега става възможно страна членка на ЕС да премахне визовите разходи за непълнолетни между 6 и 18 години. Според промените на правилата ще има опростяване на процедурата за кандидатстване за визи. Молбите ще могат да се подават до 6 месеца преди планираното пътуване, вместо досегашните 3 месеца, което позволява на пътниците да планират по-добре пътуването си. Ще е по-лесно получаването на визи за многократно влизане в ЕС с по-дълга валидност, от 1 до 5 години, което ще спести на често пътуващите време и пари, защото те ще кандидатстват за нова виза не толкова често. По отношение на тези визи за многократно влизане в ЕС честите пътници с положителна визова предистория ще получават визи за многократно влизане с постепенно увеличаване на периода на валидност от 1 година до максимално 5 години. По отношение на нелегалната миграция новите правила въвеждат нов механизъм, свързващ визовата политика и сътрудничеството по реадмисия на незаконни мигранти. Това внася важен елемент в дискусиите на ЕС с партньорски страни. Според новите правила Европейската комисия ще прави редовна оценка за това как страните, които не са членки на ЕС, сътрудничат по въпросите на реадмисията. При тази оценка ще се взимат под внимание няколко индикатора, сред които брой нарешенията за връщане, издадени на граждани на дадена страна нечленка на ЕС; брой на действителните връщания на хора като процент от броя на издадените решения за връщане; броя на исканията за реадмисия, приети от страната нечленка на ЕС като процент от броя на отправените й искания за реадмисия; нивото на практическо сътрудничество в различните етапи на процедурата по връщане, в това число и съдействие за идентифициране на хората, които са незаконно в ЕС и навременно издаване на документи за пътуването обратно на тези хора. Ако трета страна сътрудничи достатъчно по въпросите за реадмисията и взимайки предвид цялостните отношения на ЕС с въпросната трета страна, ЕК може да предложи по-великодушно прилагане на някои разпоредби на визовите правила, като например по-ниски визови разходи, по-бързо обработване на молбите за визи и издаване на визи за многократно влизане с по-дълга валидност. Тези облекчения трябва да бъдат съгласувани със страните членки.  Новите правила няма да засегнат Обединеното кралство, което вече не е част от ЕС. През 2019 г. те бяха променени, за да предоставят на британските граждани безвизово пътуване до ЕС след Брекзит.", "date": "2020.02.02", "title": "Променените визови правила на ЕС влизат в сила от днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406152-%D0%BA%D0%B0%D0%BB%D0%BE%D1%8F%D0%BD-%D0%BC%D0%B5%D1%82%D0%BE%D0%B4%D0%B8%D0%B5%D0%B2-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%82%D0%BE%D0%B2%D0%B0-%D0%BD%D0%B5%D1%89%D0%BE-%D0%B5-%D0%BD%D0%B5%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE", "text": "Тази седмица от прокуратурата официално заявиха, че прекратяват всякакви контакти с президентството. \"Моето мнение е, че тази комуникация трябва да върви по всякакви институционални канали. Тя трябва да върви не само между президентството и прокуратурата, и между президентството, правителството, Народното събрание, защото в крайна сметка всички работим в интерес на българското общество, на неговото развитие\", каза в студиото на \"Денят започва с Георги Любенов\" началникът на кабинета на Румен Радев Калоян Методиев.Методиев смята, че обществото ни е в тежка ситуация в следствие на резултатите от управлението. Проблеми за решаване в държавата има и му се струва, че трябва да се работи в тази посока. Калоян Методиев: Президентството винаги е било отворено за комуникация, за диалог, но без да прави компромис с истината и с посочване на реалните проблеми. Случилото се през седмицата той определи като атака от гледна точка на президентската институция, още с питането да Конституционния съд, а след това и с оповестяването на СРС-тата. Калоян Методиев: Не бих казал, че това нанесе имиджови щети на президента. Напротив, президентът в очите на обществото влезе в ролята на жертва, на човек, който е атакуван заради принципни позиции, а не заради нещо съществено и форсмажорно. Той беше категоричен, че няма данни за импийчмънт. Става въпрос за административно-трудов казус назад в миналото, смята Методиев. Калоян Методиев: Не може да се подслушва президент, а още по-малко да се размята в публичното пространство. Фактите са безусловни, подслушван е държавният глава, съхранявано е това СРС, вкарва се в публичен оборот. Това нещо е недопустимо. Нито една държава не трябва да си го позволява когато има претенции за държавност, за законност, за спазване на институционална култура, която да гарантира доверие на гражданите в държавата. Ние разбиваме и последното остатъчно доверие, което има това общество, в институциите. А свършили доверието на едно общество към държавата, това означава само едно нещо - криза, революция, улица.", "date": "2020.02.02", "title": "Калоян Методиев: Не може да се подслушва президент. Това нещо е недопустимо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406153-%D0%BD%D0%B0%D1%87%D0%B0%D0%BB%D0%BE-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BA%D1%80%D1%83%D0%BC-%D0%B7%D0%B0%D1%80%D0%BA%D0%BE%D0%B2-%D0%B8%D1%81%D0%BA%D0%B0%D0%BC%D0%B5-%D1%86%D1%8F%D0%BB%D0%BE%D1%81%D1%82%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BD%D0%B0%D1%87%D0%B8%D0%BD%D0%B0,-%D0%BF%D0%BE-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D1%80%D0%B0%D0%B2%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "\"От депутатската банка сблъсъкът на институциите изглежда като атака от една институция към друга - главният прокурор спрямо президента. Като гражданин, не ми е приятно случващото се, а като юрист мисля, че прокуратурата действа неправомерно с публикуването на тези разговори. Това според мен е груба грешка от страна на главния прокурор\". Това каза Крум Зарков, зам.-председател на ПГ \"БСП за България\", пред БНР. \"Когато главният прокурор се обръща към Конституционния съд с искане за тълкуване на Конституцията, това действие е напълно в неговите правомощия. Когато обаче той публикува СРС, имащо за цел да уязви и да свали от авторитета на друга институция, което противоречи според много експерти на Закона за специалните разузнавателни средства, от една страна, и дори на Наказателния кодекс според други, от друга страна, трябва не само да се запитаме защо го прави това главният прокурор, а трябва ли да го прави - това е коренно различен въпрос\", продължи той. Зарков каза още, че БСП от самото начало на този парламент води опозиционна линия на политика, критична към властта. \"Независимо дали става дума за корупцията, за обществения ред и сигурност, здравеопазването или опазването на околната среда, има една обща нишка - правителството нито знае къде иска да отиде, нито как да го постигне. За всяка една от темите, които сме повдигали с инструментаруима на вота на недоверие, времето е показало, че сме били прави. Само тази седмица ни дадоха достатъчно нови основания, извън тези на вота. Това си личи с политиката им спрямо хазарта, когато пуснаха няколко противоречащи си предложения едно след друго. Пролича си и с темата за еврото. Такова струпване на скандали и проблеми само за тази седмица би предизвикало тежка политическа криза във всяка една нормална страна. При нас това е просто седмица като другите. За правителство, което рекламира своята стабилност, ние сме от скандал в скандал в продължение на 3 години\", коментира социалистът. Според него с това правителство се губи ценно време всяка седмица за реформи, които за абсолютно наложителни. По неговите думи, когато в една демократична държава институциите общуват по начина, по който го правят в България, когато управляващите не успяват да начертаят пътя напред и има належащи всекидневни проблеми с водата, която пием и въздуха, който дишаме, тези проблеми се решават чрез свикването на нови избори. \"Следващото правителство ще знае, че предходното е било наказано заради това, че не се е справило с корупцията, допуснало е източването на язовири и така ще знае какво го очаква ако не се справи с тези проблеми\", категоричен е Зарков. Зам.-председателят на парламентарната група на БСП каза, че е за влизането на България в Еврозоната при сегашния курс на лева спрямо еврото. Правителството обаче със своята обиграна техника за вкарване на предложения в последния между първо и второ четене, е поставило под съмнение този курс. \"След това управляващите искаха с едно решение да направят така, че да не може да бъде променян, но без да изтеглят първото. В един и същи ден парламентът беше поставен пред въпроса да приема противоречащи си решения. Отхвърляме такава политика на едно ще кажем пред бъгларите, друго ще кажем пред чуждениците\", каза още Крум Зарков. \"Когато преди година и половина Валери Симеонов за пръв път повдигна темата за хазарта и начина по който се оперира с тези игри, БСП беше единствената партия, която го подкрепи. Тогава казахме и продължаваме да казваме, че тези билетчета не може да се продават свободно навсякъде, а само на лицензирани места. Ние сме за и ограничение на рекламата, която е агресивна и зарибява много хора. Това тогава управляващите от ГЕРБ го скриха под килима и темата заспа\", обясни Зарков. \"Докато не разберем какво всъщност се случва, няма да подписваме празни чекове на правителството и да легитимираме тяхната политика\", каза още Зарков и обяви, че БСП ще внесе свои предложение по този закон.  Крум Зарков е категоричен, че БСП ще продължи да бъде упорита в критиката си и ако се наложи нов вот на недоверие, няма никакви притеснения да го поиска отново. \"Но докато критикуваме и внасяме вотове, ние работим и по много други теми. Продължаваме да работим по нашата \"Визия за България\", която трябва да даде онзи път на развитие в следващите години,който да осигури сигурност в движението на страната. Разработваме и серия законопроекти по различни казуси, които ще внасяме и ще защитаваме в Народното събрание. Нямаме просто за цел да бутнем едни, за да дойдат други, а искаме цялостна промяна на начина, по който се прави политика в България\", завърши социалистът.", "date": "2020.02.02", "title": "Искаме цялостна промяна на начина, по който се прави политика в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406154-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%89%D0%B5-%D0%B6%D0%B8%D0%B2%D0%B5%D1%8F%D1%82-%D0%BC%D0%BD%D0%BE%D0%B3%D0%BE-%D0%BF%D0%BE-%D1%81%D0%BF%D0%BE%D0%BA%D0%BE%D0%B9%D0%BD%D0%BE", "text": "Главният прокурор Иван Гешев е във Варна, където се провежда поредната акция срещу битовата престъпност. \"Започва организирана дейност на държавата да борба с битовата престъпност\", заяви той пред репортери. Има драстичен спад на ало измамите, допълни главният прокурор и каза, че до края на годината българските граждани ще живеят много по-спокойно. По отношение на отпадъците от Италия, Гешев категорично заяви, че тази практика няма да продължи. \"Или ще спрат да тровят гражданите, или ще се срещнат със съда\", допълни главният прокурор. Заловени са над 20 контейнера с боклук, които не отговарят на документите и не са съхранявани в съответните опаковки. Уточнено бе, че не става въпрос за токсичен отпадък - няма такива данни. Преди два дни е започнал и оглед на около 100 контейнера заради несъответствия в документацията. \"Тук става въпрос за държавна политика. Цялата държава и всички власти са решени да решат този проблем. Основната работа днес е извършена от местната прокуратура\", уточни главният прокурор. Във Варна беше и екоминистърът Емил Димитров. Ще бъдат затворени вносители на отпадъци, каза министърът на околната среда и водите. Всички отпадъци да се върнат в Италия за сметка на вносителите, допълни Димитров. Той пожела квота от 50% горене на български отпадъци и после да се приемат чужди.", "date": "2020.02.02", "title": "Главният прокурор : До края на годината българите ще живеят много по-спокойно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406155-%D0%BE%D0%B3%D1%80%D0%BE%D0%BC%D0%B5%D0%BD-%D0%B0%D1%81%D1%82%D0%B5%D1%80%D0%BE%D0%B8%D0%B4-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%B7%D0%B5%D0%BC%D1%8F%D1%82%D0%B0", "text": "Огромен астероид ще прелети край Земята на 15-и февруари. Неговият диаметър е по-голям от километър. „Опасност няма. Около Земята постоянно минават тела. Това не значи, че те ще навлезат в земната атмосфера. Нека успокоим хората, че съзвездието Орион също не е опасно\", каза в ефира на „Събуди се\" астрофизикът Тихомир Димитров. На 7 февруари пък НАСА и Европейската космическа агенция ще се отправят заедно на мисия до Слънцето. „Космическите науки обединяват хората в едно. В Космоса няма войни, няма граници\", заключи Димитров.", "date": "2020.02.02", "title": "Огромен астероид приближава Земята"}
{"url": "http://www.classa.bg/%D1%81%D0%B2%D1%8F%D1%82/item/406146-%D0%B1%D1%80%D0%B5%D0%BA%D0%B7%D0%B8%D1%82-%D0%B0%D0%BD%D0%B3%D0%BB%D0%B8%D1%8F-%D0%B8-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D1%80%D0%B0%D0%B4%D0%BE%D1%81%D1%82-%D0%B8-%D1%82%D1%8A%D0%B3%D0%B0", "text": "След като Великобритания финализира развода си с ЕС в петък вечер, хиляди излязоха на улиците в Обединеното кралство и на други места, за да се радват на Брекзит или да го оплакват. Настроението беше полюсно, освен в Лондон и в Единбург. Хиляди запалени по Брекзит се стекоха на площада на Лондон пред Парламента часове преди часовникът да удари 11:00, моментът, в който Великобритания официално се оттегли от ЕС след повече от три години интензивна правна и политическа разправия. Веселата тълпа звънеше с камбанки, биеше барабани и размахваше Юнион Джак (националното знаме), като количка с изрязан от картонен часовник „Little Ben\" - заедно с лозунги като „Брекзитнахме\", „Демокрация и свобода\" и „Спасете нашия суверенитет\" - поведе шествието. Сбирката се развесели когато един от дългогодишните поддръжници на Брекзит, бившият шеф на UKIP и лидер на Брекзит партията, Найджъл Фараж, се появи под бурни аплодисменти да поздрави привържениците на каузата Брекзит. Огромната тълпа също се събра пред резиденцията на премиера на Обединеното кралство, Борис Джонсън, на 10 Даунинг Стрийт, временно украсена с гигантски часовник за обратно отброяване, проектиран върху фасадата, докато Брекзит не стана реалност. Самият Джонсън нарече Брекзит „удивителен момент на надежда\" за Обединеното кралство, като се закле да „обедини тази страна\". Чувствата обаче бяха много по-мрачни в Шотландия, където множество хора заляха площада пред парламента на Шотландия в Единбург, за да проведат бдение. С много размахвани шотландски знамена, както и на ЕС, със свещи, съответстващи настроението, тълпата избухна в традиционната шотландска песен, Auld Lang Syne, обикновено използвана за отбелязване на тъжни сбогувания - акомпанирана от гайди. В един момент символичен „погребален венец \" със свещ в центъра беше поставен в езерцето пред сградата на парламента, а синият флаг на ЕС продължаваше да се вее на входа на парламента. Хората другаде по света също реагираха на излизането от Обединеното кралство, някои ужасени, а други нетърпеливо очакващи. Пред емблематичната Бранденбургска врата в Берлин, например, за да скърбят за раздялата гайдари изсвириха „Ода на радостта\", която остава официален химн на ЕС.", "date": "2020.02.02", "title": "Брекзит: Англия и Шотландия - Радост и тъга"}
{"url": "http://www.classa.bg/%D1%81%D0%B2%D1%8F%D1%82/item/406148-%D1%81%D0%BB%D0%B5%D0%B4-brexit-%D0%BB%D0%BE%D0%BD%D0%B4%D0%BE%D0%BD-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%B0%D0%BC%D0%B5%D1%80%D0%B8%D0%BA%D0%B0", "text": "Можеше да бъде избран по-добър момент. Три и половина години след като Великобритания гласува за излизане от ЕС, Brexit се превърна в правна реалност. Разривът тази седмица с американците относно Китай беше поразително напомняне, че „връщането на контрола“ от Брюксел не дава автоматично властта да се действа като независим играч. Светът се върна към политиката на великите сили. Великобритания ще трябва да избере страна, пише Филип Стивънс за Financial Times. Решението    беше лошо. Не защото разгневи американската администрация на Доналд Тръмп, а защото размени бъдещата сигурност за краткосрочни политически и икономически печалби. Забравете уверенията, че разузнаването може да смекчи признатите рискове от поканването на китайска компания да участва в критична инфраструктура във Великобритания. Рисковете можеше да бъдат избегнати, смята Стивънс. Обвинението от страна на някои от по-емоционалните поддръжници на Тръмп, че решението показва, че Великобритания е възстановила суверенитета си от Брюксел само за да го предаде на Пекин, е несправедливо, дори когато е насочено срещу правителство, което все още не е формулирало нещо, наподобяващо външна политика след Brexit. Говоренето за нова „Глобална Британия“ не означава голяма стратегия. Гневът в Белия дом е полезен сигнал, че Вашингтон няма да се притече на помощ. Когато през 1944 г. Уинстън Чърчил каза на френския лидер в изгнание Шарл дьо Гол, че Великобритания винаги ще избира Атлантическия океан пред Ламанша, той говореше хипотетично. Гласуването за Brexit не беше представено като избор между САЩ и ЕС. Резултатът обаче е същият. След повече от 40 години, през които Великобритания описваше ролята си в света чрез вярност към Вашингтон и партньорство с Европа, Америка сега е това, което й остана. Правителствата в Лондон неизбежно ще накланят политиката към това, което Чърчил популяризира като „специални отношения“ ( ). Старият балансиращ акт - Великобритания, която служи като трансатлантически мост - често беше неудобен, но през повечето време работеше. С изключение на Едуард Хийт, всеки следвоенен премиер на Обединеното кралство ценеше повече поканите в Белия дом, отколкото срещите на високо равнище в Брюксел. Но имаше избор. Сега след Brexit вече няма. Никой не може да бъде сигурен колко тежест могат да понесат тези отношения. Няма застрахователна полица срещу капризите на Тръмп. В добрите си дни президентът казва, че Борис Джонсън е страхотен приятел и обещава на премиера „най-добрата търговска сделка досега“. В лошите той заплашваше със санкции, ако Джонсън даде разрешение на Huawei.       Тръмп според някои е маргинал, но има поуки, които трябва да извлечем от следвоенния опит. Първата е, че американците са напълно безразлични към това, което британците обичат да наричат ​​специални отношения. Британските премиери обикновено следват примера на Чърчил, като ги обгръщат със сантиментални намеци за общия език, история и ценности, за роднинството и други подобни. За американците винаги е ставало въпрос строго за национални интереси. Сантиментите не значеха нищо, когато Хари Труман прекъсна жизненоважната финансова помоще за Великобритания през 1945 г., когато Дуайт Айзенхауер атакува паунда, за да осуети Суецката авантюра на Антъни Ийдън през 1956 г., или когато Роналд Рейгън прати американски войски в Гренада (част от Британската общност) без да уведоми своята дружка Маргарет Тачър. Това не означава, че Вашингтон не цени специалните отношения. Ако оставим настрана войнствения изолационизъм на Тръмп,  американските президенти обикновено са наясно, че дори и най-мощната нация в света се нуждае от съюзници и  че Великобритания е толкова лоялна, колкото и те. Мрежата от близки връзки - разузнавателна, военна и ядрена - изтъкани по време на войната, направи Лондон естествената първа спирка, когато САЩ се нуждаят от помощ. Джонсън обаче ще трябва да се бори за внимание. САЩ се оттеглят от Европа от края на Студената война. Американците се обърнаха навътре в отговор на скъпите конфликти в Ирак и Афганистан, а Китай замени Русия като основен фокус на геополитическия им интерес. Великобритания след Brexit е по-малко ценен съюзник. Обединеното кралство никога не е било американският троянски кон, както си фантазираха французите, но то пренасяше посланието на Вашингтон към ЕС. У дома специалните отношения ще трябва да понесат политическия и медиен контрол , някога запазен за членството на Великобритания в ЕС. Правителството няма да получи никакви аплодисменти, ако се старае твърде силно. Тони Блеър никога не се отърва от етикета на \"пудел\", след като подкрепи Джордж У. Буш във войната в Ирак. Линията между специални и сервилни отношения е тънка. И британците могат да бъдат чувствителни към това да бъдат смятани за 51-я щат на Америка. Не след дълго медиите ще настояват правителството да се „изправи“ срещу Вашингтон. За момента спорът за Huawei и трансатлантическите различия по отношение на Иран и мирния процес в Близкия Изток имунизираха Джонсън срещу този риск. Но той отчаяно се нуждае от търговска сделка с Вашингтон и не може да си позволи Атлантика да се окаже по-широк от Ламанша. Джонсън би могъл да направи нещо по-лошо от това да си припомни предупреждението на американския държавник Дийн Ачисън, който е помнен най-вече с упреците си към следимперското търсене от Великобритания на мястото й в света - тя „ загуби империя, а все още не е открила ролята си“. Той обаче каза, че ролята, основана на специалните отношения с Вашингтон, е „почти изиграна“. Това беше през 1962 г.  ", "date": "2020.02.02", "title": "След Brexit Лондон не може да разчита на специалните отношения с Америка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406138-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0", "text": "Бившият иконом на Даяна - 60-годишният Пол Барел, публикува в своя Instagram неизвестно досега трогателно писмо на принцесата до синовете й Хари и Уилям.     Британецът работи за Даяна 10 години до трагичната й смърт през 1997 година. След инцидента той често говори за живота в кралското семейство и издаде няколко книги с мемоари. Преди няколко дни Бърел публикува в мрежата черно-бяла снимка на лейди Ди и нейните малки синове с прикрепена към нея бележка.     \"Когато Хари, Меган и Арчи започват новия си живот, си спомням трогателните думи, които принцеса Даяна написа преди много години.   Това са думите на майка за безусловната любов, които днес са толкова уместни, както когато ги е писала, преди повече от 24 години \", пише бившият иконом и цитира думите на лейди Ди. \"Обичам момчетата си до смърт и се надявам, че засетите от мен семена ще пораснат и ще донесат необходимата сила, знания и стабилност\". По-рано Пол Барел защити решението на принц Хари и Меган Маркъл да напуснат кралското семейство и разкритикува атмосферата в знатната фамилия.   \"Бъкингамският дворец е минно поле за всеки, който за пръв път отиде там. Хората, поставящи капани, не бяха много мили към това младо момиче, което дойде в този нов за него свят. Кой иска да стане част от такова семейство?\", попита пламенно Барел в едно свое телевизионно участие.  На страницата си в социалната мрежа той публикувана и снимка на малкия принц Хари с майка му. Под архивната фотография Пол изрази своята подкрепа към херцозите на Съсекс.      \"Мислите ми бяха с Меган и Хари, когато направиха огромната крачка към новия си живот. Мислех и за принцеса Даяна и си зададох въпроса какво би си помислила тя. Дълбоко в душата си зная, че повече от всичко тя би искала Хари и Меган да са щастливи.   Вчера намерих писмо, което принцесата ми написа преди много години и една строфа сякаш изскочи от редовете. \"Щях да гледам напред, щях да се смея, да обичам и да живея\". Чувствам, че това са правилните думи, за да пожелая на Меган, Хари и Арчи всевъзможно щастие в Канада и извън нея\", написа бившият служител на принцесата на Уелс. ", "date": "2020.02.02", "title": "Трогателно писмо на принцеса Даяна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406139-%D1%81%D0%BE%D1%84%D0%B8%D1%8F-%D0%BB%D0%BE%D1%80%D0%B5%D0%BD-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%B8", "text": "Италианската актриса София Лорен е отличен пример за това как една жена може да се поддържа във форма през целия си живот. Дори в напреднала възраст, звездата все още може да се похвали с прекрасна фигура.  Легендарната италианка има няколко малки тайни, които й помагат да изглежда толкова невероятно. Актрисата опитва да се храни правилно. Диетата й включва много зеленчуци, пилешко месо, риба, бобови растения и ориз. В същото време смята, че понякога е нужно да се поглези с любимите си ястия. Тя призовава да не изключваме висококалорийните храни от менюто си. За да останем във форма обаче, Лорен препоръчва да следим внимателно размера на порциите си.  Актрисата се старае да не преяжда, но никога не се отказва от любимите си ястия. Тя многократно е признавала за любовта си към тестените изделия. И препоръчва да се избират макарони от твърди  сортове.     По думите й, те се усвояват добре от организма и не повишават драстично кръвната захар. София също така препоръчва да консумираме макаронени изделия с доматени сосове. Според нея, всяка жена трябва да се гордее с особеностите си и да се отнася спокойно към възрастта си. Скриването на бръчките и борбата с посивелите коси няма да ни върнат младостта, категорична е тя.  Звездата не се страхува от старостта и вярва, че във всеки един период от живота може да се случи нещо интересно.    За нея източник на младост са интелигентността, талантът и креативността. Използвайки ги, можем да победим всяка възраст. Според звездата красотата не е нещо физическо, свързано с младостта. Тя живее вътре в човека и се отразява в очите му.   Кинодивата смята, че е нужно да съхраним детското в себе си и да не губим интерес към живота във всяка възраст. Според нея с годините жената става все по-очарователна благодарение на силния си характер и дисциплина.    Лорен следи много внимателно за физическата си активност и всеки ден отделя поне по 10-15 минути за гимнастика. Всяка сутрин, след като се събуди, се разтяга добре и пристъпва към упражненията. Ето ги и тях: Застанете прави. Наведете глава напред и опитайте с брада да докоснете гърдите си. След това бавно наклонете главата си назад. Задръжте я в тази позиция. След това я обърнете надясно, а после наляво.  От изходна позиция се наведете напред, опитвайки се да докоснете пода с пръсти. Поставете едната ръка на кръста, а другата вдигнете нагоре. Изпълнете странични наклони. Повдигнете ръцете си до нивото на раменете. Разперете ги встрани, а след това се завъртете наляво, а после надясно.   Седнете на пода. Свийте единия си крак и го поставете възможно най-близо до тялото, а другия изпънете. Наведете се напред и задръжте в тази позиция. След това променете позицията на краката и се наведете отново. Всяко упражнение се изпълнява по 3-4 пъти.  Актрисата уверява, че гимнастиката подобрява грациозността и походката става по-плавна. Благодарение на простите й упражнения ще започнете да ходите, все едно че притежавате целия свят.   След тренировката тя взима контрастен душ. По думите й, той оказва много благоприятен ефект върху  кожата.   Всяка сутрин София отделя по един час за разходка. Според нея ходенето е полезно не само за фигурата, но и за здравето. Благодарение на подобни разходки работата на сърцето се подобрява. Актрисата препоръчва да пием поне по осем чаши вода на ден. Това помага за хидратацията на кожата и за извеждането на токсичните вещества от организма. Самата тя пие по 2 литра вода дневно. Според нея този прост навик запазва младостта и предотвратява появата на ранни бръчки. На всеки 3 месеца звездата на италианското кино се подлага на 2-дневна разтоварваща диета. По това време яде само пресни плодове и пие прясно изцедени сокове.  Като почистващо средство актрисата използва зехтин. Той се справя отлично с грима, себума и мръсотията по кожата.    За да свалите козметиката от лицето си с помощта на зехтин, трябва да го нанесете с масажиращи движения. След това сложете на лицето си кърпа, напоена в гореща вода. Избършете лицето си и повторете процедурата още веднъж.  Друго важно правило, което София Лорен спазва стриктно, е да се наспи добре. По този начин не само ще се чувствате по-добре. Здравият сън забавя стареенето!    Италианката спазва строг режим и вярва, че именно той й помага да поддържа красотата си. Актрисата заспива в 21 часа и става в 6 сутринта. Според нея за сън трябва да отделяме поне по 7-8 часа. ", "date": "2020.02.02", "title": "София Лорен разкри тайните си"}
{"url": "http://www.classa.bg/%D1%81%D0%B2%D1%8F%D1%82/item/406140-%D0%B2-%D0%BC%D0%B5%D1%82%D0%B5%D0%BE%D1%80%D0%B8%D1%82%D0%B0-%E2%80%9E%D0%B0%D0%BB%D0%BB%D0%B5%D0%BD%D0%B4%D0%B5%E2%80%9C-%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B5%D1%89%D0%B5%D1%81%D1%82%D0%B2%D0%BE,-%D0%BF%D0%BE-%D1%81%D1%82%D0%B0%D1%80%D0%BE-%D0%BE%D1%82-%D1%81%D0%BB%D1%8A%D0%BD%D1%86%D0%B5%D1%82%D0%BE", "text": "Научно откритие сближава още по-близо два метеорита, ударили Земята през 1969 г. на два различни континента: Мърчисън, в Австралия и Алленде, в Мексико. Включване, богато на калций и алуминий в мексиканския метеор, съдържа „пре-соларни зърна\", които бяха във фокуса на медийния интерес преди две седмици. По това време беше оповестен публично резултатът от работата на швейцарско-американски екип с Мърчисън, който свърза намерен компонент, с междузвездния прах. Тази седмица изявление от Вашингтонския университет в Сейнт Луис съобщава, че екипът от учени е предоставил свидетелства за условията в зараждащата се слънчева система. Физикът Олга Правдивцева и трима нейни колеги твърдят, че става дума за зърна от силициев карбид с „пре-соларен\" произход, които са включени в тестваното тяло и впоследствие са оцелели при „обработката\", на която е подложено. За да го оценят, експертите са разполагали само с около 20 милиграма от метеорита, разпокъсан при падането. Информацията, взета от това малко парче от Алленде, противоречи на това, което се знаеше за междузвездните обекти на далечни разстояния. „Изненадващ е фактът, че тук присъстват пре-оларните зърна\", оцени Правдивцева. „Съдейки по досегашното разбиране за формирането на Слънчевата система, тези зърна не биха могли да оцелеят в околната среда, където се образува този вид включвания\". Обикновено се смята, че твърдите тела, образувани преди Слънцето, биха били твърде крехки, за да издържат на високите температури, съществували близо до раждането на нашата звезда. Следователно \"самият факт, че SiC (силициев карбид) не е напълно унищожен, може да ни помогне да разберем тази среда по-добре.\" Откритието също предполага, че астрономите ще преразгледат какви са били вероятните условия в примитивната слънчева мъглявина.", "date": "2020.02.02", "title": "В метеорита „Алленде“ откриха вещество, по-старо от Слънцето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406142-%D0%BA%D0%B0%D0%BA%D0%B2%D0%BE-%D0%B2%D0%BB%D0%B8%D0%B7%D0%B0-%D0%B2-%E2%80%9D%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%B7%D0%B0%D0%BA%D1%83%D1%81%D0%BA%D0%B0%E2%80%9D", "text": "В коментар към моята история за чая в Риц, мой приятел и аз бяхме обвинени в брутален апетит, който „предавал българите“, пише наш турист в мрежата.   Пропускаме въпроса защо хората са толкова срамежливи да бъдат „българи“ в чужбина. Нека да поговорим за апетитите на британците, защото това е много интересна тема. Традиционна английска закуска Не, това не е овесена каша, която всъщност е традиционна шотландска закуска. Британците, както знаете, не харесват шотландците и често им пускат шеги като: „те се смеят като коне, защото ядат овесена каша“. В Англия се смята, че закуската трябва да е гъста и висококалорична, така че енергията да е достатъчна до вечерта, дори и в студен, дъждовен ден.     Всичко това е невероятно вкусно, но много калорично. Разбира се, обикновените британци у дома вече не готвят всичко това. Но традиционната английска закуска все още се сервира в пъбовете в Лондон.  Тя е популярна сред туристите, а местните поръчват закуска през почивните дни. Честно казано, да изядеш сам всичко това не е лесно. Ние винаги вземахме по една порция за двама. Цената на закуската например в лондонска кръчма Blackbird е 9,95 паунда.     Обяд Въпреки че Англия е малка, в различните градове хората имат свои навици. Например на север основното хранене не е закуска, а обяд. Хората тук живеели бедно, основно работели във фабрики, където обядвали за сметка на работодателя. Разбира се, работниците се опитвали да спестят от закуска и вечеря, така че обядвали до пръсване.       Вечеря, извинете ме, чай Семействата на аристократите живеели главно на юг. Тук основното хранене било вечерта - когато дамите обличали бижута и изящни тоалети, а господата - кожуси. Семействата се събрали „за чай“, което по същество означавало обилна вечеря от няколко ястия: задължително супа (най-често зеленчукова), закуски, парче месо, зеленчуци и десерт.   Досега някои британци наричаха вечерята не dinner, а tea. Но не бъркайте тази вечеря с традиционния следобеден чай, който сега се сервира само в обществени институции - ресторанти, хотели и дори музеи.", "date": "2020.02.02", "title": "Какво влиза в ”английската закуска”"}
{"url": "http://www.classa.bg/%D1%81%D0%B2%D1%8F%D1%82/item/406141-%D0%BE%D1%82%D0%BA%D1%80%D0%B8%D1%85%D0%B0-%D0%B1%D0%B8%D0%BD%D0%B0%D1%80%D0%BD%D0%B0-%D0%B7%D0%B2%D0%B5%D0%B7%D0%B4%D0%B0,-%D0%BA%D0%BE%D1%8F%D1%82%D0%BE-%D1%81%D0%B5-%D0%B2%D1%8A%D1%80%D1%82%D0%B8-%D1%82%D0%BE%D0%BB%D0%BA%D0%BE%D0%B2%D0%B0-%D0%B1%D1%8A%D1%80%D0%B7%D0%BE,-%D1%87%D0%B5-%D0%B8%D0%B7%D0%BA%D1%80%D0%B8%D0%B2%D1%8F%D0%B2%D0%B0-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%B8-%D0%B2%D1%80%D0%B5%D0%BC%D0%B5", "text": "Астрофизиците прекарват времето си в работа върху някои наистина смайващи ума неща, но след две десетилетия наблюдения, учените са свидетели на двойки звезди, които се въртят толкова бързо, че буквално огъват пространството и времето. Екипът следи орбитата на необикновената двойна звезда от около 20 години, използвайки 64-метровия радиотелескоп на обсерваторията CSIRO Parkes Observatory. Изследователите от Центъра ARC за върхови постижения за гравитационните вълни уловиха въртящите се небесни тела като „влачещи рамката\" или с други думи, усукващи пространството и времето с огромната си гравитация. Изследването, публикувано в петък в списание Science, е още едно доказателство за теорията на общата относителност на Айнщайн. Бинарната звезда е съставена от две звезди. Едната е бяло джудже, звезда, чието ядрено гориво е изчерпало, която е приблизително с размера на Земята, но има 300 000 пъти по-голяма плътност. Другата е неутронна звезда, която по някакъв начин е с около 100 милиарда пъти по-голяма плътност от тази на Земята, докато в диаметър е само около 20 километра (12,5 мили). Всичко това е компресирано в звездна система със закачливото име „PSR J1141-6545.\" Можем да станем свидетели на влаченето на рамката в малка степен, като наблюдаваме жироскопи тук на Земята, но това отнема изключително дълго време, един градус на всеки 100 000 години. А тъй като ефектът е около 100 милиона пъти по-силен в бинарната двойка, учените успяха да го забележат, въпреки факта, че е на няколкостотин квадрилиона километра. В случай, че смятате, че това е измислено число, един квадрилион е равен на милион милиарда.", "date": "2020.02.02", "title": "Откриха бинарна звезда, която се върти толкова бързо, че изкривява пространство и време"}
{"url": "http://www.classa.bg/%D1%81%D0%B2%D1%8F%D1%82/item/406143-%D0%BB%D0%B0%D0%B2%D1%80%D0%BE%D0%B2-%D0%B8-%D0%BD%D0%BE%D0%B2%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%81%D1%8A%D0%BB%D0%B8%D0%B2%D0%B0%D0%BD-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8%D1%82%D0%B5-%D0%B7%D0%B0-%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Руският министър на външните работи Сергей Лавров и новият посланик на САЩ в Русия, Джон Съливан, обсъдиха в петък перспективите за отношенията между Русия и САЩ. Това бе първата среща на Лавров със Съливан, откакто той зае длъжността си. Те обсъдиха настоящото състояние на нещата и перспективите за развитие на руско-американските отношения, както и някои належащи международни проблеми, съобщиха от руското външно министерство. Лавров изрази надежда, че новият американски посланик ще допринесе за „нормализиране и укрепване на отношенията между нашите страни в различни области\". Съливан, който пристигна в Москва на 16 януари, за да замени Йон Хънтсман, по-рано бе заместник държавен секретар на САЩ.", "date": "2020.02.02", "title": "Лавров и новият посланик Съливан обсъждат перспективите за двустранните отношения Русия и САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406145-%D0%BD%D0%B0%D0%B9-%D1%81%D1%82%D1%80%D0%B0%D1%88%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D1%81%D0%B2%D0%B5%D1%82%D0%B0", "text": "Животът на пазителите на фарове винаги е бил самотен, но това важи с особена сила за тези, които от 60 години служат на фара Станард Рок в Голямото езеро между САЩ и Канада.   Известен като „най-самотното място на света“, фарът Станард рок се намира в северната част на езерото, срещу полуостров Киуинау. Най-близката суша – остров Маниту, се намира на 40 км на северозапад, кото прави фара най-отдалечения в САЩ, а вероятно и в целия свят.   Рифът, на който е издигнат фарът в наши дни, е открит през 1853 година от капитан Чарлс Станард. Той е първият, сигнализирал за тази подводна планина, намираща се толкова далеч от брега във води, считани за безопасни.     След като забелязал, че на места водата е дълбока едва 1,20 м, той разбрал, че там има невидима планина, която трябва да бъде отбелязана в навигацията, съобщава Amusing Planet.  С увеличаването на морския трафик опасността, която представлявал рифът, ставала все по-голяма. Службата за американските фарове решила, че има нужда да се постави фар, но неб ила игурна дали някаква постройка би могла да бъде издигната на откритите скали, които били едва 6 метра в диаметър и се намирали по средата на езеро, известно с ужасните си бури.     През 1868 година бил поставен временен фар, за да се изпробва стабилността на скалата. Той представлявал каменна конструкция, което била с диаметър 3 метра и половина, височина 6 метра и широчина на железния маркер 1,8 м. Едва след като конструкцията устояла на бури и лед в продължение на няколко години, инженерите решили, че там може да се постави истински и постоянен фар. Построяването му продължило пет дълги и трудни години. Всяка пролет работници пристигали при фара, за да открият, че работата им била разрушена от зимните бури и леда. На моменти те се оплаквали, че правят повече поправки, отколкото да строят оставащата част. През лятото бурите често спирали работата и забавяли строителството.     В крайна сметка фарът бил завършен и запален за първи път през 1882 година. Той се издига на 24 метра височина и има 7 нива – от кухнята в основата през стаите за спане, библиотека с читалня и наблюдателница. Животът на това отдалечено място е самотен и суров. На пазителите на фара не им е разрешено да има съпруги, приятелки и семейства, което само увеличава носталгията. Мъжете прекарвали времето си в игра на карти и ядели каквото имало в консервите. Често те прекарвали по цели дни без да си разменят и дума. За да се намали ефека от ужасната изолация, мъжете били изпращани до сушата, обикновено на три седмици. Луис Уилкс, който бил пазител на фара цели 20 години – от 1936 до 1956 година, държи рекорда с 99 последователни дни на скалата. Никой друг негов колега не се е осмелявал да го подобри. Изолацията била толкова смазваща, че много от пазителите си нямали идея с какво се захващат докато не пристигнат на рифа. Един от тях заплашил, че ще плува до брега, ако не дойде веднага лодка да го откара от там. Друг, както разказват легендите, се побъркал там до такава степен, че трябвало да го откарат от рифа в усмирителна риза. Пазачите напускали фара в края на плавателния сезон в началото на декември и се връщали през март. Тогава те намирали фара запечатен от дебел пласт лед. С тежки чукове и кирки трябвало да го разбиват, за да могат да влязат вътре. След това трябвало да разбиват леда от фенерите и сирените. Самото пътуване до фара също не било лесно. Една година по езерото имало толкова много лед, че никой не можел да стигне до Станард Рок чак до юли. През лятото мощните бури вдигали 10-метрови вълни, които се разбивали в кулата, консервите падали от рафтовете, а чиниите – от масите. Когато пазачите трябвало да излязат от кухнята в основата, те се връзвали с въжета, за да не бъдат отнесени. Прибирането на пзителите в края на плавателния сезон било не по-малко опасно. През 1913 година цялата кула била скована от дебел 3 метра лед след страховита буря. Бил изпратен спасителен екип от 12 души, който да извади пазачите.     През 1904 година пък рибарската фирма, наета да прибере пазачите, ги забравила и едва след две седмици бил пратен спасителен катер. Четиримата пазачи вече били изяли всичките си запаси и обмисляли самоубийствен план за спасение. Първата голяма трагедия се разиграла в нощта на 18 юни 1961 година, когато се случила огромна експлозия на контейнерите с бензин и пропан, които били ползвани на фара. Взривът ударил цялата кула и убил на място 35-годишен работник и ранил други трима.   Ранени, но живи, те се надявали, че ще бъдат спасени бързо. Били нужни, обаче, два дни, за да забележи съд на бреговата охрана, че фарът всъщност не работи и няма радиовръзка с пазачите. Когато пристигнал кораб на бреговата, намерили тримата пазачи сгушени в импровизиран заслон над кея.     Следващата година фарът бил автоматизиран. Сега той е затворен и може да се види само от кораб или самолет.", "date": "2020.02.02", "title": "Най-страшното  място в света"}
{"url": "http://www.classa.bg/%D1%81%D0%B2%D1%8F%D1%82/item/406144-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%E2%80%9E%D0%B5%D1%81-%D1%89%D0%B5-%D0%B5-%D1%81-%D0%BD%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82%E2%80%9C", "text": "ЕС ще започне нова глава като обединена сила по глобалните въпроси, след като Великобритания напусна, с не по-малко възможности, заяви председателят на Европейската комисия, Урсула фон дер Лайен. \"Нашият опит ни научи, че силата не се крие в страхотната изолация, а в нашия уникален съюз\", каза ръководителката на изпълнителната власт на ЕС пред журналисти при официалното излизане на Великобритания от блока в 23:00 GMT. \"Никъде другаде по света не можете да намерите 27 нации с над 440 милиона души, които говорят 24 различни езика и разчитат един на друг\", цитира Ройтерс. „Нека няма никакво съмнение - предизвикателствата, пред които е изправена Европа, и възможностите, които тя може да обхване, не се промениха заради Брекзит.\" „Брекзит предлага на 27-те останали членки на ЕС уникалната възможност за едно поколение да гарантира, че Европа води по пътя пред предизвикателствата от изменението на климата, цифровата революция, управлението на миграцията и изграждането на силни партньорства по целия свят\", добави фон дер Лайен.", "date": "2020.02.02", "title": "Урсула фон дер Лайен: „ЕС ще е с не по-малко възможности след Брекзит“"}
{"url": "http://www.classa.bg/%D1%81%D0%B2%D1%8F%D1%82/item/406128-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%BE%D1%88%D0%B8%D1%82%D0%B5-%D0%B4%D0%B6%D0%B5%D0%BD%D1%82%D1%8A%D0%BB%D0%BC%D0%B5%D0%BD%D0%B8", "text": "Подобно на голяма част от своите персонажи, този месец Гай Ричи прави плавно завръщане към онези добри филми, с които киното го помни. \r\n 2020-а е годината, в която Ричи зарязва приказните сюжети, за да облече костюм в три части, да зареди пистолета, да натовари торбата със софистицирани псувни и да започне да стреля на месо. Така, както всички помним, че можеше и правеше. \r\n Малко след като произвежда безобразно добрите \"Две димящи дула\" и \"Гепи\", в живота на Гай Ричи настъпва мрачният период, по-известен като брака му с Мадона, в който той губи творческата си муза, и доскоро не се беше възстановил напълно от нанесените щети. Поне в кино отношение. \r\n В мракобесния период \"Мадона\" киното на Гай Ричи можеше да се заключи в думата \"посредственост\". То му донесе една блудкава романтична комедия, един телевизионен филм, реклама и някакъв опит за мрачен екшън, в който Джейсън Стейтъм има коса. \r\n Истината е, че близо 10 години след раздялата си с Мадж Гай още не е възстановил кино силите си напълно, но е на прав път. Освен адатациите на Шерлок Холмс, които носят модерен привкус, за това говорят и \"Рокендрола\", \"Мъжът от U.N.C.L.E.\" и последният му и може би най-успешен опит до момента – \"Джентълмените\". Спокойно можем да кажем, че ето този филм чакахме. \r\n \"Джентълмените\" в никакъв случай не е на нивото на \"Гепи\" или \"Две димящи дула\", но е в правилния жанр, в същата посока и носи отличителните характеристики на самия Гай. \r\n   \r\n   В момент като този човек започва да се пита дали Гай Ричи все още го бива или талантът неимоверно е излетял от него, заедно с половината му пари. Ричи е от режисьорите, които имат почти равен брой добри и лоши примери, и колкото и хората да се опитват да помнят доброто, то лошите решения и провалите в боксофиса някак им избождат очите. \r\n \"Мъжът от U.N.C.L.E.\" и \"Крал Артур\" се провалиха с гръм и трясък, а \"Аладин\" има толкова от Гай Ричи в себе си, колкото и безмилостно лошия \"Отнесени от бурята\". В този смисъл \"Джентълмените\" е важен проект, натоварен с множество очаквания. \r\n Завръщайки се към златните времена, Ричи събира на едно място топ участници, начело с разкошния Матю Макконъхи, които биха му гарантирали присъствие на зрители в залата. \r\n Към тях добавя псувни, костюми и английската провинция. Излизайки от британското гето и любимия му \"white trash\", този път Гай се цели във висшите кръгове на криминалната дейност. Неговите второстепенни герои са лордове и лейдита, а на фронтовата линия стоят наркобосове, които си го мерят само с най-големите. \r\n Онова, което е изключително отличително в сюжетите на Гай Ричи е разчитането на случайността. На принципа \"на неправилното място, в неправилното време\" Гай гради интрига и напрежение в двете си най-добри творби. \"Джентълмените\" не прави изключение, с тази разлика, че конструкцията тук повече напомня на сложно измислен криминален роман, който се подрежда като пъзел пред очите на зрителя. \r\n Всичко онова, което човек може да сметне за случайност, е добре преценен обрат. \r\n Историята разказа за наркобос, който върти добре смазан и почти поетично красив бизнес с качествена трева. Решавайки да се оттегли и пенсионира, докато още може да се радва на живота, той се озовава в ситуация, в която е лъган и мамен, почти принуден да клекне пред зли и напористи рекетьори. Съответно взима мерки, за да се справи с проблема възможно най-бързо и по възможно най-чистия начин. \r\n Пътят към ада винаги е постлан с най-добрите намерения и, както се случва в готините криминални сюжети, нещата бързо излизат извън контрол и случайността взема превес там, където добрият план се проваля. \r\n С изкусното майсторство на плетач на истории Гай Ричи завързва възел след възел, за да може да построи тристепенно действие с ясна криминална нишка, в която нищо не е такова, каквото изглежда. Подобно на добре облечените си персонажи, \"Джентълмените\" крие няколко патлака под добре скроения си костюм. \r\n   \r\n   Ричи строи криминална структура, като започва от шефовете и стига до отрепките, като на всеки един от елементите е отделено заслужено време, а всеки един от персонажите, които го репрезентират, получава нужния ярък костюм, акцент и богат наръч от сложни британски идиоми и качествени псувни. В този смисъл, ако не говорите английски, част от хумора ще ви убегне, което е наистина жалко, защото колкото и да е добър един превод, качествената английска псувня си е качествена английска псувня. \r\n В друг смисъл, ако сте чувствителни, то по-добре да не говорите английски. \r\n Хубаво е да се знае, че Гай Ричи не е загубил двете си най-важни чувства – това за хумор и това за мярка. \"Джентълмените\" разполага с достатъчно от първото и приятно усещане за второто. \r\n Насилие, ирландски хъшлак, Чарли Хънам с костюм и картечница, малки британски гаменчета, един китаец и един малайзиец, повръщано, думата \"c*nt\" повторена стотици пъти, Джеръми Стронг, приличащ на подлизурко, Мишел Докъри на токчета и Матю Макконъхи с пури и пистолет, обагрят с приятни краски този филм. \r\n \"Джентълмените\" в никакъв случай не е на нивото на \"Гепи\" и \"Две димящи дула\", но ще ви донесе пълно плътско удоволствие и ще напомни за Гай Ричи, който харесваме. Сипете си едно голямо, по възможност да е бърбън, защото отива на гангстерите, пуснете си ултра готиния саундтрак и директно се занесете към киното. \r\n \r\n      ", "date": "2020.02.02", "title": "Завръщането на лошите джентълмени"}
{"url": "http://www.classa.bg/%D1%81%D0%B2%D1%8F%D1%82/item/406129-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81-%D0%B8%D0%B7%D0%B1%D1%80%D0%B0-%D0%B3%D1%80%D0%B5%D1%88%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%B7%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "Последните две седмици бяха изпълнени със събития за Джеф Безос. Първо визитата на съоснователя на Amazon в Индия беше посрещната с протести, ново антитръстово разследване за “несправедливи търговски практики” и враждебни коментари от правителството на премиера Нарендра Моди.  След това продължаващият повече от година спор между Безос и Саудитска Арабия се озова в медиите, тъй като разследване показа, че вероятно телефонът на предприемача е хакнат благодарение на съобщение в WhatsApp, изпратено от саудитския принц Мохамед бин Салман.  Това са две много различни ситуации в две отделни точки на света, но имат нещо общо - особено оптимистичния залог (на Amazon) на работа с глобални лидери, чиито решения в крайна сметка се оказаха далеч не толкова отворени и много по-автократични, отколкото Силициевата долина първоначално очакваше.  Amazon заложи за първи път на Индия през 2014 г., когато Безос, застанал на камион и облечен в церемониална индийска сватбена дреха, представи ръководителя на местните операции на компанията и огромен чек от 2 млрд. долара. Безос се срещна с Моди по време на пътуването и двамата показаха доброто си отношение един към друг. Ето защо се смяташе, че премиерът ще разхлаби строгите ограничения на Индия по отношение на начина, по който работят чуждестранните компании за онлайн търговия.  Оттогава регулациите всъщност станаха още по-строги, а Моди предпочете собствениците на малки бизнеси и ограничи възможността на Amazon да продава артикули директно, както и да контролира собствените си цени. Въпреки че печелеше пазарен дял от конкурента си Flipkart, собственост на Walmart, пазарното подразделение на Amazon отчете голяма загуба за миналата фискална година. При последното посещение на Безос Моди отказа да се срещне с него.  Отношенията на Безос със Саудитска Арабия се зародиха с подобни надежди. Според информация от медиите от миналата седмица Безос и принц Мохамед са се срещнали на вечеря в Лос Анджелис през 2018 г., където са разменили телефонните си номера. Насърчен от обещанието на принца да модернизира кралството и да диверсифицира зависещата от петрола икономика, Amazon се подготвяше да приключи сделка за 2,2 млрд. долара за създаването на три центъра за данни в страната.  Споразумението обаче беше замразено, когато саудитски агенти убиха Джамал Кашоги, колумнист във вестникна на Джеф Безос Washington Post. Властите в Саудитска Арабия заявиха, че принцът не е свързан с убийството на Кашоги или с кибератаката към Безос. Сега акауант в Twitter, свързан със саудитското правителство, призовава за бойкот на Amazon.  Във всяка от страните дейностите на Amazon са усложнени от отношението на режима към отразяването в изданието. По-малките перспективи в Индия и Саудитска Арабия също така могат да са свързани с истинското лице на лидерите, което те прикриват. Под ръководството на Моди наскоро Индия прие закон, който пречи на много мюсюлмански имигранти да получат гражданство, докато за хора от други религии това не е проблем.      При принц Мохамед саудитското правителство засили конфликта си с Йемен, преследва религиозни и политически дисиденти и извършва координирани атаки в Twitter срещу своите врагове.  Amazon не е единствената, която възлагаше нереалистични надежди на тези лидери. Индия се оказа също толкова голямо предизвикателство за Facebook. Страната има най-голямата потребителска база в социалната мрежа, но правителството се опита да накара компанията да идентифицира потребители в криптираното чат приложение WhatsApp и заплаши да въведе по-ограничаващи нови правила за регулация на социалните мрежи.  Не много отдавна технологичните лидери бяха твърде оптимистично настроени и към Китай. Марк Зукърбърг дори тича пред камерите в Пекин и се срещна с президента Си Дзинпин. Google смяташе, че може да се вмъкне обратно в Китай, след като изтегли операциите си от страната през 2010 г. Така и не ѝ се получи.  Истината е, че тези лидери не откликнаха на дозата оптимизъм, идваща от технологичните гиганти. Оказа се, че те в крайна сметка изобщо не желаят да са приятели със Силициевата долина.   ", "date": "2020.02.02", "title": "Джеф Безос избра грешните лидери за приятели"}
{"url": "http://www.classa.bg/%D1%81%D0%B2%D1%8F%D1%82/item/406130-%D0%B2%D1%81%D0%B8%D1%87%D0%BA%D0%B8-%D0%B1%D0%B0%D0%BD%D0%BA%D0%B8-%D1%81%D0%B0-%D1%80%D0%B0%D0%B2%D0%BD%D0%B8,-%D0%BD%D0%BE-%D0%BD%D1%8F%D0%BA%D0%BE%D0%B8-%D0%BF%D0%BE%D0%B2%D0%B5%D1%87%D0%B5", "text": "Има ли двойни стандарти европейският банков надзор? Случаят с германската NordLB само засилва съмненията 2       https://www.investor.bg/analizi/91/a/vsichki-banki-sa-ravni-no-niakoi-poveche-297820/\">\">    \"Това са моите принципи и ако не ви харесват... е, имам и други\". Шегата на Граучо Маркс е на почти век, но и днес е съвсем актуална - и спокойно би могла да се отнася за Европейската комисия и банковите надзори в някои западноевропейски страни. Няколко скандални спасявания на банки с пари на данъкоплатците в последните месеци накараха мнозина наблюдатели да запитат гласно дали правилата важат в еднаква степен за всички. И дали от предпазните антикризисни мерки, предприети от ЕС през 2012-2013, изобщо има някакъв смисъл, щом в тях зеят толкова внушителни врати към заобиколни маршрути. Събитията около няколко италиански и германски банки са особено любопитни от българска гледна точка. От една страна, ЕЦБ и Еврокомисията демонстрираха доста строгост при проверката на българския финансов сектор по пътя на страната към чакалнята на еврозоната. От друга, един от главните аргументи на привържениците на еврото у нас е, че преминаването на банковата система под общоевропейски надзор ще повиши стабилността и сигурността й. Няколкото мащабни спасявания на банки в ЕС напоследък обаче хвърлят сянка и върху двете. Строгостта на Брюксел и Франкфурт явно не се проявява в една и съща степен към \"новите\" членки от изток и към \"старите\" от запад. А европейският надзор далеч не изглежда като онази неумолима преграда пред лошите практики, за каквато го смятат някои. Най-показателен бе случаят с 3.6-те милиарда евро спасителен пакет за германската държавна Nord LB. Пакетът е финансиран преди всичко от данъкоплатците - независимо, че по-рано имаше предложение за банката от частни инвеститори, отхвърлено от собствениците й. Еврокомисията се произнесе, че в случая не става дума за държавна помощ. \"Установихме, че държавата инвестира при същите условия, които и частен инвеститор би приел, тоест в унисон с европейските правила за държавната помощ\", обяви комисарят по конкуренцията Маргрете Вестагер, като уточни, че решението е взето в \"тясно сътрудничество\" с Европейската централна банка и надзорните й органи. Ако наистина е имало частен инвеститор, който би приел същите условия, той със сигурност не се показа, язвително отбеляза Bloomberg. \"Просто в регулациите има твърде много вратички за националните власти... Някои страни могат да ги използват и да им се размине. Други не могат\", отбеляза в коментара си и The Financial Times. \"Комисията трябва да обясни защо тази операция съответства на пазарните принципи\", настоя Никола Верон, съоснователят на влиятелния брюкселски институт Breugel. NORDDEUTSCHE LANDESBANK, или накратко NordLB, e eдна от прословутите германски местни банки, които се контролират от правителствата на отделните провинции. В този случай - от тези на Долна Саксония и на Саксония-Анхалт, държащи 65% от капитала (остатъкът е в ръцете на общински спестовни каси от региона). Подобно на останалите \"ландесбанки\", и тя се оказа с доста токсични нива на кредити към изпадналата в криза корабна индустрия. Регулаторът установи, че капиталът от първи ред е паднал до 6.5%, при изисквани минимални 10.6%. Капиталовият недостиг надхвърля 3.5 милиарда евро. Пред The Financial Times известният финансист Герхард Шик нарече решението \"напълно непонятно\", водещо до \"изгарянето на милиарди обществени средства\", и добави, че вероятно зад него се крие \"някакъв политически пазарлък\". Защо това решение предизвика толкова спорове? Първо, защото то на практика зачерква целия напредък на ЕС в областта на банковия надзор в последните години. След финансовата криза страните-членки най-после успяха да се споразумеят, че когато банките закъсат, загубите ще бъдат поемани първо от техните собственици, и чак накрая ще се стига до спасяване с пари на данъкоплатците. Особено яростно настояваха за това именно германците, големите радетели на \"затягането на коланите\" и главните критици на щедрото държавно финансиране за затруднени банки в Южна Европа. Още тогава трябваше да ни стане ясно, че провалилите се кредитни институции и техните инвеститори ще манипулират системата, за да избегнат тези регулации, отбеляза Джефри Майрън в бюлетина на Cato Institute. \"Банковите провали означават, че някой ще загуби пари; защо политиците да налагат тези загуби на инвеститорите и бизнеса, щом могат да ги прехвърлят към бъдещите поколения данъкоплатци чрез нови заеми?\". Според Майрън, който е професор в Харвард, е чиста фантазия да се вярва, че намесата на правителствата може да направи банковия сектор сигурен и безопасен - \"затова правителствата трябва да спрат да се опитват. Така само окуражават поемането на по-големи рискове и в крайна сметка водят до още повече нестабилност\". Европейските правителства обаче видимо нямат намерение \"да спрат да се опитват\". Именно склонността им да плащат с държавни пари за грешните решения на банкови мениджъри и инвеститори разтърси толкова сериозно еврото през последната криза. Затова и след дълги спорове през декември 2013 най-сетне бяха приети новите правила, според които облигационерите и кредиторите първи ще допринасят за попълване на капитала, преди да се прибегва към обществени средства. След гласуването на промените тогавашният eврокомисар за вътрешния пазар Мишел Барние гръмко обяви, че \"Данъкоплатците вече не са на първата линия, когато се плаща за грешките на банките\". Сега обаче комисията не направи никакъв опит да наложи това правило на NordLB. Както впрочем и на останалите закъсали европейски банки (виж карето). Това само \"затвърждава впечатлението за двойни стандарти в еврозоната\", коментира The Financial Times. \"Германците се оплакват, че нерешените банкови проблеми в Италия задържат напредъка към банковия съюз и интеграцията в еврозоната. Но в действителност в германския банков гардероб има също толкова скелети\", смята изданието. Bloomberg цитира испанския евродепутат от групата на либералите Луис Гарикано, според когото \"Това бе може би последният пирон в ковчега на регулаторната ни рамка\". Но може би най-доброто обобщение бе на The Wall Street Journal: последните събития са само продължение \"на стария навик на Европа да инжектира обществени средства във финансовата система като първо средство, често опазвайки живи \"зомби банките\" и удължавайки болезненото прочистване на сектора\". Спасените банки Лошите кредити при тази банка от южна Италия стигнаха такива нива, че правителството реши да създаде специална банка за развитие, да инвестира в нея 900 млн. евро и да я остави да преструктурира BPB. Още една италианска банка, базирана в Генуа. След рекорден ръст на лошите кредити, съчетан с конфликти във висшия й мениджмънт, Banca Carige бе поставена под прякото управление на ЕЦБ в началото на миналата година. Италианското правителство осигури капиталови гаранции за около 3 милиарда евро.   Португалските власти рекапитализираха държавната банка чрез същата вратичка, каквато германските използваха за Nord LB - обявиха, че намесата им е била \"на пазарен принцип\". За да спаси най-старата съществуваща банка в света, италианското правителство използва една вратичка в правилата, позволяваща държавна помощ, за да се избегне \"сериозно сътресение\" в икономиката. Големите облигационери не загубиха нищо. През 2018 кипърското правителство рекапитализира държавната банка с 3.5 млрд. евро - над една десета от Брутния вътрешен продукт на страната, и осигури още 2.6 млрд. евро гаранции. Този път причината Еврокомисията да допусне явна държавна помощ бе, че развитието на случая започнало, преди новите правила да влязат в сила. Cyprus Cooperative Bank не бива да се бърка с българската Централна кооперативна банка, която има клон в Кипър. Eврокомисията одобри  капиталови инжекции за 2.8 милиарда  евро и още близо 5 милиарда  евро под формата на държавни  гаранции.   След редица неуспешни опити да се намери решение, през юни 2017 ЕЦБ прехвърли банките под опеката на Единния съвет за преструктуриране (SRB). Съветът обаче прецени, че двете кредитни институции не са чак толкова важни, че да се занимава с тях, и върна топката към италианските власти. Те на свой ред отпуснаха почти 17 млрд. евро, за да спасят банките и да позволят поглъщането им от Intesa Sanpaolo. Акционерите и по-малките кредитори претърпяха загуби, каквито са изискванията на ЕС, но после правителството ги обезщети (с одобрението на Еврокомисията).  ", "date": "2020.02.02", "title": "Всички банки са равни, но някои повече"}
{"url": "http://www.classa.bg/%D1%81%D0%B2%D1%8F%D1%82/item/406131-tages-anzeiger-%D1%81%D1%80%D0%B0%D0%B2%D0%BD%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0-%D1%81-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "Заради коронавируса китайската вяра в ефективността и превъзходството на системата им над западната е силно разклатена, пише швейцарският вестник Tages-Anzeiger. Понастоящем китайското ръководство в Пекин „оцелява от своя Чернобил“, според швейцарското издание. Поради разпространението на коронавируса в страната се разклати вярата на китайците, че,   китайска система, е ефективна, силна и превъзхожда западната демокрация, пише швейцарският вестник Tages-Anzeiger. Китайският председател Си Цзинпин  , казва Леа Дойбер, автор на статията. „ , казва Tages-Anzeiger. Мрежата обаче разпространява пренаселените болници. Лекарите, изпратени в Ухан, се сбогуват с близките си хора от страх, че никога повече няма да ги видят. Посетителите от изолирани региони се третират като прокажени. Хората в супермаркетите се борят за последните защитни маски. На контролно-пропускателните пунктове в Хонконг и Макао хората се струпват с надеждата да влязат в специалните административни райони, преди да те затворят границите си, изброява Дойбер. Аварията в АЕЦ в Чернобил през април 1986 г. съветските власти признаха едва тогава, когато имаше неопровержими доказателства, припомня авторът. От своя страна китайските власти вече знаеха за първата инфекция в Ухан на 8 декември, официалното предупреждение те издадоха три седмици по-късно и едва на 20 януари съобщиха, че болестта се е разпространила извън Ухан, уточнява журналистката от швейцарското издание. Пекин също забави публикуването на информацията, че коронавирусът се предава от човек на човек. Междувременно милиони китайци отправяйки се в отпуск все още пътуваха спокойно из цялата страна, казва Дойбер. „ , обяснява авторът на статията. През последните дни в социалните мрежи можете да намерите необичайно много съобщения за   на китайците. За да заобиколят цензурата, китайският лидер Си Цзинпин вече се нарича Доналд Тръмп, а  , казва журналистката от Tages-Anzeiger. „ , казва Дойбер.  ", "date": "2020.02.02", "title": "Tages-Anzeiger сравни китайската криза заради коронавируса с катастрофата в Чернобил"}
{"url": "http://www.classa.bg/%D1%81%D0%B2%D1%8F%D1%82/item/406132-cnn-%D0%BF%D1%83%D1%82%D0%B8%D0%BD-%D0%BD%D0%B5-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%C2%AB%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D0%BA%D0%B0%C2%BB-%E2%80%94-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D1%81%D0%B8-%D1%80%D0%B0%D0%B7%D0%B2%D0%B0%D0%BB%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%BD%D0%B5%D1%82%D0%B0%D0%BD%D1%8F%D1%85%D1%83", "text": "Въпреки факта, че Бенямин Нетаняху, който пристигна в Москва, призова Владимир Путин да сподели позицията си по „сделката на века“ на Доналд Тръмп, руският лидер предпочита да мълчи. Според CNN, Путин се въздържа от критики, за да поддържа отношения с Нетаняху, но руското външно министерство даде да се разбере, че Москва не е доволна от сделката. Планът на Тръмп се счита за голяма победа за израелския премиер. И сега Бенямин Нетаняху обсъди тази сделка с руския президент Владимир Путин.     Нетаняху си осигури поредната политическа победа, когато Путин помилва американско-израелската туристка, арестувана в Русия за контрабанда на наркотици. С репортаж от Москва, е кореспондентът на CNN Матю Чанс. Нетаняху не можеше да очаква същата подкрепа за плана в Москва, както във Вашингтон, но в същото време Путин всъщност не му попречи. МАТЮ ЧАНС, кореспондент на CNN:  ", "date": "2020.02.02", "title": "CNN: Путин не коментира «сделката на века» — не иска да си развали отношенията с Нетаняху"}
{"url": "http://www.classa.bg/%D1%81%D0%B2%D1%8F%D1%82/item/406133-wsj-%C2%AB%D1%81%D0%BC%D1%8F%D0%BD%D0%B0-%D0%BD%D0%B0-%D0%BA%D1%83%D1%80%D1%81%D0%B0%C2%BB-%E2%80%94-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B7%D0%B0%D0%BB%D0%B0%D0%B3%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%B7%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Опитвайки се да предотврати краха на икономиката, Венецуела предприе неочакван ход. Всъщност, изоставяйки принципите на социалистическата икономика, Каракас търси подкрепа от свободния пазар, пише The Wall Street Journal. Според списанието чрез намаляване на степента на държавно регулиране на икономиката и освобождаване на цените Мадуро се стреми да намали степента на натиск от САЩ, както и да засили контрола си над страната в стила на китайския \"авторитарен капитализъм\" Социалистическите лидери на Венецуела, които се опитват да предотвратят икономическия крах и да останат на власт, се опитват да получат подкрепа на неочаквано място: на свободния пазар, пише The Wall Street Journal.  президент на страната Николас Мадуро, известен с ентусиазираното си отношение към социализма, започна да отслабва контрола над различни компании. След неотдавнашното решение Каракас предприе такава стъпка, за да се откаже от изкуственото ограничаване на цените и да позволи циркулацията на долара. В резултат на това много индустриалци и бизнесмени могат да гледат само с вълнение какво се случва: може би Венецуела се движи към китайския модел на  , но в същото време подобни стъпки на Мадуро може да са временни и целта им да е да намалят санкционния натиск върху икономиката от страна на Вашингтон. „ , заяви Джузепе Кордавани, собственик на фабрика за обувки. Според него той се надява, че в резултат на подобни реформи фабриката му, която беше на прага на закриването, отново ще започне да работи с пълен капацитет. , добави той. -  Венецуела все още е на прага на икономическия крах, припомня The Wall Street Journal. При Мадуро БВП на страната падна с 60%. Освен това според прогнозите тази година той трябва да падне с още 10%. Независимо от това, деловите кръгове отбелязват първите признаци на икономическо възстановяване. По-специално, Santa Teresa, най-известният производител на ром в страната, обяви първото публично предлагане на акции във Венецуела през последните десет години. Малки телекомуникационни компании в град Валенсия започнаха да получават достатъчно печалба, за да дадат премии на служителите си, а продоволствената компания Protinal рестартира един от своите заводи за мляко на прах в щата Сулия. Според източници, запознати със ситуацията, министърът на промишлеността и националните продукти Тарек ал-Айсами, както и министърът на земеделието Уилмар Кастро Сотелдо са убедили Мадуро да отслаби държавния контрол върху икономиката. Въпреки това, официално венецуелският лидер не бърза да изоставя социалистическата реторика. Според източник от вътрешния кръг на президента, в кулоарите на управляващата партия, бизнесмените го съветват да инвестира в правителствени инфраструктурни проекти, да намали правителственото регулиране и да въведе данъчни облекчения, които трябва да стимулират националната икономика. Съветниците на Мадуро се опитаха да опишат подобни мерки като интелигентен начин за намаляване на санкционния натиск от страна на САЩ, без да кажат нищо за демонтирането на постиженията на социалистическата революция, отбелязва изданието, позовавайки се на собствени източници в обкръжението на венецуелския лидер. Промените във Венецуела бяха очертани след широкото прекъсване на електрозахранването през март. През май правителството премахна ограничението върху оборота на чуждестранна валута за банките. Според много предприемачи правителството също   цените, тъй като строгите държавни регулации почти сложиха кръст на индустриалното производство. „ , каза банковият анализатор Леонардо Буняк.  В същото време правителствените служители съобщиха на деловите кръгове, че сега могат да произвеждат стоки практически с малка или никаква държавна намеса. Освен това Каракас помоли производителите на храни и селскостопански продукти, които напуснаха страната, да се върнат във Венецуела. „  спомня си доставчикът на оптични кабели Джордж Боти,  Тези промени ще бъдат проблем за администрацията на Тръмп, която подкрепя лидера на венецуелската опозиция Хуан Гуайдо, а също така наложи редица санкции срещу Венецуела, за да принуди Мадуро да подаде оставка, отбелязва The Wall Street Journal. Въпреки това Каракас отговори на тези стъпки, като прехвърли оперативния контрол на нефтените находища на своите партньори като руската „Роснефт“, която не е обект на американски санкции, забраняващи на американските компании да работят с правителствени агенции. В същото време венецуелският   започва да изоставя основните точки на т. нар. социализъм на 21 век. Някои анализатори смятат, че тези мерки могат да бъдат дългосрочни, в случай че подобрят качеството на живот на гражданите и помогнат в борбата срещу инакомислието.  , заяви икономистът Омар Замбрано. Решението да се разреши обръщение в долари облагодетелства поне половината от населението на страната, тъй като много венецуелци получават пари от роднините си в чужбина. Въпреки това анализаторите отбелязват, че източникът на някои зелени банкноти са корумпирани бизнес структури, свързани с  , който изпира пари в родината поради санкциите. Според някои анализатори възстановяването на венецуелската икономика може да не продължи много дълго, тъй като до голяма степен зависи от вноса. Те също така отбелязват, че правителството на тази страна няма ясен макроикономически план за поддържане на стабилността, а самите реформи не са закрепени в законодателството. Това означава, че правителството може да се върне към стария ред по всяко време. Както и да е, в столицата, където преди е имало недостиг на почти всичко - от вносни лекарства и хамон до авточасти – магазините сега са пълни със стоки. Местните компании, независимо от размера, започнаха да увеличават производството. Друг окуражаващ знак е IPO Santa Teresa. Според президента на тази компания за производство на ром Алберто Уолмър, до известна степен правителството е започнало да се придържа към прагматичен подход. „ , обобщи той.    ", "date": "2020.02.02", "title": "WSJ: «Смяна на курса» — Венецуела залага на свободния пазар за да намали натиска на Вашингтон"}
{"url": "http://www.classa.bg/%D1%81%D0%B2%D1%8F%D1%82/item/406134-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-%D0%BD%D0%B0-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8", "text": "Правилността на отделните действия, включително убийството на Сюлеймани, се оценява най-добре от техните стратегически резултати. Съединените щати затънаха в трагедията, която самите те породиха. Иранският режим е в плюс, превръщайки загубата на Сулеймани в печалба в дългосрочен план, твърди авторът на статията.         Светът днес се намира на опасен кръстопът, в който го постави безмисленото решение на Тръмп да се оттегли от ядрената сделка. Когато сделката все още беше в сила, Иран, въпреки че беше противник на САЩ, не сваляше американски дронове в неутрални води, не изстрелваше ракети по кораби в Персийския залив и шиитските милиции не нападаха американците в Ирак. Отхвърляйки ядреното споразумение без никакви доказателства за измама от страна на Иран, САЩ започнаха предсказуем цикъл на ескалация. Смъртта на Касем Сюлеймани отрезви Техеран. Влиятелен, безпощаден, пъргав, уверен в своите способности, Сюлеймани въплъщаваше всички черти, които иранският режим се опита да припише на себе си. Той лиши враговете на Иран от сън и позволи на теократичното му ръководство да спи спокойно в свят на реални и измислени заплахи, възникнали както в страната, така и в чужбина. Дълги години иранските лидери фаталистично наричаха Сюлеймани „жив мъченик“, но едва ли биха могли да си представят, че Тръмп ще реши да извърши подобно дръзко убийство. Сега иранците жадуват отмъщение — отмъщение замислено, хладнокръвно и зло. Иран със сигурност не иска пълномащабна война със САЩ, в която няма шанс да спечели, но вероятно ще се опита да превърне тактическото поражение в стратегически успех. За разлика от администрацията на Тръмп, която се втурва между желанието да даде урок на Иран и желанието да напусне проблемния регион, иранският режим има стратегия, основана на познаване на реалностите, проблемите и ограниченията в Близкия изток. Никой не знае как ще се развият събитията, дори преките участници в тях. Но когато прахът се утаи, страничният ефект от въздушния удар, който уби Сулеймани, вероятно ще бъде по-голям, отколкото администрацията на Тръмп очакваше. В крайна сметка, очевидно, неговата смърт помогна на иранския режим да засили контрола над страната, което допълнително засили амбициите на върховния лидер на Иран Аятолах Хаменей. Докато вече несигурното положение на САЩ в Ирак и Сирия отслабна още повече, иракският парламент поиска изтеглянето на американските войски. Що се отнася до иранската ядрена сделка и самата възможност за дипломатически отношения със САЩ (или с Големия сатана), убийството на Сюлеймани просто ги унищожи. Всичко това ще струва на САЩ много повече, отколкото смъртта на Сюлеймани струва на Иран.  Може би смъртта беше последният му акт на отмъщение на САЩ. Един от неизменните закони на международните отношения гласи, че не винаги е разумно да направите нещо, просто защото можете да го направите, или просто защото това действие е морално оправдано. Двамата предшественици на Тръмп се придържаха към този принцип във връзка с Касем Сюлеймани. Тръмп обаче обича да прави това, което избягваха предшествениците му. Той твърдо вярва, че едностранното използване на американската мощ ще гарантира успеха му. За върховния лидер на Иран убийството на Сулеймани беше личен удар, който за пореден път потвърди правилността на неговите мрачни представи за останалия свят. Отказът на Тръмп от ядрената сделка вече засили скептицизма му към преговорите с американците. Дръзкото ликвидиране на Сулеймани може да накара Хаменей и ястребите от обкръжението му за известно време да се въздържат директно да атакуват американците. В същото време действията на американците върнаха иранското ръководство в понятна и удобна за тях ситуация — в свят, в който врагът стои пред портите, а смъртоносната опасност, произтичаща от него, може да сдържи исканията на реформи в страната и да не се поддаде на международния натиск. В този свят Иран има голям арсенал от смъртоносни инструменти и лоялни съюзници. Освен това той отлично знае как да манипулира съседите, които познава много по-добре от американците. В дългосрочен план последиците за американските интереси в региона, особено в Ирак, също ще бъдат отрицателни. Колкото и да е парадоксално, убийството на Сюлеймани ще намали степента на антииранските настроения, породени от неговите действия. В Персийския залив ентусиазмът на американските партньори, предизвикан от американско-иранската конфронтация, постепенно изчезва. Те нервничат като от непоследователността на Тръмп, който понякога бездейства, а след това прибягва до крайни мерки, така и от инепоследователността на иранците, които демонстрират готовността и способността си да нанасят удари в най-уязвимите места на арабските монархии. Иран може да започне нови атаки срещу саудитските петролни съоръжения или танкери в Персийския залив, като им напомня, че никой няма да може да избяга от последствията от конфликта между Техеран и Вашингтон — нито арабските страни от Персийския залив, нито световната икономика. Тръмп не е първият американски лидер, който се надява на чудеса в своята политика в Близкия изток, но обхватът на противоречията в неговия подход достигна коренно ново ниво. Президентът встъпи в длъжност, обещавайки да подкопае влиянието на Иран в региона и да постигне „по-добра сделка“ по ядрената програма — като същевременно намали военното присъствие на САЩ в Близкия изток и се отказа от всякаква реалистична дипломация. Днес, в началото на 2020 г., САЩ са не само по-далеч от тези цели, отколкото преди три години, но и по-уязвими от неочакваните рискове от конфликта с Иран и нестабилността в Близкия изток, регион с непредвидими последици. Правилността на отделните действия, включително убийството на Касем Сюлеймани, се оценява най-добре от техните стратегически резултати. Съединените щати са затънали в трагедията, която самите те породиха. Иранският режим отново е в плюс, превръщайки загубата на Сулеймани в печалба в дългосрочен план. Джейк Съливан — старши научен сътрудник към Фондация «Карнеги»    ", "date": "2020.02.02", "title": "Последното отмъщение на Сюлеймани"}
{"url": "http://www.classa.bg/%D1%81%D0%B2%D1%8F%D1%82/item/406135-%D1%81%D0%B0%D1%89-%D1%81-%D0%BD%D0%B5%D0%BE%D1%85%D0%BE%D1%82%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D0%BF%D0%BE%D0%B7%D0%BE%D1%80%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": "Американското присъствие само укрепи позициите на талибаните.   Това се посочва в доклада на генералния инспектор на САЩ за възстановяването на Афганистан. Откъси от документа се цитират от The New York Times. В публикацията се подчертава, че през последните години американската администрация не бърза да разпространява своите съмнителни постижения в тази посока. Освен това много информация, включително данните за жертвите сред афганистанците, обикновено се предпочита да бъдат засекретени. Представеният доклад е един от най-новите източници на информация за американската кампания в Афганистан. Той ясно демонстрира провала на американците. И така, изданието обръща внимание на факта, че в края на 2019 г. бойците на терористичната организация на талибаните и други групировки са извършили рекорден брой атаки. Всичко това се случви на фона на изявленията на Доналд Тръмп, че американските въоръжени сили «удрят по-силно от всякога през изминалото десетилетие».     „Общият брой на вражеските атаки, както и тяхната ефективност през четвъртото тримесечие на 2019 г., надхвърлят данните за същия период за всяка година, откакто от 2010 година започва да се води статистика“, се казва в документа. Общо са регистрирани повече от 8,2 хиляди нападения, като повече от една трета са довели до цивилни жертви. Прави впечатление, че тези цифри съвпадат с рекордния брой удари от Съединените щати. Така през 2019 г. американската авиация е използва над 7,3 хиляди бомби в Афганистан. Подобен брой удари не е имало за цялото време от 2006 г., откакто започват военните действия на САЩ в Афганистан. По този начин трябва да признаем, че САЩ не успяха да отслабят талибаните. Нито сухопътните военни операции, нито въздушните удари допринесоха за това. Групировката все още запазва бойния си потенциал, който имаше преди десет години.    ", "date": "2020.02.02", "title": "САЩ с неохота публикуваха позорен доклад за Афганистан"}
{"url": "http://www.classa.bg/%D1%81%D0%B2%D1%8F%D1%82/item/406136-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8%D1%8F%D1%82-%D0%B3%D1%80%D0%B0%D0%B4-%D1%80%D0%B8%D0%B5%D0%BA%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D0%B5-%D1%89%D0%B0%D1%84%D0%B5%D1%82%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0", "text": "Хърватският пристанищен град Риека, на брега на Адриатическо море, пое официално щафетата на европейска столица на културата през 2020 г. Няколко хиляди души не се уплашиха от проливния дъжд, за да присъстват на многото спектакли в Риека, в които през целия ден участваха стотици артисти, танцьори и певци. Зрителите успяха да се насладят на много концерти, един от които се състоя в историческата сграда на рибния пазар. Благодарение на инсталация с дължина 200 метра на авеню Корзо жителите и гостите на града можаха да се запознаят и с новата история на Риека.       Основното събитие, наречено \"Индустриална опера\", се състоя на пристанището в града. Проявата разказва историята на Риека и представя града като пристанище на многообразието. Под този девиз ще бъдат организирани културните прояви през цялата година. Риека е богат откъм историческо минало и е принадлежал на различни страни през 20 в. Днес градът залага на туризма и културните прояви, за да оздрави икономиката си. Освен Риека, тази година и ирландският град Голуей е европейска столица на културата. Двата града получиха щафетата от Пловдив и италианския град Матера.", "date": "2020.02.02", "title": "Хърватският град Риека официално пое щафетата на Европейска столица на култура"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406137-%D1%80%D0%B0%D1%87%D0%BA%D0%BE%D0%B2-%D0%B8-%D1%81%D0%BB%D0%B0%D0%B2%D0%B8-%D1%81%D0%B5-%D0%B3%D0%B0%D0%B2%D1%80%D1%8F%D1%82-%D1%81-%D0%B0%D0%BB%D0%B5%D0%BA%D1%81-%D1%80%D0%B0%D0%B5%D0%B2%D0%B0", "text": "Грозна гавра с бившата си колежка Алекс Раева, която наскоро стана майка, спретна Димитър Рачков в шоуто на Слави Трифонов.    Двамата си поговориха за бившите приятелки, като Дългият се поинтересува какво прави Мария Игнатова. Рачков обаче не му остана длъжен и веднага отвори дума за една от бившите на Слави Алекс Раева, пише \"Хотнюз\".      Припомняме, че двамата изживяха афера преди близо 15 години, а според вестникарски публикации певицата дори правила аборт от него. Днес Алекс е майка на няколко месечна дъщеричка и това стана повод Рачков да се пошегува много дебелашки с нея.”Алекс Раева роди, само за да покаже, че и от нея може да излезе човек”, изстреля водещият на „Като две капки вода”. Той продължи да се бъзика с изпълнителката като попита Трифонов колко клипа й е направил.     Слави призна, че в неговата фирма Раева е снимала един-единствен клип, а Рачков подметна:”Вместо да си го пее цял живот, тя реши водеща на „Х Фактор” да става”. Слави се хилеше доволно по време на смешките, макар че накрая смутолеви, че помолил подобни бъзици да няма в предаването му", "date": "2020.02.02", "title": "Рачков и Слави се гаврят с Алекс Раева!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406126-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B4%D0%B0%D1%82%D0%B0-02-02-2020-%D0%B3", "text": "Втори февруари 2020 г. - 02.02.2020 г. Вселената ни дава шанс да започнем нова фаза от живота. - според нумеролозите ще бъде наистина вълшебен ден за всички жени . Тази комбинация от числа се случва веднъж на хилядолетие, така че не пропускайте шанса да използвате магията на числата и да промените живота си към по-добро. 2 февруари ще бъде наситен с енергията на Юпитер. Това е силен ден за мъжете, но именно жените ще получат възможността да вършат чудеса. Основното е да се възползвате от момента и да прекарате деня правилно.   Дори ако апатията надделява сега и силите са ви на минимума, скоро всичко ще се промени. Не се страхувайте от промяната, съветват от zajenata.bg. Мъжката енергия е царувала твърде дълго. Сега всичко започва да се променя в полза на женската енергия и светът започва да се движи натам, където жената иска. Как да прекарате този ден? На първо място, на 2 февруари трябва да изречете своите желания, да помечтаете, да визуализирате и да детайлизирате желаното. Представете си как се сбъдват мечтите ви, потопете се в усещанията си, насладете им се. Не забравяйте да простите на хората, нанесли ви обида, и да пуснете тези, които искат да си отидат. Сега нямате нужда от нищо излишно. Поставете се на преден план - сега никой не е по-важен от вас самите. Освободете всички негативи. Бъдете искрени в своите намерения: прошката трябва да идва от сърце. На този ден в никакъв случай не трябва да се отдавате на завист, да кълнете и да си съперничите с другите. Помагайте, подкрепяйте, правете и давайте добро. Ако е извън силите ви - просто оставете, отдръпнете се, не се намесвайте. 02.02.2020 може да е отправната точка на един нов живот!", "date": "2020.02.02", "title": "Магическата дата 02.02.2020 г."}
{"url": "http://www.classa.bg/%D1%81%D0%B2%D1%8F%D1%82/item/406127-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-z-%D0%B8%D0%B7%D0%BB%D1%8A%D1%87%D0%B8-%D1%81%D0%B2%D0%BE%D1%8F%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B0-%D0%B7%D0%B2%D0%B5%D0%B7%D0%B4%D0%B0", "text": "Днес Били Айлиш e на върха на музикалния свят. След рекордната за нея 2019 г., в която доминираше в Spotify и Apple Music; след като световното й турне се разпродаде в рамките на час; след като обра всички големи статуетки на наградите \"Грами\", вече няма спор: Били диктува модата не само в инди попа, но и в цялата съвременна музика. И наградите \"Грами\" просто нямаше как да не отразят това. В неделя срещу понеделник американската звезда получи златното грамофонче за дебютния си албум When We All Fall Asleep, Where Do We Go?, за песен на годината и запис на годината за Bad Guy, а беше призната и за най-добър нов изпълнител на 2019-а. Какво като е само на 18? Тя вече покори сърцата на цяло едно поколение и всичко стана толкова бързо... Нейният мек, пленяващ, сънлив глас и усетът за мигом запомнящи се и завладяващи поп мелодии се съчетават с аранжиментите от топ класа на по-големия й брат Финиъс. Той прибавя модерни електронни бийтове и тук-там акустично звучене, с влияния от хип-хопа и с отнесени, мрачни и едновременно с това романтични текстове, за да забърка неустоим коктейл. Били Айлиш разви образа си и визуално с поредица от зловещи музикални видеа, събиращи вече стотици милиони гледания, в които се превъплъщава в зловещ ангел, или черни сълзи падат от очите й, или паяци пълзят към устата й.     Встрани стои имиджът й извън сцената - на младо момиче, което приема своите странности и се чувства добре с тях. А дори когато е доста екстравагантна, тя не се превзема и остава много естествена. Най-значимият и прочут изпълнител, произлязъл до момента от поколението Z, Айлиш печели феновете и със засилено присъствие в социалните мрежи, но без да търси скандали и сензации с песните, текстовете и визията си. Тя твърдо отказва да бъде сексуализирана и показва един по-различен път, по който могат да поемат новите поп звезди. Били Айлиш държи да носи широки дрехи и изобщо да не показва тялото си. \"Не искам светът да знае всичко за мен. Затова са и големите провиснали дрехи. Никой не може да има мнение, защото не е виждал какво е отдолу, нали? Никой не може да каже, че съм слаба или че не съм слаба, че имам плосък задник или дебел задник. Никой не може да каже нищо такова, защото не знае\", обяснява тя. Нейното рождено име е Били Айлиш Пайрът Беърд О’Конъл, а нейни родители са актьорите Маги Беърд и Патрик О’Конъл – участвали заедно в сериали като \"Западното крило\" и \"Дните на нашия живот\". 22-годишният брат на Били - Финиъс О’Конъл, е не по-малко талантлив от нея и освен певец и актьор, е също мултиинструменталист и постоянен неин съавтор. Финиъс е написал, аранжирал и записал по-голямата част от хитовия дебютен албум на сензацията в техния общ дом, в който двамата са израснали. Този дом бил и училище за Били и Финиъс, тъй като техните родители избрали модерната форма на домашното обучение – което доста помогнало на двете деца да развият креативността си. \"Това беше начинът на моите родители да ни фокусират върху нещата, които наистина са ни интересни – вместо да бъдем в училище и да ни учат неща, които реално не ти трябват в живота, които няма да запомниш и използваш\", разказва Айлиш. Донякъде обаче за нея домашното обучение е било и наложително. Тя страда от \"разстройство на слуховата обработка\" - разминаване между начина, по който човек чува даден звук и по който този звук се обработва в мозъка му. Това означава, че за Били представлява трудност да слуша и поема информация по стандартния начин. Но домашното обучение й е предоставило нужното време и подходящата среда да получава и усвоява информацията както тя иска. Оказа се, че Айлиш страда и от Синдрома на Турет и има множество малки тикове, които наблюдателни интернет потребители забелязаха при някои нейни изяви. Калифорнийката обаче показваше и огромните си заложби от най-ранна възраст. Само на 13 тя просто хвърли в SoundCloud своята дебютна песен Ocean Eyes. Стрийминг платформата, която в последните години изстреля и други музиканти към славата, се оказа идеалното начало за Били с нейния заразителен баладичен сингъл, естествено написан и аранжиран от Финиъс. Двамата разглеждат болезнени теми в текстовете на песните – смърт, депресия, дори страх от климатичните промени. Но в лириките не липсва и жар, неподчинение и щипка хумор (неслучайно Били цитира Nirvana като вдъхновение). През последната година, когато дойде сякаш неизбежният световен бум, Били Айлиш не спря да демонстрира и скромност.     Щом взе големите награди \"Грами\", тя каза, че албумът на Ариана Гранде е заслужавал да спечели повече от нейния собствен и отхвърли сравненията с Лана Дел Рей: \"Не искам да слушам, че Били Айлиш е новата Лана Дел Рей. Не проявявайте такова неуважение към Лана! Тази жена е изградила толкова перфектно своята марка през цялата си кариера и не заслужава да слуша това. След няколко години не бих искала и аз да чувам, че някоя друга е новата Били Айлиш\". Макар че все повече нейни имитаторки ще изникват, едва ли скоро ще успеят да я изместят в сърцата на нейните верни фенове от поколението Z, които вече имат своята собствена алтернативна поп звезда, предлагаща нещо различно и стойностно. А всъщност Били Айлиш е още в началото на музикалния си път. И независимо дали ви харесва или не, може да стане музикален символ номер 1 на новото десетилетие.", "date": "2020.02.02", "title": "Поколението Z излъчи своята голяма музикална звезда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406118-%D0%B1%D1%81%D0%BF-%D0%BD%D1%8F%D0%BC%D0%B0-%D0%BD%D0%B8%D0%BA%D0%B0%D0%BA%D1%8A%D0%B2-%D1%88%D0%B0%D0%BD%D1%81-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B2%D0%BB%D0%B0%D1%81%D1%82%D1%82%D0%B0,-%D0%B0%D0%BA%D0%BE-%D1%81%D0%BB%D0%B5%D0%B4%D0%B2%D0%B0-%D0%BC%D0%BE%D0%B4%D0%B5%D0%BB%D0%B0-%D0%BD%D0%B0-%D0%B3%D0%B5%D1%80%D0%B1", "text": "Свидетели сме на последователното съсипване на икономиката, природните ресурси и демократичното устройство на държавата. Тези процеси бяха точно и обстоятелствено посочени от Президента Румен Радев. С това Президентът върши точно това, което Конституцията му е възложила. Не той трябва, обаче, да прави партия, която да вземе властта по демократичен път и спаси страната от провал. Тази роля исторически се полага на БСП, като партия генетично свързана с широките кръгове на трудещите се от всички сфери на физичиския и интелектуалния труд.     Няма друг път за реална промяна освен БСП да спечели парламентарни избори и започне процес на реформи, водещи до сигурност, развитие и справедливост. Как това да стане? Във всички избори през последните години БСП не успява да вземе властта, нито сама, нито в коалиция. Да, безспорно има опорочаване на избирателния процес – мъртви души в списъците, опрочаване на броенето на гласовете, преправяне на протоколи, огромен брой „невалидни“ бюлетини и т.н., но още по-важен е фактът на ниската избирателна активност. Точно тук са непростимите политически грехове на БСП –  неспособността да мобилизира масите на хората, които мизерстват да видят, че могат да изпратят в Парламента хора, на които вярват, че те ще защитят техните интереси . А точно това са тези, които не гласуват. Избирателите на ГЕРБ са свързани с държавния раздут апарат, които в голямата си част са назначения на местните партийни организатори, а те са няколкостотин хиляди със семействата си. Избирателите на ДПС са от етническия вот и свързания с тях бизнес. И едните и другите, за да държат този вот, имат нужда от силно централизирана система, която да спуска указания, средства и листи. БСП няма никакъв шанс да спечели властта, ако следва този модел на централизирана командна система. Тя няма средствата финансови и властови за да конкурира ГЕРБ и ДПС. А за жалост, под сегашното ръководство на Нинова/Добрев, точно това се прави – централизация на властта в партията и строго съблюдаване на кадровия подбор „отгоре“. Шансът за БСП е в съществена децентрализация на предизборната партийна работа, която да включва следните процедури: В периода 60-90 дни преди избори общинските партийни органи обявяват дата на провеждане на открити предизборни събрания, на които да се изслушат програмните ангажименти на лицата желаещи да станат кандидати в листите на БСП (както за общински, така и за парламентарни избори).Кандидати могат да бъдат членове или симпатизанти на БСП. След изслушването, както и след отговорите на въпосите към кандидатите, се пристъпва към гласуване за предпочетените от събранието кандидати. В кандидатските листи се подреждат имената на участвалите по реда на получените гласове. В тези предизборни събрания партийни кадри от центъра могат да участват наравно с останалите кандидати на местно ниво. Същият подход трябва да се прилага на открит състезателен принцип и но областно и национално ниво. Такъв демократичен подход във формирането на кандидатурите на партията не само силно ще активира партийните структури по места, но  най-важното, ще привлече в избирателна активност, както членовете на партията, така и широката маса от ляво мислещи симпатизанти на БСП . Само с такава мобилизация може да се постигне победа, разбира се, наред с мерките срещу всякакви опити за фалшификация на избирателния процес.", "date": "2020.02.02", "title": "БСП няма никакъв шанс да спечели властта, ако следва модела на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406119-%D0%B2%D1%8A%D0%B7%D0%BC%D0%B5%D0%B7%D0%B4%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "Преди 75 години – на 2 февруари 1945 г. в България бяха изпълнени смъртните присъди, издадени от Народния съд срещу главните представители на сваления на 9 септември 1944 г. фашисткия режим.Това бе акт на справедливо народно възмездие – израз на решимостта на антифашистка сили в Европа да накажат военопрестъпниците. * * * Но извънредността на Народния съд не го прави нелегитимен. Колкото и чудно да изглежда това за новопоявилата се монархофашистка историография този закон е съобразен с Търновската конституция, възстановена от Отечественофронтовската власт. Петото Велико народно събрание от 13 юни – 13 юли 1911 г. внася редица допълнение в Търновската конституция. Едно от тях гласи , че тя не допуска съществуването на извънредни съдилища, освен в случаите, когато „… държавата се намира в състояние на война, или е въведено военно положение в нея, или части от нея са под чужда окупация”. На 30 септември 1944 г. България се намира и в трите състояния. Тя – благодарение на интелигентните си политици-фашисти – е във война с почти целия тогавашен свят, намира се във военно положение и е окупирана от омразната Червена армия. Но извънредният български Народен съд има и други, външни причина за неговото създаване. Това е идеята на ръководите на трите най-мощни държави на антихитлеристката коалиция. На всички свои срещи те единодушно се съгласяват след войната да бъдат съдени лидерите на нацистка Германия, нейните съюзници и помагачите ѝ в окупираните страни. България е верен съюзник на Райха – негов сателит докрай и по този начи напълно попада в списъка на страните-победителителки. И не случайно техния контролен орган в София - Съюзната контролна комисия внимателно следи процесите и когато на 4 април 1944 г. Народният съд прекратява своята дейност съюзниците напълно я одобряват . Но съвременната монархофашистка пропаганда не я одобрява ! Да, но е факт, че Българоя е била съюзник ва най-мрачните реакционни страни по време на Втората световна война – Германия, Италия и Япония. В онези години властващата монархофашистка клика тръгна на кървав поход срещу народа си. Тя напълно безотговорно обяви война на САЩ и Великобритания без да подготви страната за нея. Вследствие на това съюзническата авиация бомбардира 168 селища, София бе почти изцяло разрушена , хиляди жертви останаха под развалините.Родината ни бе ограбена от Нацистка Германия с помощта на нейните български лакеи. Режимът прие срамният Закон за защита на нацията, ожесточи до краен предел , действащият 20 години Закон за защита на нацията. За периода 1941-1944 г. монархофашисткият режим уби 9150 партизани и над 22 000 техни ятаци и помагачи. В концлагери бяха въдворени над 31 000, а в затворите – над 9 000 антифашисти. Интернирани в чужди краища бяха над 15 000 роднини на партизани и ятаци. На много от тях къщите - бяха изгорени. През полицейските участъци преминали – над 64 хиляди . И всичко това – за 3 години и половина. Цифри и факти , изнесени април 1945 г. от Съюзническата контролна комисия, а не измислени в центровете на някакви чужди фондации за България… Днес, идейните и кръвни наследници на монархоэашистката клика наричат нейните главни действащи лица „интелектуален елит на нацията”. Но тези много интелигентни представители на монархофашисткия режим водеха война не само срещу собствения си народ, но бодро обявиха война на САЩ и Великобритания . Войната бе заявена като символична… Докато 147 селища не бяха засипани с бомбите на англоамериканците. Така, в резултат на своята слугинска , авантюристична, безотговорна и „високоинтелигентна политика монархофашистка клика доведе България дотам, че през есента на 1944 година тя се оказа във война срещу 63 държава – с почти целият тогавашен свят ! По този начин тя изправи Родината ни пред трета, още по-жестока от първите две, национална катастрофа. Заради всичко това Народният съд изпълни волята на цялата изстрадала трудова България и издаде справедливи присъди на всички военнопрестъпници. Лъжа е, че този извънреден съд е наказал и невинни хора; напротив - такива не само няма , но у нас той бе най-снизходителен от всички, които след Втората световна война действаха и в цяла Европа, и в Азия. Освен това - нещо не по-малко важно – всички съдебни процеси бяха открити, публични засягащо извънредното – с десетки свидетели. Народният съд бе продукт на извънредно законодателство, но и   свързано с него бе извънредно. Вълната от подобно законодателство бе заляла и двата континента, за които стана дума : светът току-що бе излязъл от една опустошителна война , която нямаше по жестокост и човешки жертви равна на себе си в историята на човечеството. А това човечество знаеше кои са подпалвачите на тази война, знаеше и кои са военните престъпници в нея. Затова и у нас, когато Народният съд бе закрит, Съюзническата контролна комисия изцяло одобри неговата работа. До края на септември 1944 г от отечественофронтовската власт. бяха арестувани над 28 000 души. От тях над 16 хиляди скоро бяха освободени. На останалите 11 122 бяха повдигнати обвинения. Смъртни присъди получиха 2 730 от подсъдимите, а 6536 – различни срокове затвор, 2062 бяха оправдани. Истина е, че по времето непосредствено след 9 септември отечественофронтовската власт не успя да предотврати случаите на лична саморазправа. Тези саморазправи не бяха оправдани, но бяха обясними – по-горе стана ясно колко жертвите на монархофашизма за трите и половината години, в които дългогодишната гражданска война стигна своя апогей. От 2 септември България имаше ново, нефашистко правителство, но полицията и жандармерията продължаваха да стрелят и убиват по инерция. Тази инерция, но вече с обратен знак продължи още няколко седмици след завземането на властта от ОФ. Това е вярно, но е категорично преувеличен броя на жертвите при стихийните саморазправи – 50 , 100, …200 хиляди ! Безсрамна лъжа с днешна дата на кръвните и идейни потомци на фашистките убийци. Мина време - почти епоха - и веднага след „демократичните” промените в източноевропейските социалистически страни и в СССР там веднага нахлуха реваншистките легиони на бившите фашисти и техните потомци, превърнали се мигновено в демократи…При това не какви да са демократи, а   такива ! Тогава и уплашената до смърт перестроечна върхушка на БКП, но и немалко хора – също така главно от средите на едномилионната комунистическа партия – наивно призоваваха към слагане край на жестокото противопоставяне от миналото, към национално помирени. Помирение между кои – между жертвите и палачите ли, които „клаха народа, както турчин не бе го клал”? Вместо помирение потомците на палачите, че и присъединилите се към тях обичайни, неизбежни приспособенци яростно тръгнаха да търсят реванш… Което означава, че не са си взели поука от вечната учителка на народите – историята. А всъщност кому бе нужно да го налага, след като от началото на 60-те до началото на 90-те години на ХХ век – цели три десетилетия народът ни живя в мир, ред, спокойствие и национално съгласие ? * * * Няма никакво съмнение, че и тази година на 1 февруари народните представители на Република България ще отдадат почит на получилите преди 74 години  на Царство България. И тази година ще станем свидетели на тягостния ритуал при мемориала на военните престъпници пред НДК . Никой не може да отнеме правата на всекиго да тачи и оплаква своите покойни родственици, каквито и да са били те приживе, но не и да насилва обществото с тържествено оневиняване на убийци. * * *    ", "date": "2020.02.02", "title": "Възмездието - на народа"}
{"url": "http://www.classa.bg/%D1%81%D0%B2%D1%8F%D1%82/item/406120-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%BF%D1%80%D0%B5%D0%BA%D1%8A%D1%81%D0%B2%D0%B0%D1%82-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B0%D1%89-%D0%B8-%D0%B8%D0%B7%D1%80%D0%B0%D0%B5%D0%BB-%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BF%D0%BB%D0%B0%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "  Информираме ви, че няма да има никакви отношения между вас (израелците - бел. ред), както и САЩ, включително в сферата на сигурността, в светлината на американския план, който е нарушение на споразуменията от Осло, подписани с Израел през 1993 г., заяви президентът на Палестинската власт в Кайро. Махмуд Абас добави, че е предал това послание на израелския премиер Бенямин Нетаняху, и призова еврейската държава \"да поеме своята отговорност, като окупационна сила\" в палестинските територии. Палестинците \"имат право да продължат законната си борба с мирни средства, за да сложат край на окупацията\", каза още Махмуд Абас. Американският план, обявен във вторник от Доналд Тръмп, предвижда анексиране на части от Западния бряг на р. Йордан, окупиран от Израел, което бе одобрено от много израелци, но предизвика гнева на палестинците. Сред многото чувствителни точки в проекта фигурира анексирането от Израел на колониите, които е създал на Западния бряг от 1967 г. насам, в частност долината на р. Йордан, която трябва да стане източна граница на Израел. Колоните, създадени на окупираните от Израел палестински територии от 1967 г. досега, се смятат за незаконни от ООН и голяма част от международната общност виждат в тях пречка за постигането на мир, припомня АФП. Въпреки че колонизацията на Западния бряг продължаваше при всички израелски правителства от 1967 г., тя особено се ускори през последните години под ръководството на Бенямин Нетаняху и неговият съюзник във Вашингтон, президента Доналд Тръмп, съобщава още \"Франс прес\".", "date": "2020.02.02", "title": "Палестинците прекъсват отношенията със САЩ и Израел. Арабската лига отхвърли плана на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406121-%D0%BA%D0%B0%D0%BB%D1%84%D0%B8%D0%BD-%D0%B8%D0%BC%D0%B0-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5,-%D0%BD%D0%BE-%D0%BD%D0%B5-%D0%B8-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "    Това решение на парламента до голяма степен поправя проблема, не изцяло обаче. Не зная защо въобще трябваше да се стигне до там да се посаждат съмнения за стабилността на Валутния борд. Те бяха направени изцяло заради начина, по който беше внесено това предложение и заради липсата на диалог и обяснения“, коментира Ивайло Калфин. Излизане от ЕРМ-2 е като Брекзит Той поясни, че с решението на НС, което има силата на закон, се задължават при влизането в еврозоната да се придържат към сега действащия курс. „Това, което оставя някаква несигурност е второто изречение – не е голяма вероятността, но все пак. Второто изречение в гласуваното решение казва, че ако в бъдеще се промени курса, а то може да се поиска от ЕЦБ или друга централна банка в еврозоната, то България ще излезе от чакалнята“, каза Ивайло Калфин. „Трябва да ви кажа, че има механизъм за влизане, но няма механизъм за излизане – това е малко като Брекзит, който видяхме какви мъки бяха три години. Така че един път влезли в ЕРМ-2, после не ми е ясно какво означава излизане от него“, коментира още той. По думите му е трудно да се прогнозира колко години ще продължи престоя на България в чакалнята преди да влезе в еврозоната, защото зависи от много фактори. Калфин не очаква излизането на Великобритания от Европейския съюз да се отрази върху еврото и еврозоната. Не можело да се сравнят Гешев и Кьовеши  „Не бих правил паралел между Лаура Кьовеши и Иван Гешев – това, което очакват и институциите и българите е да има работещо правосъдие. Активността на прокуратурата очевидно създава шоу и обществен интерес, но за да се убеди обществото в ефективността й трябва да има реални присъди по закон“, коментира Калфин на въпрос за последните действия на прокуратурата. \"Засега виждаме внимателно заобикаляне на представителите на управляващата ГЕРБ и на тези теми, които са най-хранителни за корупцията – големите обществени поръчки и изразходването на европейските средства. Ако там видим действия, ще стане ясно, че прокуратурата наистина си върши работата\", коментира той. Той напомни, че Лаура Кьовеши не се е притеснявала да влезе в конфронтация с правителството и управляващата партия, докато водеше борбата с корупцията в Румъния.  ", "date": "2020.02.02", "title": "Калфин: Има механизъм за влизане, но не и за излизане от чакалнята на еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406122-%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D1%81%D1%8A%D0%B4-%D0%B8-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B8%D1%82%D0%B5-%D0%B8-%D1%81%D0%BC%D1%8A%D1%80%D1%82%D0%BD%D0%B8%D1%82%D0%B5-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%B2-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D0%B2%D1%81%D0%B2", "text": "1 февруари 1945 г. - Ден на признателност и почит към жертвите на комунистическия режим. Датата, която влиза в историята на България с най-масовото произнасяне на смъртни присъди над политици. Както показва статистиката на смъртните присъди в различните страни - в България би трябвало да е имало повече \"фашисти\" на глава от населението, отколкото в страните от Тристранния пакт: Германия, Италия и Япония взети заедно.         Възникване на идеята за Народния съд Идеята на БКП за създаване на специален съд, пред когото да застанат виновниците за националните катастрофи, заляга за първи път 1919 г. в законопроект внесен от парламентарната им група за разглеждане в Народното събрание. Отново през 1941 г. комунистите от името на ЦК на БКП излизат с обръщение към българите и предупреждение към институциите и политическите ръководства, че за своите деяния ще бъдат „изправени пред народен съд“. Същите послания се отправят и в края на 1942 година по радиостанцията им, която излъчва от СССР - „Христо Ботев“ През март 1943 година съдът придобива все по-ясни очертания относно създадането и целите му - той следва да се създаде при комитетите на ОФ и да се разглежда случайте на„шпионство, издайничество и провокаторство спрямо организациите на Отечествения фронт и неговите дейци“. Създаване на Народния съд Възникването на народен съд като орган става възможно след преврата от 9 септември 1944 година, когато на власт идва правителството на Отечествения фронт (ОФ) и България е окупирана от съветската армия. Създаден с „Наредба-закон за съдене от Народен съд виновниците за въвличане на България в световната война срещу съюзените народи и за злодеянията, свързани с нея“, приета на 30 септември 1944 г. и обнародвана на 6 октомври същата година. Под \"виновници\" са посочени регентите, министрите, депутатите от ХХV ОНС, висши духовници и военни, както и други лица, с роля в политиката ни в периода 1941 – 9 септември 1944 г.           \"Народният съд\" действа от декември 1944 г. до април 1945 г. Общият брой на подсъдимите е 11 122 души в 135 процеса. От тях с оправдателна присъде или прекратено дело са около 2000 дела.  Осъдени са 9155 души – една изключително висока цифра спрямо аналогичните съдебни процеси в Европа . Смъртните присъди са 2730, а 1305 подсъдими са с присъда доживотен затвор. Около 200 души от осъдените на смърт са избити още преди провеждането на съдебните процеси - например екзекутираните вече  Райко Алексиев и Данаил Крапчев. Историците не са на еднно мнение относно посочените цифри, но трябва да се има предвид, че и в официалните документи има разминаване. Кървавият 1 февруари 1945 г. Присъдите на „Народния съд” срещу политическия, военен и интелектуален елит на България от февруари 1945 г. са съгласувани с Москва чрез Георги Димитров, който по това време е депутат в съветския парламент и води активна коресподенция с ръководството на БРП /комунисти/, по-специално с бъдещия министър-председател Вълко Червенков, както и с Трайчо Костов. Вълко Червенков, с телеграмаписана на руски език, съобщава: „Присъдата ще бъде изпълнена в четвъртък, 1 февруари. От състава на депутатите предлагаме да се осъдят на смърт до седемдесет процента!” Георги Димитров, ръководил на Международния отдел на ЦК на Всесъюзната комунистическа партия (болшевики) пояснява и основните критерии - отмъстителност и и реваншизъм: „Никой не трябва да бъде оправдан! И никакви съображения за хуманност и милосърдие не трябва да играят каквато и да е роля!“. Присъдите на Първи и Втори съдебен състав са обявени на 1 февруари 1945 г. в 16 часа, държавното радио предава на живо. Площадът пред Съдебната палата е пълен с множество хора, който скандира „смърт”. На смърт са осъдени тримата регенти – принц Кирил, Богдан Филов и генерал Никола Михов, осем царски съветници, 22-ма министри от правителствата след 1941 година, 67 народни представители и 47 генерали и висши офицери... Хиляди са избити без съд и присъда. Шест камиона с бризентови покривала чакат на входа на Съдебната палата от към ул. \"Алабин\". Започва извеждането на осъдените, които са с вързани ръце. Въпреки заповедта да бъдат натоварени на камионите в пълно мълчание, един от затворниците се провиква \" Не трябва да плачем за нас, а за България\"  и запява химна \"Шуми Марица\". Това е инвалидът от войната, министър и писател Тодор Кожухаров. Принуден е да замълчи след удар с приклад в тила. Осъдените са откарани в околността на Софийските гробища в Орландовци, където са разстрелвани един по един, а труповете са бутани в яма от бомбардировките. Зарити са със сгурия, по-късно отгоре е направено сметище. Липса протокол от екзекуциите.      ", "date": "2020.02.02", "title": "Народният съд и статистика на присъдите и смъртните наказания в държавите след края на ВСВ"}
{"url": "http://www.classa.bg/%D1%81%D0%B2%D1%8F%D1%82/item/406123-%D0%B4%D0%B5%D0%B1%D0%B8%D0%BB%D0%B8%D1%82%D0%B5-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D0%B4%D0%B2%D0%B8%D0%B6%D0%B5%D1%89%D0%B0-%D1%81%D0%B8%D0%BB%D0%B0-%D0%BD%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC", "text": "Глобалният капитализъм си поставя много по-амбициозна задача от манипулация на съзнанието. Манипулацията на съзнанието все пак е точково мошеничество, единично подхлъзване. А днес става дума за глобално формиране на идеалния потребител, напълно лишен от рационално съзнание и научни знания за света...Капитализмът не може да съществува без експанзия. На глобалният бизнес са нужни нови и нови пазари. И тези пазари бяха намерени. Но не през морета и океани, (където вече всичко е опоскано), а в душите на хората. Капитализмът вече започна не да удовлетворява, а да създава все нови и нови потребности. И триумфално да ги удовлетворява. Така например, операторите на мобилни мрежи създадоха потребността непрекъснато да се говори по телефона, фармацевтичните корпорации – потребността постоянно да се гълтат хапчета, производителите на облекло – потребността да си сменяме дрехите ако не всеки ден, то задължително всеки сезон... Как изглежда идеалният потребител? Това е абсолютно невеж, жизнерадостен глупак, живеещ с елементарни емоции и жажда за новото. Хайде, да не го наричаме точно глупак, а по-деликатно - шестгодишно дете. Но ако на трийсет имаш психиката на шестгодишен – ти все едно си глупак, както и да деликатничим. Той има загладена, необезобразена от излишни мисли физиономия, обръсната с „Жилет“, белозъба усмивка, обработена със съответната паста за зъби. Той е бодър, позитивен, динамичен и винаги готов. Да потребява. Какво именно? Каквото му кажат – това. Нали затова е идеален потребител. Няма да тръгне да мрънка: „Ама за какво ми е нов айфон, при положение, че още не съм усвоил стария? Въобще не ми трябва“. Не, на него всичко трябва да му трябва. В момента, в който му дадат нова играчка, той трябва незабавно да захвърли старата. Трябва също постоянно да си хапва, изпитвайки „райско удоволствие“, като едновременно с това се бори с излишното тегло. И при това да не забелязва идиотизма на своето поведение. Длъжен е постоянно да бърбори по телефона, в изстъпление от икономичния тарифен план. Длъжен е (това се отнася по-скоро за жените) непрекъснато да брани своите близки от микроби, което въобще не се налага и даже е вредно. И главно, той трябва да вярва – да вярва на всичко, което му кажат, без да търси и да иска доказателства.               Професор Катасонов обича да задава на студентите следния въпрос: „Кой е основният ресурс на съвременната икономика?“. Отговорите са различни: петрол, пари, знания. И всичките – грешни. „Основният ресурс на съвременната икономика — тържествено провъзгласява професорът — това е глупакът. На него можеш да му пробуташ всичко“. Следва смях в залата. Забавно, нали? Само че това не е шега, а „медицински факт“, както казва Остап Бендер. Моторът на съвременното развитие са невежеството и мракобесието. Как се стигна дотук? Човечеството достигна максимума на научно-техническата си мощ през 60-те години на ХХ век. След това нищо радикално в науката и техниката не се случи. Движеща сила на това развитие бе ракетно-ядрената надпревара. Символ и апотеоз на научно-техническата мощ бе излизането на човека в Космоса. По онова време професията на учения бе най-модерната и престижна, брадатите физици бяха герои на книги и филми, тях обичаха момичетата, на тях подражаваха „юношите, размишляващи над битието“. Спомням си колко бе моден Космосът в моето детство – през 60-те години. Знаехме наизуст всички космонавти, аз дори издавах стенвестник със заглавия, от които много се гордеех: „Нов жалон на космическата ера – радиограма от далечна Венера“. Имаше огромно търсене на инженери-физици, математици. Именно физикът бе в онези времена съвременната представа за „добро момче“. Всяка епоха ражда своя представа за герой на нашето време - тогава това бе ученият–физик. Най-добрите, най-умните постъпваха в математически училища, а после в някакъв математически или физичен институт. Очевидно, че за да стане един световен шампион, хиляди трябва да започнат да играят футбол в кварталният отбор. По същия начин, за да направи един световно откритие, милиарди трябва да застанат на старта: прилично да учат физика и математика, да бърчат чело над задачката в „Квант“, да се стремят към победа в районната олимпиада. И всички тези занятия трябва да са модни, уважавани, престижни. Както беше тогава. Да си умен беше на мода. В детството ми излизаше алманахът „Искам всичко да знам!“ (Хочу всё знать!) -  там пишеха най-вече за наука и техника. И децата наистина искаха да знаят. Някъде през 70-те години горивото на ракетата сякаш внезапно свърши и тя излезе в балистична орбита. Всичко уж вървеше като преди, но вървеше някак по инерция, душата на света излезе от тази сфера на живот. Напрежението от ракетно-ядрената надпревара започна да спада. Постепенно ядрените свръхдържави престанаха насериозно да се боят една от друга и да очакват ядрен удар. Страхът стана по-скоро ритуален: със съветската заплаха плашеха избирателите и конгресмените в Америка, а с „козните на империализма“ - в СССР. Макар че надпреварата във въоръжаването си продължаваше: големите проекти обикновено притежават колосална инерция, никога не спират изведнъж: ето, у нас, например, съветският начин на живот и досега не е изчезнал напълно. (Имам предвид както техническата инфраструктура, така и броделевските „всекидневни структури“). Надпреварата във въоръжаването продължаваше, но не до степен, че министърът на отбраната на САЩ да се хвърли от прозореца с вик: „Руснаците идат!“. Надпреварата във въоръжаването с времето загуби своята пасионарност, от военна работа се превърна в бюрократична. Започнаха да се понижават научно-техническите изисквания на правителствата към научните общности. Политическото ръководство вече не говореше на учените, както др. Берия на др. Корольов, докато седи в укритието на атомния полигон: „Ако това нещо не гръмне, ще ти откъсна главата!“. Съответно и професията на учения, макар да си оставаше все така престижна, постепенно се превърна в една от многото професии, нищо повече. Из аналите на историята на нашето семейство. Бащата и чичото на моят съпруг в началото на 50-те постъпват в институти: свекърът в Бауманския, а неговият брат – в МГИМО. Тогава онзи, който постъпвал в Бауманския, се считал от близките си за по-успешен и, така да се каже, по-печен, отколкото този, които постъпвал в МГИМО. Вече по мое време, през 70-те, скалата на престижа се обърна. Проявлението на този нов дух се оказа знаменитото „разведряване“, под чийто знак преминаха 70-те години. Никой вече не вярваше сериозно във военната заплаха, не строеше бункери в двора и не се запасяваше с противогази. Тогавашните възторжени певци на Разведряването тръбяха, че това е същинският край на Втората световна война и истинският преход към мир. Напълно е възможно, в духовен и психологически смисъл наистина беше така. Съответно и модата на науката, на естествено-техническото знание, на научния начин на мислене постепенно започна да залязва. Пък и науката не може да се развива от само себе си. Трябва да й се поставят задачи отвън. И в повечето случаи тези задачи са свързани с модернизирането на военната техника. От само себе си научната общност може да постигне само онова, което наричаме „задоволяване на собственото любопитство за държавна сметка“. През 60-70-те години научният начин на мислене (т.е. вярата в познаваемостта на света, в експеримента и логическата му интерпретация) започна да отстъпва място на всякакъв род езотерически знания, мистика, източни учения. Рационализмът и свойственият за науката позитивизъм бяха сериозно разклатени. Още повече, че в Съветския Съюз тези неща бяха забранени, което само подклаждаше интереса към тях. Великият битописец на съветското общество Юрий Трифонов запечата този преход в своите „градски“ повести. Инженери, научни работници – все герои на неговите повести — изведнъж дружно попадат в плен на мистиката, езотериката, организират спиритически сеанси. На Запад по същото време се разпространи модата на будизма, йогата и прочее учения, далечни на рационализма и научният подход към действителността. Това бе една от предпоставките за това, което се случи после. Имаше и други мощни предпоставки. Животът стана по-хубав, по-весел Някъде през 60-те години прогресивното човечество бе сполетяно от своеобразна беда.  Така например, през 60-70-те години във водещите капиталистически страни се случи нещо, което човечеството не бе познало досега, от времената на изгонването от рая. Това, че никой не го разтръби до ден днешен само потвърждава правилото, че както в личния си, така и в обществения живот, хората забелязват само незначителното, а голямото и същественото им убягва. Какво се случи ли? Случи се страшното. Задоволени бяха базовите материални потребности на преобладаващото мнозинство от населението. Какво ще рече „базови“ ли? Това ще рече: естествените и разумните. Като потребността от достатъчна и здрава храна, от нормално, и даже нелишено от определена красота, облекло според сезона, от достатъчно просторно и хигиенично жилище. Семействата се сдобиха с автомобили, с битова техника. Още през 50-те и 60-те години това беше американската мечта – мечта, в смисъл че не беше достъпна за всеки. През 50-те години в Англия даже се роди такава дума subtopia – съчетание от две думи – „suburb“ (предградие) и „utopia“: мечта за собствена къщичка в предградията, снабдена с всички съвремени удобства. Преди няколко години блогърът Divov публикува интересен материал по тази тема. Това бе превод на откъс от спомени за живота в Англия, и по-специално в едно провинциално миньорско градче през 50-те и 60-те години. Та там, за цялото градче имало една (!!!) баня, всички тоалетни били на двора, съдържанието на нощните гърнета замръзвало до сутринта, майките перели в корито, плодове се купували само когато някой се разболеел, а цветя – когато умирал. Та значи, в края на 60-те и началото на 70-те задоволителният житейски комфорт и обезпеченост станали достъпни за около две трети от населението. Вярно, с известни трудности, с хитрости – но достъпни. Тук, разбира се, говорим за „златния един милиард“. Никога преди не е имало такова нещо в историята и в света! Дотогава бездността е норма на живот за простолюдието. Както и всекидневната жестока борба за къшея хляб. Така е било във всички – подчертавам всички! – страни в света. Достатъчно е да препрочетете под този ъгъл реалистическата литература от Юго и Дикенс до Ремарк и Драйзер, прочетете „Римските разкази“ за 50-те години на италианския писател Алберто Моравиа – и всичко ще ви стане ясно. И ето, че всичко удивително се промени. Един обикновен, средностатистически гражданин получава  прилично жилище, снабдено със съвременни удобства и битова техника, започва да се храни прилично, да си купува нови дрехи. Случвало ми се е да разговарям с възрастни европейци, които помнят този тектоничен подем, този епохален преход, този …  дори не знам как да го нарека, до такава степен е епохален. Помня, един италианец ми разказваше как след войната имал само една мечта: да изяде пълна чиния с обилно поляти с масло макарони. И ето, че към края на 60-те години този човек изведнъж открива, че „non mi manca niente“ — дословно „вече нищо не ми липсва“. А това е ужасно! Какво се получава? Човекът бута чинията и казва: „Благодаря, нахраних се“! А после какво? С други думи, моделът на развитие, базиран върху удовлетворяването на нормалните потребности с изработените от хората пари, се изчерпа. Хората нямаха, а и не очакваха нарастване нито на наличните пари, нито на потребностите. Бизнесът можеше да расте само с прираста на населението, който също, за зла врага, започна да спада в развитите страни. В „Юноша“ Достоевски пророкува. Ще се наяде човек и ще попита: а после какво? Дай му смисъл на живота. Или други някакви цели. Но в реалността не човекът попита. Изпревариха го. Изпревари го глобалният бизнес. Той първи попита „Какво после?“ и първи намери отговор. Капитализмът не може да съществува без експанзия. На глобалният бизнес са нужни нови и нови пазари. И тези пазари бяха намерени. Но не през морета и океани, (където вече всичко е  опоскано), а В ДУШИТЕ НА ХОРАТА. Капитализмът вече започна не да удовлетворява, а да създава все нови и нови потребности. И триумфално да ги удовлетворява. Така например, операторите на мобилни мрежи създадоха потребността непрекъснато да се говори по телефона, фармацевтичните корпорации – потребността постоянно да се гълтат хапчета, производителите на облекло – потребността да си сменяме дрехите ако не всеки ден, то задължително всеки сезон. Започнаха също да създават нови опасности – и да ни защитават от тях с помощта на съответните стоки. Защитават ни от всичко: от пърхот, от микроби в тоалетната, от вредните лъчения на мобилните телефони. Като специалист по маркетинг мога да кажа, че на руския пазар най-добре върви моделът „предотвратяване на опасността“. На преден план излезе маркетингът. Какво е маркетингът? В същността си това е учение как да продадеш ненужното. Тоест, как да направиш така, че излишното да изглежда като нужно, така че хората да си го купят. Защо по-рано, през ХIХ век, да речем, не е имало маркетинг? Просто защото тогава са се произвеждали необходими стоки и са се удовлетворявали реални потребности. Едва когато става нужда да се измислят фалшиви потребности – тогава се появява маркетингът. Подобна е ролята на тоталната реклама. Маркетолозите често изтъкват с професионална гордост: ние не удовлетворяваме потребности – ние ги създаваме. И това наистина е така. За да купуват хората всичко, което им попадне, бяха отменени разумните доводи. Тъй като става дума за натрапени и лъжливи потребности – рационалното им обсъждане е опасно. Много лесно може да лъсне лъжата и да стане ясно, че това, за което ви говорят, не съществува в природата и няма как да съществува според законите на природата. Налагането на потребности се случва на чисто емоционално ниво. Рекламата се цели в емоциите – по-ниският пласт на психиката, отколкото разумът. По-ниско от емоциите са само инстинктите. Днес рекламата си прицелва все повече в тях.  За да върви процесът по-бодро, трябва да се отстранят препятствия като рационалното съзнание, способността за критично мислене и научните знания, разпространени сред масите. Още по-добре, че тези способности и знания бяха разклатени още на предишния етап. Всички те пречат на глобалната експанзия на капитализма! Пречат за продажбата на купища ненужни и безполезни вещи. Въобще, днес няма нужда да се прибягва до критично и рационално мислене. Не е модно, не е съвременно, не е trendy. С.Г. Кара-Мурза постоянно говори за манипулация на съзнанието (впрочем, едноименната книжка му донесе голяма известност). Това не е съвсем така. Глобалният капитализъм си поставя много по-амбициозна задача от манипулация на съзнанието. Манипулацията на съзнанието все пак е точково мошеничество, единично подхлъзване. А днес става дума за глобално формиране на идеалния потребител, напълно лишен от рационално съзнание и научни знания за света. Известният философ Александър Зиновиев вярно е казал, че идеалният потребител е като тръба, от единия край на която тъпчат стоки, а от другият те със свистене изхвърчат на боклука. Как изглежда идеалният потребител? Това е абсолютно невеж, жизнерадостен глупак, живеещ с елементарни емоции и жажда за нови продукти. Хайде, да не го наричаме точно глупак, а по-деликатно -  шестгодишно дете. Но ако на трийсет имаш психиката на шестгодишен – ти все едно си глупак, както и да деликатничим. Той има загладена, необезобразена от излишни мисли физиономия, обръсната с „Жилет“, белозъба усмивка, обработена със съответната паста за зъби. Той е бодър, позитивен, динамичен и винаги готов. Да потребява. Какво именно? Каквото му кажат – това. Нали затова е идеален потребител. Няма да тръгне да мрънка: „Ама за какво ми е нов айфон, при положение, че още не съм усвоил стария? Въобще не ми трябва“. Не, на него всичко трябва да му трябва. В момента, в който му дадат нова играчка, той трябва незабавно да захвърли старата. Трябва също постоянно да си хапва, изпитвайки „райско удоволствие“, като едновременно с това се бори с излишното тегло. И при това да не забелязва идиотизма на своето поведение. Длъжен е постоянно да бърбори по телефона, в изстъпление от икономичния тарифен план. Длъжен е (това се отнася по-скоро за жените) непрекъснато да брани своите близки от микроби, което въобще не се налага и даже е вредно. И главно, той трябва да вярва – да вярва на всичко, което му кажат, без да търси и да иска доказателства. Въобще, самият феномен на рационалното доказателство, който някога бе голямо достижение на античната цивилизация и оттогава е неразривно свързан с мислещото човечество, постепенно гасне и изчезва пред очите ни. Хората вече нямат нужда от него.             Медиите – виртуалният „остров на глупците“ За възпитаването на позитивния хедонист, на идеалния потребител, който непрекъснато си доставя радост с нови покупки, дебелее и в същото време активно слабее, без да забележи нелепостта на своето поведение, е необходима всекидневна целенасочена работа по оглупяване на масите. Основна роля тук играе телевизията като най-гледана медия, но не само. Потреблението на, да не казваме „духовен“, но „виртуален“ продукт, трябва непрекъснато да радва или, във всеки случай, да не огорчава с трудност, непонятност, сложност. Всичко трябва да е радостно и позитивно. Всяка информация за каквото и да било трябва да се свежда до ниво дъвка. Така например, всички велики люде трябва да бъдат представени като обект на долнопробни клюки, прости и глуповати като самите зрители, и даже не като зрителите, а като онези идеални потребители, в които зрителите трябва да бъдат превърнати. Потребителят никога не бива да си казва: „Това не го разбирам“ или „В това не съм компетентен“. Това би било толкова огорчаващо и непозитивно. Някога М. Горки писа, че има два типа подход към създаването на литература и преса за народа. Буржоазният подход се опитва да принизи текста до нивото на читателя, докато съветският – да издигне читателя до нивото на литературата. Съветските писатели и журналисти, смятал Горки, са длъжни да издигат читателя до нивото на разбиране на истинската литература и въобще на сериозните текстове. Съвременните медии не просто слизат до нивото на читателя, ами активно го дърпат надолу. Напоследък все по-често се появяват книжки с картинки, но не за тригодишни, както бе досега, а за възрастни. Сполучлив пример е последното издание на най-новата история на СССР и Русия в картинки, дело на телевизионния водещ Парфьонов. Всъщност, съвременните медии са виртуалният „Остров на глупците“, описан така блестящо от Н. Носов в „Незнайко на Луната“. Струва ми се, че в тази сатира авторът се издига до суифтовски висоти. За тези, които са забравили, ще припомня за какво става дума в този забележителен текст. На един остров събират бездомни хлапета. Там непрекъснато ги развличат, прожектират им криминални и анимационни филми, возят ги на въртележки и пр. атракциони. След известно време, вдишвайки отровния въздух на острова, нормалните дребосъчета се превръщат в овни, които стрижат, за да печелят от продажбата на вълна. Е, днешните медии редовно доставят на поръчителите овце за стригане. Поръчителите в тесен смисъл – това са рекламодателите, а поръчителите в по-широк смисъл – това е глобалният бизнес, който се нуждае от големи контингенти потребители. Както едно време съветската преса имаше за цел комунистическото възпитание на трудещите се, така днешните медии имат за цел възпитанието на идеалните потребители. Само напълно оглупени граждани са способни да смятат за цел на живота си непрекъснатата смяна на телефони или непрекъснатото харчене на пари за радващи окото дрънкулки. Затова гражданите трябва да бъдат доведени до надлежното състояние, сиреч до пълно оглупяване. Оглупяването започва още от училището, от детските списания с комикси, които могат да се купят навсякъде, докато по-разумните списания са само с абонамент и никъде не се рекламират. Самата аз бях изненадана, когато научих, че все още излизат вестниците и списанията от нашето детство „Пионерска правда“ и „Пионер“. Само че те не се разпространяват, учениците не знаят за тях, те са нещо като нелегалния вестник „Искра“. Тези издания (качеството на които също не е идеално, но поне е прилично) ги няма нито в училищните библиотеки, нито в будките, въобще ги няма в продажба. В резултат, повечето деца четат само фентъзи, което ги подготвя за възприемането на гламурната преса, дамските и детективски романи и т.н. Резултатът от тази целенасочена политика е невъзможността и немислимостта за сериозна дискусия в медиите, въобще за сериозно обсъждане на каквото и да било. Дори и да се направи опит за подобно обсъждане, то ще остане неразбрано и неподкрепено от публиката. Американските специалисти са установили, че средностатистическият американски зрител не е способен да възприеме и проследи обсъждането на коя да е тема повече от три минути; след това губи нишката на разговора и се отвлича. За нашата аудитория няма данни. Да направим ласкателното за нашето патриотично чувство предположение, че нашите са два пъти по-умни. Тогава те могат да слушат не три, а шест минути, например. И какво от това? За какво сериозно обсъждане може въобще да става дума? Характерно е, че даже хора с формално високо образование (т.е. имащи дипломи) не усещат необходимост от рационални доказателства на каквото и да било твърдение. Не им трябват ни факти, ни логика, стигат им шаманските викове от рода на широко разпространения напоследък универсален способ за аргументация: „Това е така!“ По време на занятията ми с продавачи на директни продажби (практически всички с висше образование, получено още в съветско време – учители, инженери, икономисти, лекари) аз многократно се убедих, че на хората не им трябва аргументация. Тя е губи-време и излишно утежнява изказването. Аргументираното изказване се възприема като досадно. \"Казвате как е и край\". Много по-добре от всякакви аргументи се възприемат така наречените от Русо \"емоционални крясъци\", приписвани на доисторическите диваци. Навикът да се зяпат любимите водещи формира представата (може би дори несъзнателно), че не е важно какво се говори, а кой го казва. Стига да го казва уважаван, любим, симпатичен човек - значи е истина, \"пийпълът схваща\". Хората искат \"говорящи глави\" по телевизора, възприемането на какъвто и да било печатен текст ги затруднява. Неслучайно много мои читатели предпочитат да гледат изказванията ми на видеозаписи, въпреки че много по-лесно е (от традиционна гледна точка) да ги прочетат. Какво се учи в училище? В простотата си министър Фурсенко се изпусна, че целта на образованието е възпитаването на културен потребител. И съвременното училище – както средно, така и висше – постепенно да се доближават до тази цел. Не веднага, но натам вървят. На какво ни учат днес? Как да се държим в социума, как да се впишем в колектива, как да направим видеопрезентация или да напишем CV. А физиката и химията – те са досада, съветщина, отживелица. До неотдавна на шосето на Ентусиастите висеше билборд, изобразяващ симпатична „молекула на среброто“, съдържаща се вече не помня в какво – струва ми се, в дезодорант срещу изпотяване. Идиотизмът на тази реклама сред служителите на моята компания забеляза само една възрастна жена – инженер-химик с дореволюционна професия. После билбордът беше свален. Учат ни, че не е нужно нищо да знаем, в смисъл такъв – да си обременяваме ума. Всичко може да се види в Гугъл. Това е много продуктивна гледна точка. Ако човек нищо не знае, може да му се пробута всичко. А празната глава е идеална, за да бъде натъпкана с подробности за тарифни планове или за свойствата на различните видове тоалетна хартия. В това отношение бяха постигнати огромни успехи. От време на време ми се случва да разговарям с млади хора, които постъпват на работа при нас. Те се държат прилично, изглеждат спретнато, усвоили са навиците на селф-промоушъна (саморекламата), но въпреки това са пълни диваци: нямат представа ни за историята, ни за географията, ни за базовите закони на природата. При нас, например, работеше една учителка по история, която не знаеше какво е това „болшевики“. Защо да си пълниш главата с глупости? Сега са нужни съвсем други знания. Веднъж си направих тест в интернет за това доколко съм запозната с разните модни неща, присъщи, според авторите, на средната класа. Провалих се, разбира се. А отговорът, който получих, гласеше: странно, че въобще имате компютър и интернет, за да проведете този тест. Тъкмо за формирането на този род познания са пригодени съвременните учебни заведения и съвременните образователни технологии. Мракобесието и невежеството са последното убежище на съвременния капитализъм. И това не е просто някакъв дефект на съвременното общество – това е неговият най-важен компонент. Без това съвременният пазар не може да съществува. Възниква логичният въпрос: кой тогава ще създава новите стоки за „пробутване“ на идеалните потребители? И кой ще води човешкото стадо, кои ще са пастирите? Очевидно идеалните потребители не стават за тази цел. В днешните Съединени щати тази роля играят емигрантите от Третия свят и от бившия СССР. Как ще бъде занапред, е трудно да се каже. Съвременният капитализъм, и въобще съвременната западна цивилизация не гледа напред, главното за нея е днешната експанзия. А тя се постига чрез тотална дебилизация на населението. Защото това днес е основният ресурс.            ", "date": "2020.02.02", "title": "Дебилите - основната движеща сила на съвременния капитализъм"}
{"url": "http://www.classa.bg/%D1%81%D0%B2%D1%8F%D1%82/item/406124-%D0%B4%D0%B6%D1%83%D0%BB%D0%B8%D0%B0%D0%BD-%D0%B1%D0%B0%D1%80%D0%BD%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%BD%D1%8F%D0%BA%D0%BE%D0%B9-%D0%B4%D0%B5%D0%BD-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B5%D0%BC,-%D0%B0%D0%BA%D0%BE-%D0%BE%D1%89%D0%B5-%D0%BD%D0%B8-%D0%B8%D1%81%D0%BA%D0%B0%D1%82%D0%B5", "text": "    Днес някои мои приятели ще пролеят сълза, други ще бъдат страшно ядосани, трети може би ще се напият (с европейско вино или бира), други ще послушат любимите си парчета от европейската музика или ще прочетат любимите си пасажи от европейската литература. Аз от своя страна, не мисля да обръщам внимание на този ден, ще го смятам за ден като всеки друг, дори и да не е така. Не го приемайте като отричане, нито безразличие. Съжалявам и плача за напускането ни на Европа като всеки друг; мисля, че това е акт на безумен мазохизъм. Но аз вярвам също в циклите на историята. Знам, освен това, че моето влечение и наклонност към Европа се споделят от половината страна и ще преодолеят всяка нова глупост, която нашето правителство ще ни навлече. Бях 27-годишен еврофил, когато се присъединихме към общия пазар през 1973 г., и четиридесет и шест години по-късно съм още по-убеден еврофил. Единствената резолюция, която приемам за година I от нашето отстъпничество, е да прекарвам още повече време в Европа, отколкото обикновено. Френският писател Барбе д’Орвили (1808-1889 г.) пише по повод на пуританския морализъм в началото на викторианската епоха във Великобритания: “Жертва на своя исторически живот, след като направи крачка в бъдещето, Англия се върна, за да седне в миналото си”. Това изречение се отнася така добре и за днешната ситуация. Мнозина от онези, които се бориха и гласуваха за Брекзит, се позовават на славното минало на Великобритания, някои се връщат дори до битката при Креси, през 1346 година. Мнозина наблягаха на начина, по който през 1940 г. “ние се справихме сами” - и тази самота ни позволи да се проявим в най-добрата си светлина като нация. Всъщност ние бяхме “сами”, ако оставим настрана човешките ресурси на цялата Британска общност - Индия, Канада, Австралия, Нова Зеландия… Но както каза друг проницателен французин, Ернест Ренан, “историческата грешка е важен фактор при създаването на една нация”. Това е дълбоко вярно. Знаем, че всяка страна се нуждае от основополагащ мит. Но Ренан твърди и нещо още по-смущаващо: всяка страна, казва той, за да продължи да върви напред, се нуждае от фантасмагоричен мит. Генерал Дьо Гол наложи два пъти вето на влизането на Обединеното кралство в общия пазар, с аргумента, че не споделяме общия дух на ЕИО. До голяма степен беше прав. През последните 47 г. малцина британски политици някога са защитавали моралната кауза, каквато е Европа, или са се осмелили да заявяват простата истина: Европа беше най-големият успех на нашето време. Точно обратното, нашите последователни правителства изтъкваха икономически аргументи, основани на националния интерес. През 1998 г. написах един роман, “Англия, Англия”, който се развива в бъдещето (приблизително в нашето време), в който Обединеното кралство се произнася чрез урните за напускане на Европа и го постига, “преговаряйки с такава упорита безразсъдност, че накрая Съюзът плати (на британците), за да си тръгнат”. Ако в този ден на меланхолия ме помолят да направя ново пророчество, бих казал: ще се върнем (ако ни искате). Половината страна няма да престане да бъде еврофил, понеже другата половина е решила да се върне, за да се сгуши в миналото. Днес ние престанахме да бъдем  и започнахме да бъдем  . Първия път, когато отидох в Европа в края на 50-те г. на миналия век, това беше чуждо и донякъде смущаващо място. По време на годишните ваканции родителите ми водеха мен и брат ми на пътешествие с кола във френската провинция. Когато, в много редки случаи, срещахме друга английска кола, поздравявахме нейните пътници, сънародници, чужденци като нас в чужда страна. Но Европа вече не е чужда и младото поколение, което ще дойде на власт, когато му дойде времето, ще е пътувало много. Не можем да забравим наученото или вече да не изпитваме вълнение. Така че е само въпрос на време да се съвземем. И след това въпросът ще бъде дали приемате нашето завръщане. Надявам се, че ще е така.    ", "date": "2020.02.02", "title": "Джулиан Барнс: Европейски приятели, някой ден ще се върнем, ако още ни искате!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406125-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B2-%D0%B1%D0%B8%D1%82%D0%BE%D0%BB%D1%8F-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D1%81%D0%BF%D0%BE%D1%80%D0%BE%D0%B2%D0%B5,-%D0%B0-%D0%BE%D1%82-%D0%BF%D0%BE%D0%B2%D0%B5%D1%87%D0%B5-%D1%87%D0%B5%D1%82%D0%B5%D0%BD%D0%B5-%D0%B8-%D0%BA%D1%83%D0%BB%D1%82%D1%83%D1%80%D0%B5%D0%BD-%D0%B4%D0%B8%D0%B0%D0%BB%D0%BE%D0%B3", "text": "Дванадесет български генерали родом от Македония е имало в Българската армия през миналия век. Шест от тях са родом от Охрид. Много от личностите, свързани с общата ни история, са били отдадени на борбата за освобождение и обединение на българския народ,   Дванадесет български генерали родом от Македония е имало в Българската армия през миналия век. Шест от тях са родом от Охрид. Много от личностите, свързани с общата ни история, са били отдадени на борбата за освобождение и обединение на българския народ. Това каза вицепремиерът и министър на отбраната Красимир Каракачанов при представянето на няколко книги на военно-историческа тематика, които засягат събития и личности от общата ни история днес, 1 февруари, в град Битоля, Република Северна Македония.  Представени бяха книги на няколко видни български автори, сред които историкът академик Георги Марков, Красимир Узунов, както и книгата на Красимир Каракачанов, посветена на лидера на ВМОРО Тодор Александров „Дълг и чест. Тодор Александров“. Поканата за срещата с местната общественост, която премина при голям интерес, е на сдружението Културен център „Иван Михайлов“. Срещата се провежда, за да може в приятелски и спокоен разговор да се изясняват различни моменти, смятани за проблемни в общата ни история. „Няма нужда от спорове, има нужда от повече четене и културен диалог“, каза по този повод министърът на отбраната Красимир Каракачанов.  В хода на срещата беше представена част от дейността на бележити български военачалници и личности, свързани с общата ни история, борбата за освобождение и обединение на българските земи, борбата за църковна независимост, културно-просветната дейност на българи от Македония, неизменното присъствие на темата „Македония“ в живота на българския военен, политически, духовен и културен елит през ХХ век. Засегнати бяха и сравнително малко познати теми и въпроси, както и такива, доскоро смятани за „неудобни“ като убийствата на политически и военни фигури, връзките на дейци на национално-освободителното движение с политически партии и общественици, различните течения в обществения и политически живот на България и Македония, свързани със средствата и действията за осъществяване на националната кауза.  На въпрос на журналисти за споровете около личността на Гоце Делчев и работата на членовете на смесената комисия по историческите въпроси, министър Красимир Каракачанов заяви: „Колкото повече се чете историята и се гледат фактите, толкова по-лесно ще се решават споровете. Не виждам смисъл в ХХI век да продължаваме да спорим на какъв език са говорили Гоце Делчев или братя Миладинови… Те самите са го написали“.  По думите му - една част от членовете на комисията от македонска страна са автори на много научни трудове, включително и на книги с документи за Македония. „Там е написано, документите са ясни. Спорът е политически, не е научен. Историята е ясна. Който чете, разбира. Но да кажеш, че Гоце Делчев се е декларирал като българин, за да получи български пасош (паспорт) – няма подобна глупост. По онова време в България на никого не му е трябвало пасош (паспорт), ако идва от Македония. Така и Гоце Делчев идва в България и отива да учи в българското военно училище“, каза още министърът на отбраната.  „Полковник Борис Дрангов е най-популярният български офицер в Балканската и Първата световна война. Роден е в Скопие и до ден-днешен се изучава в българската Военна академия. В Македония са се раждали много велики личности. Тодор Александров е може би най-голямата личност, която се е раждала тук. На тези, които го забраняваха, отдавна никой не им обръща внимание. Но Тодор Александров ще продължава да живее, защото целият му живот е посветен на Македония“, каза още министърът на отбраната Красимир Каракачанов.     \r\n  ", "date": "2020.02.02", "title": "Каракачанов в Битоля: Няма нужда от спорове, а от повече четене и културен диалог"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406108-%D1%81%D1%80%D0%B5%D1%82%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5", "text": "  На четиридесетия дни след рождението си Иисус бил занесен в Иерусалимсия храм, за да бъде посветен на Бога съгласно Мойсеевия закон. По същото време също Светата Божа майка преминала ритуално пречистване и принесла жертва две гургулици, както Законът изисква (Левит гл. 12). Духом просветен, в храма отишъл  , който от много столетия очаквал да види Христа - \"Утехата Израилева\". Нему било обещано, че няма да вкуси смърт, докато не види Спасителя на света. Поел Богомладенеца от ръцете на майка му, прегърнал Го и произнесъл пророческите слова:  ( ). Т.е. сега вече ми позволяваш да поема пътя на отците си. Сега вече ме оставяш да прекрача прага на смъртта и той не е страшен за мене, защото аз видях спасението, моето спасение, спасението на Твоите люде.     На Мария праведникът казал:   (Лука 2:34-35). Тълкувателите на този евангелски текст виждат в него осмисляне на целия живот на Иисус: Той дава на хората закона на благодатта и любовта, но учението му става предмет на спорове и противоречия, а страданията и кръстната му смърт като меч нараняват сърцето на Св. Богородица. В храма била и пророчица Анна и тя възторжено прославяла Бога, сподобила се да види Богомладенеца (Лука 2:22-39). Така праведният Симеон и пророчица Ана, изпълнени със светия Дух, потвърдили че младенецът е новородения Месия.       Празнуването на Сретение Господне не е само историческо възпоминание. Вдъхновени като Симеон от същия Свети Дух, и водени от същия Дух в Църквата на Спасителя, членовете на Църквата могат да очакват своята собствена среща с Господа. И също като праведния Симеон могат да свидетелстват, че и те могат да напуснат света с мир, след като очите им са видели Божието спасение в лицето на Христа. В църковната служба на този ден се подчертава фактът, че Иисус, Синът и Словото Божие, чрез Когото бе създаден света, сега лежи като младенец в ръцете на праведния Симеон. Същият този Божи Син, Законодателят, сега Сам изпълнява Закона, носен на ръце като човешко дете, като дете на смъртни хора. Сретение Господне е един от дванадесетте велики празници през годината. По благочестив обичай и днес новородените деца на 40-ия ден от рождението им се занасят в храма за благословение и на майките се чете определена молитва.", "date": "2020.02.02", "title": "Сретение Господне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406109-2-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "962 г.  - Отон I е коронован в Рим, като първия император на Свещената римска империя след почти 40 години; в Германия тази дата се приема за ден на основаването на нацията.     1033 г.  - Бургундия се присъединява към Свещената Римска империя.     1536 г.  - Испанският конкистадор Педро де Мендоса основава Буенос Айрес.     1568 г.  - Открити са Соломоновите острови.     1701 г.  - Петър I издава указ за основаване на Балтийския флот.     1709 г.  - Случайно минаващ кораб прибира от остров Мас-о-Тера корабокрушенеца Александър Селкирк - първообраз на героя на Даниел Дефо Робинзон Крузо.     1811 г.  - Руски заселници основават американския град Форт Рос.     1846 г.  - Най-богатите квартали на Пловдив са почти унищожени от пожар.     1848 г.  - Мексиканско-американска война: Подписан е договора Гуадалупе Идалго, който слага край на войната, а Мексико отстъпва на САЩ повече от половината от своята територия.     1863 г.  - Американският писател Самюъл Клемънс започва да публикува с псевдонима си Марк Твен.     1896 г.  - Престолонаследникът на българския трон княз Борис III Търновски приема православието; негов кръстник става руският император Николай II.     1932 г.  - Обществото на народите свиква Женевска конференция по разоръжаване с участие на 63 държави.     1940 г.  - Военната колегия на Върховния съд на СССР осъжда бившият ръководител на НКВД Николай Ежов на смърт чрез разстрел.     1940 г.  - Състои се дебюта на сцена на американския поп-певец Франк Синатра.     1943 г.  - Втората световна война: Последните германски военни части в Битката при Сталинград капитулират.     1945 г.  - В нощта на 1 срещу 2 февруари са изпълнени смъртните присъди на т.нар. Народен съд, като са разстреляни Богдан Филов и княз Кирил Преславски.     1946 г.  - Унгария е обявена за република.     1951 г.  - 1 (27) Народно събрание приема нов Наказателен кодекс, копиран от съветското законодателство, станал основа за репресиите през 50-те години.     1971 г.  - В иранския град Рамсар е подписана Конвенция за защита на влажните зони.     1982 г.  - Сирийската редовна армия започва да бомбардира град Хама, за да потуши избухналото под ръководството на Мюсюлманското братство въстание - загиват между 10 и 25 хил. души (съгласно Амнести Интернешънъл).     1990 г.  - В ЮАР е обявена за легална дейността на забранения дотогава Африкански национален конгрес.     2004 г.  - Швейцарският тенисист Роджър Федерер става водач в Световната ранглиста по тенис за мъже - позиция, която удържа за рекордните 237 последователни седмици.    ", "date": "2020.02.02", "title": "2 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/406110-%D1%80%D0%B5%D0%B1%D1%83%D1%81%D1%8A%D1%82-%D0%BB%D0%B8%D0%B1%D0%B8%D1%8F", "text": "Две седмици след конференцията за Либия в Берлин за едни чашата е наполовина празна, за други - наполовина пълна. Истината е, че сме още много далеч от потушаването на този конфликт, пише Райнер Херман от ФАЦ.       Целта на   - да прекрати влиянието на външни участници в либийския конфликт - засега остава недостижима. Държавните и правителствени ръководители в Берлин така и не успяха да се споразумеят за механизъм за санкциониране на доставките на оръжие, което нарушава решенията на Съвета за сигурност на ООН. Факт е обаче, че споразумението за прекратяване на огъня поне за кратко доведе до намаляване на насилието. Освен това съществува реален шанс военната комисия, в която влизат по петима представители на двете воюващи страни, да проведе първото си заседание в Женева идната седмица. Тя трябва да определи условията за прекратяване на огъня, които да доведат до примирие. 110 нарушения на договореното примирие На срещата на върха в Берлин беше постигнато съгласие за създаване на три комисии - всяка от тях се състои от представители на правителството на премиера Файез ас Сарадж в Триполи и на  . Освен военната комисия, ще бъдат създадени и комисии по политически и икономически въпроси. Въпреки това нарушенията спрямо договореностите и духа на конференцията в Берлин са сериозни. В четвъртък специалният пратеник на ООН за Либия Хасан Саламе се оплака пред Съвета за сигурност на ООН, че примирието, договорено на 12 януари, е нарушено 110 пъти оттогава и заплашва да провали преговорите. Най-голямата отговорност за това носят войските на генерал Хафтар. Те използваха  , за да разширят въздушната база Ал-Кадим, която е от голямо значение и за Обединените арабски емирства. Освен това Хафтар продължи да напредва към град Мисрата, но миналата седмица войските му бяха отблъснати.     Саламе с право твърди, че някои участници в конфликта в Либия изглежда само се крият зад политическо решение, но всъщност искат военна победа. Вероятно той е имал предвид Хафтар и неговите основни поддръжници – Обединените арабски емирства, Египет, Русия и Франция. Говорителят на Хафтар заяви недвусмислено миналата седмица, че участието в международни конференции не означава непременно търсене на политическо решение. Напротив, оставаме с убеждението, че само \"оръжията и огънят\" могат да доведат до резултат. Колко крехки са решенията от Берлин показва острата размяна на реплики между президентите на Франция и Турция, които миналата седмица се обвиниха взаимно, че с действията си разпалват  . И двете страни са страна в конфликта - Франция подкрепя Хафтар с мощни оръжия, Турция продължава да доставя оръжие на Сарадж, а също и да изпраща наемници, които да подсилят правителствените отряди. Проекция на разностранни интереси Засега по нищо не личи, че външните участници ще намаляват или ще спрат да се месят. За тях залогът за Либия е твърде висок, за да се отдръпнат. Емирствата и Египет биха искали да видят Хафтар в ролята на военен диктатор, управляващ Либия, а Франция вижда у Хафтар правилния човек, който може да осигури щит от север със страните от Сахел. Русия, от своя страна, иска да контролира пътя на миграцията към Европа и да предотврати изграждането на планирания газопровод от Кипър към Европа, заради което Москва застана този път на страната на Турция.  , за да реши спора си с Емирствата в Либия, от една страна, както и отново да има думата по темата за залежите на природен газ в Средиземноморието, от която Анкара е заплашена да отпадне. Либия представлява проекция на всички тези различни интереси. Следователно мирното решение на конфликта трябва да надхвърли рамката на формата от Берлин. А това засега изглежда като непосилна задача - като намирането на квадратурата на кръг.", "date": "2020.02.02", "title": "Ребусът Либия"}
{"url": "http://www.classa.bg/%D1%81%D0%B2%D1%8F%D1%82/item/406111-%D0%B4%D1%80%D1%8A%D0%B6-%D1%81%D0%B5,-%D1%83%D1%85%D0%B0%D0%BD", "text": "Китайците не излизат на улицата без медицински маски и вярват, че властите ще се справят с избухналата в страната епидемия, предизвикана от смъртоносния коронавирус. Една украинска студентка в Китай разказва:       Украинската студентка Татяна Корянова вече трета година живее в Китай. Тя учи журналистика в университета на град Суджоу, който се намира на 180 км от Шанхай и на 700 от Ухан, в който се появи  . Пред ДВ Татяна разказва как се е променил животът в града, вярват ли китайците на своите власти и на официалните данни за разпространението на вируса, и дали има намерението да напусне Китай. Т. Корянова: Информацията се обновява всеки час. Според последните сведения потвърдените случаи на заболяването в Китай са над 11 971, а с новите 46 смъртни случая от последното денонощие общият брой на жертвите дотук вече е 259 души, съобщиха китайските здравни власти. Сравнявам цифрите всеки ден и излиза, че в крайна сметка през последните няколко дни броят на заболелите в страната нараства средно с 1 500 случая на ден. Т. Корянова: Няма такава паника, каквато например виждам в руското интернет пространство. Китайците са много сплотен народ, поддържат се взаимно и вярват, че ситуацията много бързо ще намери решение.   всяка вечер в 20 часа се правят различни акции (флашмоб), хората викат от прозорците: \"Дръж се, Ухан!\", пеят химна на Китай. Китайските ми състуденти редовно ми пишат и когато ги питам как са, те отговарят: \"Още седмица и всичко ще бъде наред\". Т. Корянова: Китайците като цяло поддържат властите и смятат, че те правят всичко правилно. Наскоро говорих с приятелка, която от една година живее в Ухан. Тя бе категорична, че трябва да се вярва само на китайските източници - те публикуват максимално точна информация. По нейните думи, в Ухан няма паника, нито проблеми с продуктите, дори няма опашки в болниците - хората вярват, че системата работи както трябва, че всички заболели ще бъдат изолирани, а огнищата на заболяването са ликвидирани. Т. Корянова: И Суджоу, и Шанхай функционират нормално. Разбира се, всички техни жители ходят с маски - в последните дни не съм виждала нито един човек без маска. Официалната ваканция във връзка с Нова година, която трябваше да свърши на трети февруари, бе продължена до десети, а се говори, че могат и още да я продължат. Всички магазини обаче работят, както и търговските центрове, няма проблеми с доставките. Обикновено си поръчвам по интернет продуктите, които ми трябват, и всичко пристига - плодове, зеленчуци, месо, всичко възможно. Общественият транспорт и метрото си работят както обичайно. Хората по улиците обаче са много по-малко. Много от кафенетата и кината са затворени, но това не се дължи на коронавируса, а че в страната има празници. По това време всяка година улиците са празни, защото по Нова година хората пътуват. Т. Корянова: Вчера поставиха под изолация университета ми и в района му вече не може да се влиза и излиза без временен пропуск. Сега не живея в общежитие, а за да стигна до стаята си, трябва да подам официална заявка, да получа справка от болницата, че съм здрава, и само ако нямам температура и не съм била в Ухан, мога да вляза. За последен път бях в университета преди три дни, пуснаха ме на територията му едва след като на входа ми измериха температурата и ми обработиха ръцете. Жилищният комплекс, в който временно съм се пренесла, също е затворен за посещения - пускат само живущите, и то само след като им измерят температурата. Същото нещо се случва и на всички обществени места: мерят температурата и обработват ръцете на влизане в големите търговски центрове, в супермаркетите, по гарите на влизане и излизане от влака. В метрото и в автобусите не пускат без маски. Т. Корянова: Има много информация по въпроса. Например в WeChat - най-популярната социална мрежа в Китай, бе създадено специално приложение, чрез което всеки може да провери дали във влаковете, с които е пътувал от 10 до 25 януари, не е имало заразени с коронавирус. Освен това съветват максимално да се ограничат пътуванията, хората да не се събират в големи компании, да се носят определен тип маски - например ако се използва хирургическа маска, тя да се сменя на всеки четири часа, а ако е маска N95 със специален филтър, тя може да се носи в продължение на седмица. Проблемът е в това, че вирусът се разпространява и чрез слъзния апарат, т.е. очите са най-незащитената зона. Постоянно на хората се напомня, че ръцете трябва да се мият колкото може по-често. Т. Корянова: Слава Богу, няма. Аз се върнах в Китай от   на 11 януари. На следващия ден ми стана лошо, два дни имах висока температура, но сега всичко е нормално. Единственото, разбира се, е постоянната параноя: и най-малкото неразположение или парене в гърлото - и посягаш към термометъра. Така е при всички: стига да установят дори и минимално повишение на температурата или ако усетят характерните за този сезон симптоми на простуда, хората  . Ежедневно отброявам по десет дни след всеки допир с някой човек, за да може, ако се случи нещо, да знам откъде е инфекцията и да имам възможност да предупредя останалите. Т. Корянова: Още не съм взела окончателно решение. Ако все пак реша да замина, ще трябва най-напред да стигна с влак до Шанхай, след което - до международното летище с метро или с такси. След това ще трябва да мина всички нива на проверки на летището, да летя няколко часа, докато кацнем, а и да стоя десет часа в затворено пространство с огромно количество хора. Според мен всичко това е много по-опасно, отколкото да си останеш у дома и да избягваш контактите със странични хора. Пък и вече трета година живея тук, обичам Китай и искам да довърша следването си - просто не мога спонтанно да замина за неопределено време. Никой не знае как ще се развият събитията - може да се окаже, че изобщо няма да мога да се върна тук. Така че ситуацията е сложна.", "date": "2020.02.02", "title": "\"Дръж се, Ухан!\""}
{"url": "http://www.classa.bg/%D1%81%D0%B2%D1%8F%D1%82/item/406112-%D1%82%D1%80%D0%B8%D1%83%D0%BC%D1%84-%D0%B7%D0%B0-%D1%82%D1%80%D1%8A%D0%BC%D0%BF-%D0%B2-%D1%81%D0%B5%D0%BD%D0%B0%D1%82%D0%B0", "text": "Поражение за демократите: в процедурата по импийчмънт на президента Тръмп те настояваха да бъдат допуснати и свидетели. Но това няма да се случи. Както и самият импийчмънт: вероятно скоро  Доналд Тръмп ще бъде оправдан.       В   в Сената няма да бъдат призовани свидетели и да се включват нови доказателства, реши републиканското мнозинство в Конгреса. Двама сенатори от републиканците обаче гласуваха против Тръмп и подкрепиха демократите. Това обаче не беше достатъчно: въпреки двамата републикански отцепници, демократите не успяха да се преборят за допускане на показания от свидетели от непосредственото обкръжение на Тръмп, включително на неговия  . С това процедурата по импийчмънт срещу Тръмп клони към своя край - вероятно с оправдателна присъда на президента. Окончателната присъда трябва да бъде произнесена в Сената следващата сряда. След гласуването за включване на свидетели в процеса лидерът на малцинството от демократи в Сената Чък Шумър заяви, че това е една от “най-големите трагедии” в историята на американския Конгрес. Според неговите думи Сенатът не се е справил със своята отговорност и е обърнал гръб на истината. Без свидетели делото срещу Тръмп ще бъде един съдебен фарс. Лидерът на мнозинството в Сената Мич Макконъл от своя страна заяви, че показанията и документите, събрани в хода на разследването на Камарата на представителите, са “достатъчни”. Какво е искал Тръмп от Зеленски? През декември Камарата на представителите гласува за започване на процедура по импийчмънт срещу Тръмп заради злоупотреба с власт и възпрепятстване на работата на Конгреса. Тръмп е обвинен, че  и да разследва съперника му Джо Байдън, като по този начин да повлияе на президентските избори през 2020 година. Освен това демократите твърдят, че Тръмп е обвързал отпускането на военна помощ за Киев и поканата си към Зеленски да посети Белия дом със започването от Украйна на разследване срещу  . Според опозицията, след като всичко това се разчу, Тръмп е направил всичко възможно, за да блокира разследването на Камарата. Тръмп отрича това.      Сенатът, който поема ролята на съд в процедурата по импийчмънт, ще трябва да излезе с окончателно решение по двете обвинения. Процесът в Сената започна в средата на януари. Най-напред обвинителите от Камарата на представителите, както и защитата на Тръмп имаха няколко дни да представят аргументите си в Долната камара. След това сенаторите също имаха възможност да задават въпроси към двете страни. По-късно се проведе дебат дали трябва да се призоват свидетели по делото. Какво знае Болтън? Демократите настояваха за това от седмици, дори още преди да започване на процедурата по импийчмънт. Междувременно   предизвикаха раздвижване по въпроса и накараха някои републиканци да се замислят. Позовавайки се на ръкопис на книгата на Болтън „Ню Йорк Таймс \" съобщи, че Тръмп изрично е заявил през август, че иска да задържи военната помощ за Украйна, докато Киев не започне разследване срещу  . Това твърдение противоречи на ключов момент в защитата на Тръмп. В този контекст няколко републикански сенатори сигнализираха през последните дни, че обмислят евентуално да гласуват за призоваването на свидетели по делото. В крайна сметка обаче мнозинството гласува това да не се случи. Само двама републиканци застанаха на страната на демократите, а бяха необходими четирима.", "date": "2020.02.02", "title": "Триумф за Тръмп в Сената"}
{"url": "http://www.classa.bg/%D1%81%D0%B2%D1%8F%D1%82/item/406113-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F", "text": "Великобритания официално напусна ЕС. И макар това да не е краят на сагата Брекзит, разводът е факт. А това създава грижи на хората, които по една или друга причина ще пътуват до Острова. Ето какво трябва да знаят те:       След дългогодишни преговори   и напуснаха блока на 31 януари. Тези, на които им предстои да пътуват до Острова, няма защо да изпадат в паника, защото нищо няма да се промени от днес за утре. Преходният период продължава до края на 2020 година. Дотогава Великобритания и Европейският съюз трябва да договорят всички въпроси помежду си. Границите са едно от най-сериозните предизвикателства, особено тази между Северна Ирландия, която е част от Обединеното кралство, и република Ирландия, която е член на Европейския съюз.     Около 27 милиона европейци посещават Великобритания всяка година. Те съставляват около 2/3 от всички посетители на страната. Европейските туристи са изключително важни за Великобритания, затова островната държава приема за свой приоритет и занапред да направи достъпа на европейци възможно най-лесен. Ако все още е неясно  , за пътуващите ситуацията е по-обозрима. „Европа е и ще продължи да бъде важен пазар за нас\", подчертава пред ДВ Трейси Еджинтън от VisitBritain, най-голямата британска туристическа служба. „Европейските граждани могат спокойно да планират пътуванията си. През 2020 година нищо няма да се промени\", уверява той. Какво ще се случи по време на преходния период? С други думи: през следващите 11 месеца фактически нищо няма да се промени – както за 3,6-те милиона европейски граждани, живеещи на Острова, така и за 27-те милиона пътуващи до Великобритания. Те ще могат да продължат да посещават страната със своите лични карти и без виза, няма да е нужно да се регистрират и ще могат да получават медицинска помощ безплатно. Ще повлияе ли Брекзит на въздушния, сухопътен и морски транспорт?  Не, поне през преходния период. Полетите между страните-членки и Великобритания ще продължат. Пасажерите няма да усетят никаква разлика. Зад кулисите обаче ситуацията е по-неясна. Трябва да се изготвят нови правила за излитане и кацане, както и за сигурността. На дневен ред е и въпросът за достъпа, който британските авиолинии ще имат до европейския пазар.     За влакове, автобуси и фериботи не би трябвало да има нови ограничения. Фериботните пристанища са от особено важно значение за Великобритания. Около 14 милиона човека пристигнат на Острова през връзката Кале-Дувър годишно. На М20, най-важната връзка от тунела под Ламанша до Лондон, след Брекзит могат да се образуват големи опашки и задръствания заради затегнатия граничен контрол. Ще имаме ли нужда от визи?  Не. Валидна лична карта или международен паспорт са достатъчни за кратък престой до три месеца - както и досега. Преди Брекзит на границите на Великобритания документите и досега бяха проверявани, тъй като страната не беше част от Шенгенското пространство. „Това, което Ви е необходимо като документи, за да посетите Великобритания, няма да се промени до 2021 година\", съобщава сайтът на британското правителство. А границата между Северна Ирландия и република Ирландия? „Всички си остава както досега\", уверява Трейси Еджинтън от VisitBritain.  . Ще можем ли да шофираме на Острова без британска шофьорска книжка? Да, гражданите на Европейския съюз не се нуждаят от международна шофьорска книжка. Ще скочат ли цените на екскурзиите във Великобритания след Брекзит? Не. В началото дори ще са по-изгодни, тъй като паундът сериозно пострада от несигурността по време на преговорите с Брюксел. От референдума през юни 2016 година досега курсът на паунда спрямо еврото е паднал с около 10 процента. Лондон все пак продължава да бъде скъп град. Ще бъдат ли въведени отново роуминг таксите? Европейските граждани се възползваха от  С. След Брекзит те могат отново да бъдат въведени във Великобритания, но за момента няма такива планове – поне до края на 2020 година. Какво се променя за британските граждани? По време на преговорния период за британските граждани също няма да има промени. Какво ще се случи след края на преговорния период? Много от въпросите остават отворени. Но дори след края на преходния период не се предвижда въвеждането на визи за временно пребиваващите във Великобритания европейски граждани. Специални регулации ще бъдат въведени за изследователските, научните и образователните въпроси, както и за разменните програми за младежи и за бизнес пътуванията. По-сериозни промени вероятно ще настъпят за дълготрайно пребиваващите. Британското правителство обяви, че от 2021 година личната карта няма да е достатъчна за влизане в страната. Европейските граждани ще трябва да носят и международния си паспорт.", "date": "2020.02.02", "title": "Британците напуснаха. Какво се променя?"}
{"url": "http://www.classa.bg/%D1%81%D0%B2%D1%8F%D1%82/item/406114-%D0%BE%D0%BF%D0%B0%D1%81%D0%BD%D0%B8%D1%8F%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82", "text": "Не сами, но забележимо по-самотни. Така вероятно се чувстват британските граждани в събота сутрин, след като страната им вече не принадлежи към Европейския съюз. Това не е първият път, когато Великобритания поема по своя път. Маргарет Тачър наруши социалдемократическия консенсус в Европа през 1979 г., Тони Блеър за първи път потърси „трети път“ почти 20 години по-късно, а Борис Джонсън вече изведе страната си от ЕС - на неизвестна територия. За някои тази склонност за експериментиране е дълбоко вкоренена в британската \"изключителност\", която многократно е превръщала страната в лаборатория за света. За други експериментът с Brexit е обречен на неуспех. Те смятат за историческа глупост поемането на риска да се справяш сам точно сега, когато обвързаният с правилата либерален световен ред се разпада, а големи сили, като САЩ, Китай и Русия, безпрекословно залагат на правото на по-силния. „Най-сетне свободни!“ Това може да е еуфоричното усещане, с което привържениците на Brexit са се събудили тази сутрин. „Възвръщането на контрола“ беше техният боен вик, с който спечелиха референдума през 2016 г. Колко суверенитет наистина спечели Великобритания, като напусна ЕС и какво иска да прави с него, е толкова неясно, колкото и стелещата се над Ламанша мъгла. Ще се отклоним от стандартите на ЕС там, където е в британски интерес, казват политици в Лондон. В същото време от „Даунинг Стрийт“ 10 уверяват, че няма да извършват дъмпинг. В действителност възможностите на Джонсън да намали социалните, хранителни или екологични стандарти е ограничен, ако не иска да изплаши онези работници в Северна Англия, които току-що спечели на своя страна.     Какво обаче трябва да бъде конкурентното предимство на Brexit? Това остава негова тайна. Истинската свобода не е само липсата на несвобода, а преди всичко свободата да се направи нещо, което не е можело да се направи преди това.. Какво е това? Джонсън и неговите съюзници тепърва ще показват. Британските дипломати казват, че сега страната е по-бърза и гъвкава и не винаги трябва да чака одобрение от други 27 страни. Нека оставим настрана факта, че този аргумент съдържа щедра доза британски хумор, тъй като идва от страна, прекарала голяма част от членството си в ЕС, натискайки спирачките. Ще бъде интересно да видим как новата британска бърза моторна лодка се конкурира във водите на световните океани, станали доста неспокойни, срещу супер танкерите с китайските и американските знамена. Британският компромис за участието на китайския доставчик на телекомуникационно оборудване Huawei на ръба, но не и в основата на чувствителната 5G инфраструктура, е първият лабораторен тест за британския суверенитет. Засега изходът е неясен.     Това не означава, че Европа няма какво да научи от британския експеримент. Например, може да очаква с нетърпение британския цифров данък и реакцията на Тръмп към него. Или как Лондон ще се изправи срещу Пекин и ще се застъпи твърдо за движението за свобода в бившата си колония в Хонконг. Освен това в Брюксел ще следят изкъсо данните за имиграцията, тъй като страхът от имигранти в ЕС изигра ключова роля за референдума за Brexit. Вече има индикации и доказателства, че имиграцията от страни извън ЕС всъщност ще се увеличи силно след Brexit. Британците трябва сами да решат дали в крайна сметка всичко това си струва Brexit. Маргарет Тачър, която беше напълно неподозрителна към еврофилския мироглед, имаше собствено мнение: „Ако Великобритания се оттегли (от ЕС), може да си мислите, че напълно ще си възвърнем националния суверенитет“, пише Желязната лейди. „Но това би било илюзия. Нашият живот ще се влияе все повече от европейската общност, без ние да имаме думата за решенията, които взема Брюксел“.", "date": "2020.02.02", "title": "Опасният британски експеримент"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/406115-%D0%BF%D1%8A%D1%80%D0%B2%D0%B8-%D0%B5%D1%84%D0%B5%D0%BA%D1%82%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%B7%D0%B0%D0%B1%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "В последните месеци консенсусът около очакването за глобално икономическо забавяне сред анализатори и бизнес лидери става все по-широк, както вече няколко пъти сме коментирали (виж например   и  ).  Въпреки това, българското правителство и ключови международни институции дават по-скоро оптимистична прогноза за динамиката в българската икономика в краткосрочен план (виж  ). През януари на 14-тата „ “, организирана от „Икономедия“. В търсене на отговор на въпроса доколко България може да запази нивото на растеж във влошена международна конюнктура, изследването се фокусира върху текущата динамика и структурната трансформация в ключови за икономиката индустрии, както и възможните и вероятните последици от различни по своя характери и интензитет външни шокове. Ето няколко от акцентите в анализа, свързани с дългосрочното предизвикателство за България – продължаване на конвергенцията на доходите в ЕС (пълният вариант е достъпен с поръчка  ): Растежът във водещите глобални икономики се забавя. В Китай ръстът на БВП е най-нисък от началото на 1990-те години, а ръстът на инвестициите в основен капитал – най-нисък за последните две десетилетия. Инвестиционното търсене в китайската икономика е сред основните „потребители“ на продукцията на силно развитите в еврозоната машиностроене и автомобилостроене. В допълнение - търговските спорове допринасят за текущи затруднения и забавят стокообмена. Пренаписването на правилата в световната търговия обаче не е само краткосрочен фактор – вероятно взаимоотношенията между ЕС, Китай и САЩ коренно ще се променят в следващите години. Европейската индустрия вече понася негативите, като това се вижда особено силно във водещите износители Германия и Италия. дновременно с това, дългосрочните структурни проблеми в ЕС предпоставят продължителен период на нисък растеж. Населението намалява и застарява, поставяйки сериозно предизвикателство както пред потреблението, така пред развитието на пазара на труда. Високите частни и публични дългове допълнително потискат инвестициите. Все по-видимо е изоставането в иновациите и технологиите в т.нар. „нови индустрии“. Европейските автомобилни производители са изправени пред пълно преобразяване в предпочитанията на потребителите, начина на живот и технологиите. Заедно с това, голяма част от страните в ЕС имат тежки регулации на трудовия пазар и скъпи социални системи, без същевременно да постигат лидерство в образованието и науката в глобално сравнение.       Трансформацията на българската икономика в последното десетилетие - до известна степен и в определени сектори - създаде предпоставки за повече уязвимост от влошаване на динамиката на икономиката в ЕС, и особено – на промишленото производство. На първо място, възстановяването след кризата от 2008-2009 г. бе движено основно от нарасналия износ на стоки и услуги, при ограничено вътрешно кредитиране, слаб приток на външен капитал и стагниращо потребление на домакинствата заради неблагоприятните развития на пазара на труда до 2013-2014 г. В експортно-ориентираните производства наблюдаваме относително увеличение на дела на изделия, участващи в сложни международни вериги на стойността – разрастват се машиностроенето, производството на електрически съоръжения и апарати, автомобилни компоненти и др., за сметка на суровини и енергоизточници. При услугите, въпреки добрите постижения, туризмът отстъпва водещата си роля на международния транспорт, ИТ услугите и аутсорсинга на бизнес услуги.     Относително силно изложени на проблемите в европейската (и особено – германската) промишленост са производителите на машини, електрически апарати и съоръжения и части за превозни средства – по данни от 2018 г. , 77% от продукцията е насочена към ЕС. Тези отрасли допринасят за 22% от общия износ на стоки и 16,6% от наетите в индустрията (около 95 хиляди) и са добавили 20 хиляди работни места само за последните шест години. Донякъде сходни потенциални проблеми могат да очакват и производството на оптична и друга прецизна измервателна техника и различни изделия от метал – около 86% от продукцията се реализира на пазарите в ЕС, като двата отрасъла наемат 65 хиляди работника. За тези сектори Германия е безспорен лидер като експортна дестинация, Италия също е важен пазар.     Източник: Trade Map, International Trade Centre,    Износителите на потребителски стоки – включително облекла, мебели и медикаменти – са по-скоро заплашени от „новата нормалност“ на неблагоприятна демография и слаб растеж в ЕС в дългосрочен план. Разглежданите традиционно като „тежки индустрии“ – включително производството на горива и преработката на метали – безспорно ще бъдат засегнати при големи промени в глобалното търсене и ценовите равнища на ключовите суровини. В същото време, конкурентоспособността на предприятията в тези отрасли е в много по-голяма степен зависима от направените инвестиции в технологично обновление, което е предпоставка за дългосрочна устойчивост. Софтуерната индустрия и аутсорсингът на бизнес услуги – които добавиха над 50 хил. заети за последните десет години – са изложени на негативните тенденции при контрагентите си, но същевременно ключовите основания за развитието им в България са запазени, поне в средносрочен план. В дългосрочен план обаче техният успех ще зависи от динамиката в образователната система. Поне в следващото десетилетие експортно-ориентираните производства и услуги ще са част от протичащия процес на „пренасяне на Изток“. В големия общ пазар на ЕС страните от Централна и Източна Европа продължават да имат по-ниски разходи на факторите за производство и предлагат по-ниско облагане на печалбите и труда. Засега България има малък дял в този процес. В машиностроенето например, ЦИЕ доставя 20% от продукцията, внасяна в Германия, а при превозните средства – близо 30%, докато България има пазарен дял от едва 0,5%. Ако страната предлага добра бизнес среда, подходящи условия за инвестиции и поддържа средносрочни и дългосрочни политики, подобряващи функционирането на образованието, пазара на труда и физическата инфраструктура, този процес може да бъде задълбочен. Нови инвестиции както в производствен капацитет, така и в установяване на компании за високотехнологични услуги увеличават потенциала на икономиката и в краткосрочен план могат да компенсират намалелите поръчки на вече съществуващите компании.", "date": "2020.02.02", "title": "Първи ефекти за България от забавянето на глобалната икономика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406116-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B2%D0%B8%D1%88%D0%B8-%D0%B4%D0%BE-%D1%96v-%D1%81%D1%82%D0%B5%D0%BF%D0%B5%D0%BD-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%80%D0%B8%D1%81%D0%BA-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0", "text": "България ще повиши степента на предупреждение за опасност заради новия коронавирус до предпоследната 4-а степен, се разбра на среща при премиера Бойко Борисов с министрите на здравеопазването, на външните и вътрешните работи по темата. Премиерът излъчваше част от заседанието във Facebook. „Най-високият код е 5 степен, предлагам да преминем в 4-а степен, което е силна препоръка, да кажем почти забрана, за пътуване до Китай на български граждани\", каза  министърът на външните работи Екатерина Захариева . „Имаме готовност да вдигнем и до максимална пета степен, но това ще се случи в понеделник или във вторник. Наблюдаваме ситуацията“. През следващата седмица в Брюксел здравните министри на Европейския съюз ще се срещнат, за да бъдат набелязани допълнителни мерки за действие. Министърът на здравеопазването Кирил Ананиев  увери, че властите у нас вземат всички необходими мерки. Формират се лекарски екипи на три летища в страната, които ще проверяват всички пътници, идващи от страни, в които са регистрирани случаи на коронавируса. Пристигащите в България китайски граждани или чужденците, които са били в Китай или в територии с установени случаи на новия коронавирус, ще преминават през щателна медицинска проверка още при кацането на самолета на българска територия, съобщи Ананиев, цитиран от БНР. „При установена висока температура или друго здравословно неразположение, те веднага ще бъдат настанени във Военномедицинска академия в София или в съответното лечебно заведение в градовете Варна и Бургас“, поясни той. Издадени са указания към болниците да осигурят необходими за целта легла. Останалите хора, които пристигат от засегнатите страни и не проявяват признаци на заболяване, ще бъдат поставяни под домашна карантина, където в продължение на 14 дни ще ги наблюдава общопрактикуващ лекар, каза Ананиев. „Умолявам, предупреждавам, настоявам и аз се надявам всеки български гражданин, който е там или иска да пътува за Китай, да осъзнава, че ние не можем да забраним да отиват там, или да се върнат - както виждате, харчим много пари, за да си ги прибираме. Но в следващите седмици (...) умоляваме ги и настояваме да не пътуват, ако не е нещо жизненоважно\", призова  премиерът Бойко Борисов . „Ние не забраняваме, но умоляваме, настояваме\" да не се пътува към Китай, уточни той и добави, че така заплахата за близките им в страната става по-голяма. „Обяснявате най-внимателно, възпитано, че това е огромен риск за близките, за приятелите. Много внимателно проследете китайските граждани, които са били в Китай по Нова година, всички трябва да минат през карантинен период\", обърна се премиерът към министрите. „Това не е срещу Китай, просто страховете в света вече са големи и ние сме длъжни, докато се намери решение, максимално да ограничим движението\", изтъкна още Борисов. Същевременно министърът на външните работи Екатерина Захариева съобщи, че в Китай има около 270 български граждани. До момента никой, освен тримата студенти в блокирания гр. Ухан, откъдето тръгна вирусът, не е потърсил контакт с българското посолство. От тримата български студенти, които пожелаха да бъдат евакуирани от Китай единият е момиче с двойно гражданство - българско и германско. Днес тя ще излети към Германия и ще остане там под карантина, обясни Захариева. Другите двама ще се приберат с френски самолет до Франция, а от там правителственият самолет \"Спартан\" ще ги прибере в страната. Те вече са във френското консулство в Ухан и утре сутринта е полетът им за Франция. „Ще ги приберем и ще бъдат във военномедицинска академия под карантина за 14 дни\", каза Захариева. Тя добави, че ако междувременно двамата проявят признаци на здравословно неразположение, ще останат под карантина във Франция.  ", "date": "2020.02.02", "title": "България повиши до ІV степен нивото на риск заради коронавируса"}
{"url": "http://www.classa.bg/%D1%81%D0%B2%D1%8F%D1%82/item/406117-%D0%BD%D1%8F%D0%BA%D0%BE%D0%B9-%D1%87%D1%83%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B2%D1%80%D0%B0%D1%82%D0%B0-%D1%89%D0%B5-%D0%BC%D1%83-%D0%BE%D1%82%D0%B2%D0%BE%D1%80%D0%B8%D0%BC-%D0%BB%D0%B8", "text": "Когато на 10 февруари 2007 г. Владимир Путин произнесе знаменитата си реч на Конференцията по въпросите на сигурността в Мюнхен, малцина видяха в нея началото на геополитическото пренареждане на великите сили. Коментарите се сведоха до това, че руският лидер обявява края на дълбоката икономическа и военно-политическа криза, в която бе изпаднала Русия след разрушаването на СССР. Острият тон и категоричните оценки, а и откритите предупреждения към САЩ и Западна Европа, бяха обяснени със самочувствието на руския лидер след укрепването на руската държава и повторното й връщане в геополитиката като основен неин фактор на пълноправна велика сила. Путин произнесе реч с подобно съдържание и изпълнена със същия решителен и категоричен тон на 24.Х.2014 г. във Валдай. Тогава той беше още по-ясен и открит. На 7 и 8 юли 2008 година, по време на избухналия руско-грузински военен конфликт след агресията на Грузия в Южна Осетия, Русия започна открити военни действия и изтласка грузинските войски от самопровъзгласилата независимост кавказка република. На 12 август военната операция приключи, а на 14 август бе подписано споразумение за край на войната. Тогава публикувах статия със заглавия „Русия тръгва“, в която подчертах, че Русия вече е различна, че се завръща в своите зони на влияние и че САЩ и Западна Европа (Англия, Франция и Германия) очевидно не й възразяват и няма да й пречат. И че пътят й преминава през България. Вече повече от десет години Русия все повече укрепва и днес едва ли някой би се усъмнил в могъществото и значението й в съвременния свят. Но малцина са анализаторите и коментаторите, които разбират какво означава това и в каква посока ще бъде приложено нейното могъщество в близките години. В историята на модерния свят се е случвало една велика държава да изгуби позициите си на международната арена и да отстъпи собствената си зона на влияние на друга велика държава или на няколко държави поради невъзможност да я поддържа. Това е грандиозен геополитически катаклизъм, разклащащ устоите на международната политика и неизбежно предизвикваш всеобщо объркване, огромно напрежение, военни конфликти. Най-пострадали са държавите и народите в съответната „преотстъпена“ зона. Там веднага започват промени, политически преследвания, преобръщат се социалните пластове. И следва неудържим икономически и политически упадък. Когато след време се възстанови старото положение и „титулярът“ на въпросната зона се върне към изпълнението на своите функции, се извършват още веднъж мъчителни политически трусове, промени, отмъщения. Нашата държава, когато е бивала обект на подобни „трансфери“, е преживявала налаганите й изпитания. Но все забравя какви са били те, как са й се отразили и защо са я сполетявали. Събитията от последните години и особено случващото се в Украйна, а после и в Полша – да не говорим за България, са безспорни знаци, че САЩ и Западна Европа се изтеглят от Източна Европа, където се бяха настанили след доброволно-принудителното й отстъпване от Русия, докато бе в невъзможност да осъществява влиянието си. Сега Русия отново заявява и отстоява правото си, от което се е била отказала. Това право не се оспорва и веднага се признава, без разбира се да е гарантирано, че няма по някакъв начин да й се пречи. Трябва да знаем какви са тези пречки, как се поставят и какво всъщност означават. Не бива да преувеличаваме техния смисъл и категоричност, защото те просто прикриват неща, които никоя велика сила не желае да стават достояние на света. Когато една велика сила възстановява своята зона на влияние, в очите на света, а и пред собственото си общество останалите неизбежно губят от авторитета си. Въпросът еу когато губят от силата си и накърняват авторитета си, как да покажат, че все още всичко зависи от тях, че са непоклатими в позициите си на водещи в световните дела и че нищо съществено не се променя в геополитиката. За тях това е изключително сериозен въпрос, още повече че в днешните условия процесите протичат пред целия свят и целият свят се вълнува от крайния резултат. И те се мъчат да направят процеса да изглежда не в техен ущърб, а напротив, в тяхна полза. Пропагандната им машина заработва на високи обороти, за да успокои настроенията в собствените си държави, но и в страните, които по принуда и по неизбежност изоставят и връщат на предишните им „титуляри“. Там именно трябва да се заложат „спящи клетки“, които след време, когато се променят условията, да се възбудят отново и започнат подривната си работа. Механизмите на тези операции са отлично проектирани, организирани, отработени и управлявани. Великите сили си го знаят и го възприемат като нормално, не го оспорват и не се карат. Макар да си разменят ноти и декларации. Но те са за наивниците и непосветените. Тези „подробности“ са доказателство, че такъв процес протича и че е необратим. Доказателство, което би следвало обективно да квалифицираме като „шум в системата“, който великите сили по общо съгласие са приели да съпътства всичките им доброволни или принудителни отстъпки, които правят, защото лоялно и неизменно признават правото на всяка една от тях да владее своята зона на влияние. Без подобни отстъпки, компромиси и шум в системата авторитетът им наистина ще падне катастрофално и те могат да изгубят дори своето място в геополитическата конструкция. За какво по-точно става дума? Няма защо да се убеждаваме, че за великите сили няма нищо по-възвишено и по-ценно от собствените им интереси. Никакви демократични процеси, никакви нарушения на правата на човека, никакви несправедливости, бедност, мизерия и прочее приказки, зад които крият тези свои интереси, не ги интересуват и пет пари не дават за тях. Ценностите и принципите от този род служат единствено, за да оправдаят насилието, лъжите, пропагандните манипулации, изопачаването на фактите, нарушенията на международното право и най-вече преките военни интервенции, с които се свалят „престъпните режими“ и се установяват удобни „демократични правителства“. САЩ и Западна Европа умело си служат с тези похвати, за да оправдаят неоправданите си действия в редица краища по света: Иран, Ирак, Либия, Венецуела, Сирия, Афганистан, Украйна. В края на миналия век те, залъгвайки народите на Източна Европа, че им носят мечтаното щастие, свобода и демокрация, се установиха в държавите им, като ги опошлиха и разрушиха. Те знаеха, че няма да останат там дълго, тъй като рано или късно Русия ще си ги върне, затова бързаха да ги деиндустриализират, да изземат пазарите на мощните им предприятия навсякъде по света, да разрушат природата им, да източат всичките им богатства, колкото и малко да са, да ги направят бедни, за да поставят Русия в трудност да ги възстанови по-късно. Примерът с Украйна е показателен. За своето почти тридесетгодишно самостоятелно съществуване тя се превърна в държава с напълно разрушена икономика, изгубила териториалната си цялост, намираща се под постоянно политическо напрежение, предизвиквано от радикални политически субекти, все повече фашизираща се и деморализираща се. Опитите да се формира и утвърди украинска нация са изключително на антируска основа. Русофобията е главната идеология на държавата. Кризата се задълбочава и е неразрешима. САЩ и Западна Европа се отказват от Украйна, изоставят я, за да освободят пътя на Русия да се завърне в нея. За Русия обаче ще бъде изключително трудно и дори непосилно да участва във възстановяването й. Защото трябва да се изгради отново не само икономиката, но и самата държава, обществото, та дори и нацията. Под въпрос е запазването на териториалната цялост на Украйна. Вероятно ще се наложи западната й част от бъде откъсната. Донбас и Луганск няма как да се върнат в състава й. Но да му мисли Русия, на която се възлага възраждането на Украйна. Подобна участ се подготвя сега за Полша. Там не случайно се разгаря такава остра русофобия и преоценка на фактите около немската окупация през 1939 г. и началото на Втората световна война. Все повече се втълпява на полския народ, че Русия е виновна за нейната трагична съдба. Русофобията отклонява вниманието от задълбочаващата се икономическа криза и разединението на обществото. Русофобията е идейната и емоционалната основа на фашизирането на съществена част от младото поколение, което по този начин да бъде окончателно откъснато от Русия, за да се превърне в неин съзнателен враг. Така се подготвя ядрото на бъдещата антируска съпротива в Полша, когато тя отново ще се върна в обичайната си зона на руско влияние. Но така е не само в Полша, а във всички източно европейски страни. България също не е пощадена от ускорената реализация на плановете за възвръщане към обичайната й зона на влияние. Не е възможно да си обясним характера, същността и посоката на развитие на процесите в нашата страна извън описания тук геополитически контекст на възвръщането на Русия в нейната изконна зона на влияние. Но Русия няма да получи в същия обем и вид онова, което бе оставила на САЩ и Западна Европа в края на ХХ век. Ще й бъдат върнати жалки остатъци от държава, общество, икономика, култура, образование, здравеопазване. И по същество всичко ще трябва да започне отначало. Това, което става днес в България, наистина не е случайно. То, разбира се, не е плод на някаква конспирация, а на обективен процес, който не може да бъде спрян или отклонен. Допустимо е да бъде ускоряван или забавян, но времето при него е с исторически измерения и не съвпада с битовите човешки измерения, за да бъдат субективните намеси от някакво значение. Затова и няма как да се определи кога точно процесът ще приключи. Но знаците, че процесът вече пуснат в ход и нещата вървят и напредват, са достатъчно много, за да го отричаме или да не го забелязваме. Никак не бе случайно спирането на фундаменталните за България енергийни проекти като АЕЦ „Белене“ и газопровода „Южен поток“. Обясненията, че САЩ държат да купуваме техен газ и че АЕЦ „Белене“ не е изгоден проект за нас, са наивни и дори открито лъжовни. Напротив, те си дават сметка, че е много изгоден за България. Причината да не го позволяват, не е за да ни накарат да купуваме от тях или от Западна Европа. Какъв пазар сме ние, та САЩ да разчитат на нашата консумация. Но те знаят, че като изведат днес Русия от българската енергетика, утре ще е изключително трудно да се строи нова атомна електроцентрала. А без такава централа ще изпитваме постоянна нужда от електроенергия. Ще добавя още чумата по свинете, безводието, рязкото поскъпване цените на хранителните стоки, спирането на средствата по редица важни за нас европейски програми. Недоволството в обществото расте и нищо чудно съвсем скоро да приеме радикални форми на протест, които трудно ще бъдат овладявани. Правят се все повече опити да се настроят обществото и народът срещу Русия. Измислените шпионски скандали, откритото неприязнено отношение на властта към Русия, странната „неутралност“ на официалните кръгове спрямо фалшификациите на историята на Втората световна война и подкрепата за декларацията на Европейския парламент за това по чия вина и с чие участие е започнала; липсата на позиция по това, което става в Украйна са знаци за отчетлива външна намеса и влияние върху властта. Властта в България е изпълнителка на чужда воля за разрушаване на държавата. Дори т. нар. „борба с корупцията“ е част от това разрушаване. Тук ще вметна, макар това да е изключително важно и сериозно и би следвало да се анализира внимателно и задълбочено, че сегмент в описаната по-горе верига е и слабата и деидеологизирана левица, която не вижда процесите, не ги осъзнава, не ги усеща дори и поради това не е адекватна на реалните политически процеси и състояние в държавата. В цялата тази бесовщина единственият от властта, който се мъчи да спре със крехките си сили този вандализъм, е президентът. Атаката срещу него не е срещу личността му, а срещу онази национална сила, която се събира в него, и която не приема геополитическите интриги да съсипват отечеството ни. На нея все още се крепи и българската държава. Но тя не е неизчерпаема. Някой чука на българската врата. При това доста силно и дори грубо. Не са малко сигналите, които ни дават Русия, САЩ и Европа, че са в ход промени, които пряко и издълбоко ни засягат. Сред най-отчетливо дадените знаци са опитите на Руската федерация да бъде построен газопровода „Южен поток“, а по-късно и на „Турски поток“, както и реакциите на руското правителство спрямо отзоваването на служители на посолството на Русия в България. Не са малко и явните демонстрации на президентите на Русия и САЩ на сближаване между техните държави и споразуменията им – особено за Украйна. Отношението към Русия вече е друго. Тя е призната за сила, без която нито един сериозен геополитически проблем не може да бъде решен. Русия диктува условията в света. Великите сили влизат в старите си роли и захващат с онова, което е тяхно, а не чуждо. Кой луд още мисли, България ще остане извън новата геополитическа матрица, понеже е член на Европейския съюз и НАТО? Вместо да бълнуваме и се правим на умни, по-добре е погледнем истината в очите и я приемем такава, каквато е. А не каквато се мъчат да ни я показват слугите на властта, а тя самата! Някой наистина чука на българската врата. Той няма дълго да ни чака и сам ще си я отвори. Ако се намери някой да погледне през шпионката, ще види кой е зад нея… Това да не видиш, означава да си политически сляп и неук! Колкото по-рано ги забележим и приемем, толкова по-лесно ще се пригодим към тях и по-малко ще бъдат трудностите, пред които неизбежно ще понасяме в новите условия. Към тези трудности включвам и неизбежните последици при всяка радикална смяна на системата, при която се преобръщат социалните слоеве. Тогава обикновено се търси отговорност от тези, които са участвали на различни равнища във властта и са съдействали за заличаването на традиционни дотогава ценности, принципи, норми. И най-вече за разпада на държавата и икономиката! България трябва да бъде политически готова за всичко, което й предстои, и което великите сили ще й наложат. Това означава да се формира такъв политически субект, който да осъзнава същността на промените и необходимостта от нова по дух и характер вътрешна и външна политика. И да ръководи и подготвя обществото и държавата да възприеме и осмисли новите реалности, за да формира ново съзнание, нови ценности, нова нравственост и поведение. Някой ще трябва да упражни властта, на която ще бъде възложено да извърши сложни, трудно и дори болезнени преобразования в материалния и духовния живот, но и да запази единството на нацията. На нея ще й бъде поверено да възстанови националната държава и да я интегрира в новата геополитическа общност. Тази политически субект трябва още от сега, колкото и рано да е, да подготви обществото за онова, което му предстои да преживее. Тази работа никак не е лесна; тя изисква не само умения, политически такт, поглед в бъдещето, но и идеология, върху която да се изгради новата държава. Дори и най-обективният и безпристрастен анализатор на политическите и геополитическите процеси забелязва дори и очевидни явления и тенденции, ако иска да ги види и приеме със симпатия. Това превръща политологията и социологията в пропаганда и защита на политически идеологии. Те стават слугини на властта, политически метреси и изпълнителки на „мокри поръчки“. Но когато на българската врата вече се чука достатъчно силно, за да чуят и глухите, редно е най-сетне да обърнем вниманието на обществото и нацията към истината такава, за да знае какво става и какво предстои да става. И да не се поддава на пропагандните манипулации и медийни лъжи. Защото онова, което трябва да стане, ще стане – когато му дойде времето. Този, който така настойчиво и грубо чука на българската врата, няма да чака дълго, за да му я отворят. Защото той идва, без да ни пита и без да очаква нашето благоволение да го посрещнем. Но се надява да му отворим и го посрещнем радушно и като очакван гост. Какво чакаме: да му отворим!", "date": "2020.02.02", "title": "Някой чука на българската врата. Ще му отворим ли?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406102-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%84%D0%B5%D1%82%D0%B8%D1%88%D0%B8", "text": "Модел на Playboy откровено говори за своите сексуални фантазии. Аманда Никол Мартин, която често получава интересни коментари от своите 1,3 милиона последователи, има странни интереси в спалнята. 25-годишната жена се радва, ако мишниците й биват облизвани по време на секс. Тя също обича мъжете да смучат пръстите на краката й, но признава, че мнозина не могат да се впишат в нейния стил.      Аманда признава, че би искала да го прави по пет пъти на ден и трудно успява да намери някого с подобно либидо. Освен това тя не харесва подчиняващите се момчета и ги изброява като едно от най-големите й изключения. Говорейки за своите предпочитания, Аманда казва: „Харесвам, когато пръстите ми са смукани по време на секс, подмишниците ми са облизвани и обичам да ходя на голи курорти с гаджето ми, за да могат всички да ни гледат. Аз също обичам страстни целувки, когато той е сложил едната си ръка на врата ми, а другата - на задните ми части\".      Звездата от „Плейбой\" също разкри какво не й допада. „Не обичам покорните пичове. Не обичам да използвам лубрикант, аз съм по-влажна от Ниагарския водопад, така че няма нужда\", каза тя и добави, че мъжете с ниско либидо не са съвместими с нея. \"Не харесвам мъже, които се оплакват от моя сексуален нагон. В една връзка за мен от три до пет пъти на ден е приемливо. И не харесвам пичове, които бързат, мама обича прелюдията\", добавя Аманда.      Придирчивите изисквания на модела вероятно доказват защо й е трудно да намери любовта. Миналата година Аманда призна, че е сексуално разочарована, тъй като мъжете са \"прекалено сплашени, за да я срещат\". Тя обясни: „Хората имат грешна преценка заради моя Instagram. Тъй като съм успешна, пътувам и съм секси, много момчета мислят, че съм компаньонка, а не съм! Момчетата, които не ме съдят и ме харесват, пък са твърде изплашени, за да се пробват с мен. Тези пък, които не са сплашени и са уверени и често са известни в Instagram и са прекалено самовлюбени. Те имат милион момичета и им е трудно да бъдат лоялни\".", "date": "2020.02.02", "title": "Скандални фетиши!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406103-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D0%BE%D0%B1%D1%8F%D0%B2%D0%B8-%D0%BA%D1%8A%D0%B4%D0%B5-%D1%89%D0%B5", "text": "Анастасия Волочкова определи място за първата брачна нощ. Руската балерина с годеника си, чието име не се разкрива, ще я проведе в апартамента й -музей в центъра на Санкт Петербург, съобщават руски медии. Според тях този имот някога е бил купен от бившия любовник на балерината Сюлейман Керимов за 130 милиона рубли (около 3,5 милиона лева).      Апартаментът от 200 квадратни метра се намира на площад „Изкуства\" в близост до Руския музей. Волочкова признава, че тогава жилището е струвало „нереални\" пари по нейните стандарти.          Журналистите сравниха къщата на балерината с дворец или музей. Известно е, че таваните в стаите са рисувани от художници, които реставрират Ермитажа. „Да, обичам лукса, спечелих го с мазоли на краката\", коментира Волочкова за дизайна на апартамента си. Къщата разполага с две спални.        В стаята на балерината преобладават розови и златни тонове, а спалнята за гости е изработена в цвят бордо. Кухнята е декорирана в светло кремави цветове, стените имат зелен нюанс. В трапезарията доминира любимият цвят на балерината - тюркоаз. Зоната за хранене е разделена от колони със златист оттенък, а на противоположната стена има огледало в цяла дължина в бяла мраморна рамка.", "date": "2020.02.02", "title": "Волочкова обяви къде ще..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406104-%D1%81%D0%B8%D0%BB%D0%B2%D0%B8%D1%8F-%D0%BF%D0%B5%D1%82%D0%BA%D0%BE%D0%B2%D0%B0-%D0%BB%D0%B0%D0%BF%D0%B0", "text": "Близо 5000 лева е хонорарът на актрисата Силвия Петкова като озвучител на поредицата „Хари Потър“ на автокнига. Звездата от „Пътят на честта“ лично се спазарила за сумата, макар че повечето актьори взимат два пъти по-малко.   Около 250 лева за 5-минутно озвучаване е стандартният хонорар у нас, пише „Галерия“. В повечето случаи второстепенните герои имат не повече от 10-минутна обща продължителност на репликите.     Тъй като Петкова щяла да озвучава една от най-популярните истории в света, тя добре си знаела цената и поискала повече от обичайното. Силвия ще бъде гласа не на един, а на няколко различни герои, което било изключително трудно.   Актрисата стана любимка на зрителите покрай сериала „Пътят на честта“, в който има главна роля.", "date": "2020.02.02", "title": "Силвия Петкова лапа ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406105-%D0%BA%D1%8A%D1%80%D0%B2%D0%B0%D0%B2%D0%BE-%D0%BC%D0%B5%D0%BB%D0%B5-%D1%81-%D0%B3%D0%B0%D1%80%D0%B4%D0%BE%D0%B2%D0%B5-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F", "text": "Фен на фолкпевицата Емилия е бил смазан от бой от личните гардове на певицата. Самият потърпевш съобщи пред \"Уикенд\", че ще съди биячите за средна телесна повреда. Носът му е бил счупен, след като поискал автограф от звездата.    Побоят става в нощта на 22 срещу 23 януари пред столичен клуб в Студентски град. Певицата имала участие във въпросното заведение и на феновете им прави впечатление, че пристига с цели шестима пазванти. Около 3,30 часа през нощта изявата ѝ приключва и тя тръгва да се прибира вкъщи, придружена от едрите мъже, която я охраняват. Няколко човека излизат от заведението след нея, за да я помолят за обща снимка.    „Емилия вече беше в колата, когато едно момче от нашата компания ѝ чукна на стъклото, за да я помоли да се снимаме. Тя не слезе, само се усмихна и колата потегли. Охранителите обаче се бяха качили в наемни автомобили и, когато колата на Емилия тръгна, двама от тях слязоха от своята кола и започнаха на влачат момчето и да го бутат към храстите, където няма камери”, разказаха очевидци.  Те обясниха, че край въпросното заведение има малка зона, около която не са монтирани устройства за наблюдение. Именно там момчето е пребито от бой.  „Цялото му лице беше в кръв! Имаше рана на главата! Обадихме се на телефон 112, за да поискаме помощ, но ни казаха, че линейки се изпращали само при спешни случаи, и ни посъветваха да си легнем да спим, на следващия ден сме щели да се чувстваме по-добре”, разказаха още свидетелите на случката. След като не успяват да извикат линейка, те викат такси, с което отвеждат пострадалото момче в „Пирогов”. Лекарите там му правят изследване, от което става ясно, че носът му е счупен. До 6 часа вечерта компанията обикаля от кабинет в кабинет. След това всички се прибират по домовете си, за да спят.        След няколко часа сън групата вече бивши фенове на Емилия се събира, за да обсъди ситуацията и да реши какво да предприеме по-нататък. Пострадалото момче се оплаква, че се е събудила с адски болки в областта на ребрата, които не е усещало непосредствено след побоя. Ето защо приятелите решават да потърсят помощ и от Военномедицинска академия.    Междувременно подават оплакване срещу гардовете на фолк звездата от Гълъбово, която преди малко повече от година се омъжи за бизнесмена Жорж Башур. Пострадалото момче се притеснявало, че ребрата му може да са счупени или най-малкото – пукнати. За щастие обаче лекарите във ВМА установяват, че са само натъртени. Но и те потвърждават диагнозата за нараняването на лицето му: „Счупване на костите на носа”. „Казаха ми, че с документите, които ми изготвиха, мога да съдя биячите за средна телесна повреда. Така и ще направя!”, закани се пострадалото момче.    Вестникът разполага с копия от документи, установяващи неговото състояние. Към момента то се чувства сравнително добре, но е много разочаровано от певицата задето е позволила нейни гардове да го пребият заради една молба за снимка.", "date": "2020.02.02", "title": "Кърваво меле с гардове на Емилия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406106-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Трябва да следите отблизо за думите и действията си, за да не попаднете в неприятности. Не забравяйте, че сте отговорни за онези, които са най-близко до вас, така че в любовта, не обвинявайте никого и за нищо. Поразителният резултат от вашата работа, ще ви позволи да откриете нови начини за развитие. Вечерта чакайте гости или новини от приятел. Очаква ви натоварен ден, когато всички наоколо ще искат нещо от вас или ще ви занимават с проблемите си. Намерете търпение и сила, за да отблъснете твърде обсебващите почитатели. Семейните, ще трябва да разрешават жилищни проблеми. Да се отървете от негативността, ще може чак вечерта, когато седнете на компютъра и говорите с приятели. Трябва да общувате повече с близките и децата, ако имате семейство. Опитайте се да дадете на любимите си хора подаръци - полезни и желани. Може да отидете на разходка сред природата или на кафе. Основното е, всички развлечения и забавления, да завършите до вечерта, за да не се преуморите.   Препоръчително е, да държите под контрол емоциите си, в противен случай няма да може да избегнете конфликти и кавги с близките хора. Вътрешното ви състояние, може да подкопае нервната ви система, както и да промени хода на благоприятните събития. Но късно вечерта, ще разберете, че може да получите много повече– обяснение в любов и нови запознанства. Ще е по-добре да се срещате визуално с всеки, с когото сте планирали среща, а не да говорите по телефона. Трябва да се настроите на положителна вълна, дори когато ситуациите в общуването са напрегнати. През деня, ще получите новини, които могат много да ви ядосат. Но, не е нужно да реагирате на всичко, прекалено емоционално. Покажете на всички, своята радост, емоции и любов. Особено, ако преди този ден съзнателно сте мълчали за вашите искрени чувства. Добър ден за подаръци, срещи и пътувания. Просто изберете за пътуване, такъв транспорт, с който ще се чувствате комфортно. Харченето на пари не е желателно, особено ако пестите за нещо глобално. Може да започнете да подозирате всички, в корист и ласкателство, но първо трябва да погледнете на себе си. Късметът, ще върви заедно с онези, които наистина вярват в него. Опитайте се, да покажете таланта си в онези неща, които преди са ви изглеждали абсурдни. Вечерта, ще научите нещо невероятно за себе си и любимия човек.   Препоръчително е, да запазите колкото се може по-дълго доброто си настроение. Необходимо е да погледнете с усмивка, дори на сериозните неща и да не изпадате в депресия. Екстремни ситуации в любовта, не са ви нужни, но може да добавите мекота и нежност в отношенията. Финансовите проблеми, ще се решат по-късно вечерта.   Ще решите да влезете в ролята на маг, който решава всички проблеми на хората около себе си. Не се товарете твърде много, в противен случай, ще пропуснете успешните си възможности. Вдъхновението, ще застигне креативните от вас, който ще решат да създадат нещо или да реализират проект. За да поддържате доброто си здраве, трябва да започнете да приемате витамини. Очаква ви суетен ден, когато, ще е необходимо да решавате домашни проблеми и да обърнете внимание на децата. Но ако планирате всички детайли, ще успеете във всичко. Не се притеснявайте за това, което още не се е случило. Мнителността не е характерна за вас, така че трябва да сте решителни във всичко, с което активно се заемете. Може да развиете истинска фобия, така че да се страхувате от собствената си сянка. Вие се стремите към вътрешна хармония, но в действителност всичко се оказва обратното. Възможни са малки катаклизми в отношенията с избраника, който ще ви обвини в лъжа и ласкателство. Вечерта, не тръгвайте на дълъг път, има вероятност от произшествия. Препоръчва се да бъдете кристално ясни и справедливи, за да не попаднете в списъка на неприятните личности. На работното място, може да ви бъде представено нещо, което да ви шокира. Дамите, трябва да посетят козметик, диетолог и леко да променят външния си вид. Отказът от лоши навици днес, ще доведе до положителен резултат.", "date": "2020.02.02", "title": "Дневен хороскоп 2 февруари"}
{"url": "http://www.classa.bg/%D1%81%D0%B2%D1%8F%D1%82/item/406107-%D0%BC%D0%B5%D1%80%D0%BA%D0%B5%D0%BB-%D1%83%D0%BF%D0%BB%D0%B0%D1%88%D0%B8-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B8-%D1%82%D0%B5-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%B8-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B5-%D1%80%D0%B0%D0%B7%D0%B1%D0%B8%D1%80%D0%B0%D1%82", "text": "Интервю с Дъглас Мъри във френския вестник „Фигаро“. Мъри е автор на бестселъра “Странната смърт на Европа: емиграция, идентичност, ислям” (Death of Europe: Immigration, Identity, Islam, 2017 г.), издаден и в България, също и на книгата The Madness of Crowds: Gender, Race and Identity (Безумието на тълпите: джендър, раса и идентичност, 2019 г.). – Великобритания се оттегля официално от ЕС днес. Каква е атмосферата в страната? Все още ли е разделена Великобритания? – Животът продължава съвсем нормално. Светът няма да спре, британците няма да умрат от глад. Истината е, че всичко е спокойно от парламентарните избори през декември. Преди това имахме няколко ужасни, шумни и конфликтни години, защото имаше слабо правителство, което не можеше да изпълни програмата си. Освен това през този период някои от хората, които загубиха референдума през 2016 г., се опитаха да излъжат електората си или да променят това решение. Независимо дали одобряваме или не решението от 2016 г., ако не бяхме действали, щяхме да разрушим демократичния консенсус, който от векове имаме във Великобритания. Ако сега се връщаме към спокойствието, това се дължи главно на увереността, че Великобритания остава действаща демокрация, в която политическите ръководители трябва да действат съобразно волята на народа. А от декември ние знаем накъде отиваме. Фундаменталната несигурност е премахната. – Много наблюдатели смятаха, че икономическите последствия от този избор ще бъдат катастрофални за Великобритания. Има ли риск? – …От много десетилетия общественото мнение в нашите страни загуби доверието си във всички онези, които трябва да управляват. А от финансовия крах през 2008 г. това чувство се засили.  Тези избраници, свикнали да бъдат слушани, твърде често говореха неистини. Авторите на кампанията за оставане в ЕС направиха груба грешка, мислейки, че ще е достатъчно да убедят британците, че ще им плащат по-малко, ако напуснат Евросъюза. Но за повечето хора основният стимул за вота не беше просперитетът, а по-скоро суверенитетът. Ние вече не разбирахме начина, по който ни управляват и не знаехме кой е отговорен за нас. Когато ни казаха, че ще бъдам малко по-бедни, ако станем независими, мнозинството мислеше точно обратното: “Струва си усилието да си върнем суверенитета”. Това беше голямата грешка на онези, които агитираха за оставане в ЕС. – Източник на надежда ли беше Брекзит за своите привърженици? – Един от най-сигурните знаци, че някой анализатор не знае нищо за Обединеното кралство, е, когато твърди, че вотът от 2016 г. е бил вот за връщане в миналото. Най-мързеливото и най-непросветеното твърдение е това, че изпитваме носталгия по империята. Сякаш вотът за Брекзит е първият етап от превземането на Индиите. Нито един политик, нито един, не е давал съгласието си за подобен регрес. Хората, които използват тази идея (главно в американските и европейските медии) се опитват да направят нещата по-лесни за самите себе си. По-скоро би трябвало да положат усилие да открият истинските причини – а не въображаеми – които накараха британския народ да напусне Евросъюза. Обединеното кралство се справяше по-скоро добре в света преди влизането си в Общия пазар и повечето от нас са убедени, че ще бъдем в състояние да се измъкнем от затрудненото положение, напускайки образуванието, в което се превърна Европейският съюз. – Темата за имиграцията ли бе една от причините за резултата на референдума през 2016 г.? – Със сигурност това беше една от основните причини. Когато Ангела Меркел отвори едностранно границите през 2015 г., ние с тревога наблюдавахме тази ситуация и научихме няколко неща. Първото беше, че идеята за демократично вземане на решение на континента, е абсурдна. В този период Германия всъщност сплаши малките страни (особено демокрациите в Централна Европа) и пренебрегна тяхното мнение. Второ, видяхме хора, които твърдят, че са възрастни, да одобряват лунатични решения и да остават на мястото си без никаква демократична легитимност (Жан-Клод Юнкер, председател на Еврокомисията по онова време). Трето, цялата тема за границите и имиграцията е в центъра на въпроса на суверенитета. Ако не контролирате границите си, нямате страна. Всички ние – а Франция го знае по-добре от всеки друг – имаме големи проблеми с имиграцията. Нашите правителства се опитват да прикрият повечето от тези проблеми и искат да изтъкват само върху положителните аспекти, анатемосвайки народите, които биха се осмелили да се бунтуват срещу отрицателните страни. Вотът за Брекзит беше възможност (редом с други) за британския народ да каже: “Не харесваме посоката, в която вървим. Бихме искали да си върнем пълния контрол над нашите граници”. – И какво ще стане сега? – …Ние имаме невероятно бъдеще като страна, ако вземем правилните решения, както и Франция. Нищо не е предопределено. Разбира се, напускането ни на Евросъюза е така да се каже провал: не можахме да го накараме да работи по нашия начин, а ЕС не можеше да ни приеме. Но не познавам нито един британец, независимо от политическата му чувствитеност, който, като мен, да не желае на всички наши приятели и съюзници из цяла Европа възможно най-добро бъдеще. Вече няма да бъдем под един политически покрив, но за гражданите на всички страни много малко неща ще се променят. Ако съжалявам дълбоко за атмосферата през последните години, то е защото нашите европейски приятели и съграждани интерпретираха отхвърлянето ни на Брюксел като израз на омраза, или още по-лошо, към нашите приятели и нашето френско и континентално семейство. Нищо не би могло да бъде по-далеч от истината. Всички ние трябва да направим допълнително усилие в следващите години, за да го докажем, и се надявам, че ще го сторим.    ", "date": "2020.02.02", "title": "Меркел уплаши британците и те напуснаха. И причините, които анализаторите не разбират"}
