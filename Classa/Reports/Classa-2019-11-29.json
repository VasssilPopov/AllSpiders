{"url": "http://www.classa.bg/%D1%81%D0%B2%D1%8F%D1%82/item/402744-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D0%BD%D0%B0%D1%80%D0%BA%D0%BE%D0%B7%D0%B0%D0%B2%D0%B8%D1%81%D0%B8%D0%BC-%D0%B2-%D1%80%D1%83%D1%81%D0%B8%D1%8F", "text": "Милиони руснаци са наркозависими. Властите обаче залагат на репресии, вместо на разяснителна дейност и помощ. Полицаите често задържат и напълно невинни хора, на които преди това са подхвърлили наркотици.       Мразовита вечер в Москва. Край спирка на метрото спира микробус с надпис ФАР, натоварен с кашони, пълни със спринцовки, медикаменти и средства за дезинфекция. Микробусът тази вечер е в Мариино - най-многолюдния жилищен район на руската столица Москва. ФАР (\"Фонд Андрей Рилков\") е руска неправителствена организация, която помага на наркозависими и проституиращи. Всяка вечер нейни активисти раздават безплатно спринцовки и медикаменти на различни места в столицата. В Русия има над пет милиона наркозависими хора. Ваня е един от тях: \"От години идвам винаги, когато хората от ФАР са в моя квартал. Те не само изпълняват своя дълг, но проявяват интерес към моята личност и ми помагат - например, ако трябва да постъпвам в болница, или ако се нуждая от някакъв документ\", казва мъжът. После добавя мрачно\" „За държавата не мога да кажа същото. Даже ми се налага да се пазя от нейните представители\". Веднъж открили у него незначително количество дрога, за което лежал четири години в затвора. Дрогата проникна масово в Русия „Руската политика по отношение на наркозависимостта е крайно репресивна\", казва социалният работник Максим и добавя: \"Много политици и обикновени хора все още смятат, че е една по-либерална политика е лоша. Те са убедени, че разяснителната дейност сред наркоманите и раздаването на чисти спринцовки ще засилят консумацията на наркотици\", казва той.      И понеже държавата не раздава безплатни спринцовки за еднократна употреба, нито пък кондоми, предпазващи от разпространението на СПИН, тази дейност е изцяло поета от неправителствени организации като ФАР. \"За съжаление техният брой не е достатъчен, за да се отговори на действителните нужди\", посочва Максим.  Вместо да оказва помощ, полицията често злоупотребява с и бездруго суровото законодателство и организира истински хайки за лов на наркозависими. За да изпълнят планираните бройки, за което им се полагат парични премии, полицаите нерядко задържат и напълно невинни хора, на които преди това са подхвърлили наркотични вещества. Много от тези случаи изобщо не се документират. „Задържат ли те веднъж, попадаш в „черния списък\", коментира Максим. След това животът на тези хора става безкрайно труден – не могат нито да си намерят работа, нито да получат шофьорска книжка. Много от тях окончателно изпадат в блатото на наркозависимостта\", казва социалният работник. Микробусът на ФАР извършва и безплатни тестове за СПИН и хепатит. Повече от 1% от населението на Русия е заразено с вируса ХИВ. Експерти смятат, че в действителност процентът е значително по-висок.  Затова безплатните тестове, извършвани от НПО като ФАР, са изключително важни. От 2012 година насам броят на новите инфекции постоянно нараства. Поради липсата на ефективна превенция са застрашени не само наркозависимите, проститутките и хомосексуалните. Вината на държавата Дрогата се превърна в масов проблем за Русия чак след разпадането на Съветския съюз, когато граничният контрол отслабна. Това позволяваше в страната масово да проникват наркотични вещества, например от Афганистан. През 1990-те години се роди и руската наркомафия - факт, който свари руското общество напълно неподготвено: хората бяха  неосведомени, липсваше всякакъв контрол, така много хора изпаднаха в наркозависимост.     Политиката реагира с голяма твърдост на бързото разпространение на наркотици в страната и на бърза ръка обяви за престъпници всички, които употребяват наркотици. Така е и до днес - наркозависимите в Русия се третират като престъпници, а не като болни хора, нуждаещи се от помощ. Полицията редовно задържа отделни наркомани, но не предприема почти никакви действия срещу организираната търговия на наркотици и криминалните банди. Всеки, който бъде хванат с няколко грама наркотик, рискува да лежи в затвора до 15 години. За кризата обаче носи вина и самата държава: политиката отрича съществуването на проблема, темата си остава табу за руското общество. Здравно просвещение може да се получи единствено в интернет или от малкото неправителствени организации, които все още не са забранени. Обществен дебат не се води, тъй като със закон е забранено да се пропагандират „нетрадиционните връзки\" - т.е. хомосексуалността. Под ударите на въпросния закон е попадала вече и неправителствената организация „Фонд Андрей Рилков“: московски съд ѝ наложи глоба от 11 000 евро, защото пропагандирала употребата на наркотици. Поводът:  НПО провеждала кампания, предупреждаваща за опасността от наркотика мефедрон, който много бързо развива зависимост и който в момента се разпространява масово в Русия.", "date": "2019.11.29", "title": "Какво е да си наркозависим в Русия?"}
{"url": "http://www.classa.bg/%D1%81%D0%B2%D1%8F%D1%82/item/402745-%D0%BD%D0%B5-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE-%D1%81%D0%B0%D1%89-%D0%B4%D0%B0-%D1%81%D0%BA%D1%8A%D1%81%D0%B2%D0%B0%D1%82-%D0%BD%D0%B0%D0%BF%D1%8A%D0%BB%D0%BD%D0%BE-%D1%81-%D0%BA%D0%B8%D1%82%D0%B0%D0%B9", "text": "Най-голямото предизвикателство, с което САЩ се сблъскват днес, е да се състезават срещу държава и икономика - Китай, с които те са по-обвързани от всякога. Нарастващ хор във Вашингтон твърди, че би било по-добре за САЩ да изоставят изцяло връзката с Китай. Макар наскоро вицепрезидентът Майк Пенс да заяви, че подобно разкачване не е официална политика, що се отнася до Китай администрацията изглежда е възприела подход на ограничаване на отношенията, там където те изглеждат рисковани, пишат за Bloomberg Скот Кенеди и Джуд Бланшет. Независимо дали е търсе, или не, този подход подтиква САЩ и Китай към необмислен разлом без много оценки на произтичащите разходи или ясно разбиране за това какво би представлявало успех. Такъв изход би оставил САЩ по-скоро по-бедни и по-слаби, отколкото да засили националната им сигурност. Америка отчаяно се нуждае от по-интелигентна рамка, която да ръководи политиката спрямо Китай.  Разкачването може на пръв поглед да изглежда привлекателно, но е изградено върху три мита. Първо, САЩ и Китай не са свързани като щепсел и контакт, където единствените два варианта са пълна интеграция или абсолютна икономическа самодостатъчност. Всъщност връзките се разпадат в широк спектър. Нивото на интеграция варира драстично между различните сектори на икономическите и финансовите взаимоотношения. Второ, привържениците на отделянето по някакъв начин смятат, че правителството на САЩ може да контролира процеса, докато всички останали играят пасивна роля. В действителност, макар Вашингтон да може да въведе ограничения и възпиращи фактори за интеграцията, компаниите и другите правителства, включително китайското, все още определят какво всъщност се случва. Когато американският президент Доналд Тръмп туитна, че „на нашите страхотни американски компании е наредено незабавно да започнат да търсят алтернатива на Китай“, бизнес ръководителите го игнорираха и продължиха бизнеса си. Някои от тях преместиха част от продукцията, предназначена за глобалните пазари, извън Китай, но едновременно с това увеличиха инвестициите, насочени към неговия пазар. Въпреки новия контрол на износа много американски компании все още продават микрочипове на китайския телекомуникационен гигант Huawei чрез своите задгранични филиали. Междувременно Китай ухажва други държави, като предлага по-голям, макар и селективен, достъп до пазара, като същевременно поставя нови бариери за американските компании и утроява усилията си за постигане на технологична независимост. Едностранният американски опит за отделяне може напълно възможно да остави изолирани САЩ, а не Китай.       Трето, логиката на разкачване предполага, че по-голямата свързаност с Китай по своята същност застрашава сигурността на Америка. Следователно предписанието е да се намали интеграцията. В интерес на истината по-силните връзки задълбочават някои уязвимости, особено в кибер пространството. Но те също засилват сигурността на САЩ чрез интегриране на Китай в международните институции, правейки го зависим от западните технологии и пазари, което увеличава печалбите на американските компании. Тези пари финансират по-големи разходи за изследвания, което от своя страна укрепва основите на американската военна мощ. Алтернативата на разкачването не е сляпа наивност относно Китай. Тя касае възприеменето на по-разумен подход към интеграцията, такъв който остава оптимистичен по отношение на ползите от нея и е уверен в силните страни на американската система и способността й за иновации. Този подход ще изисква големи усилия, за да се гарантира, че ангажираността с Китай е икономически справедлива, засилва сигурността на САЩ и е в съответствие с американските ценности. Поставяйки акцента върху интеграцията, той увеличава шансовете САЩ да могат ефективно да си сътрудничат с други правителства със сходен мироглед, като по този начин се конкурират по-ефективно с Китай. Промяната на фокуса от отделянето към това, което наричаме „управлявана взаимозависимост“ с Китай, включва промяна в перспективата. Например, контролът върху износа и ограниченията за инвестиции ще продължат да са необходими, за да направят търговията по-стратегически жизнеспособна. Но това трябва да е тяхната цел. По същия начин, макар САЩ да трябва да създадат стабилни механизми за наблюдение на финансирането за научни изследвания на китайски учени, целта трябва да бъде да се затвърди целостта на транснационалните проучвания, а не да се отрязва изцяло Китай. Да се накара бизнесът да работи по начин, които е в съответствие с американските ценности, не означава да се изостави напълно Китай. Трябва компаниите по-добре да контролират веригите си за доставки, за да се гарантира, че не доставят продукти или използват работна ръка, които са част от мрежата на лагери на китайското правителство в провинция Синдзян. Едно от предимствата на този подход е да се премахне конвенционалното разграничаване между ангажираността като инструмент за икономически растеж и защитата на националната сигурност. Да, САЩ ще трябва да продължат да възпират Китай от използване на сила срещу Тайван и да направят повече, за да обуздаят Пекин в Южнокитайско море. Но САЩ - и Западът в по-общ план - трябва да интегрират опасенията за сигурността и ценностите във всеки аспект, по който ангажираме Китай. В противен случай отношенията ще имат малък шанс да бъдат устойчиви. По-холистичната концепция за взаимозависимост и ангажираност ще е от полза не само за икономическите връзки, но и за други елементи на отношенията. Ако САЩ продължат да реагират толкова отбранително, колкото сега, някакво разкачване е почти неизбежно. Ако обаче те предприемат инициатива за установяване на ново равновесие, по-ограничените отношения могат да бъдат по-силни.    ", "date": "2019.11.29", "title": "Не е необходимо САЩ да скъсват напълно с Китай"}
{"url": "http://www.classa.bg/%D1%81%D0%B2%D1%8F%D1%82/item/402746-%D0%B5%D0%BF-%D0%B7%D0%BE%D0%B2%D0%B5-%D0%B7%D0%B0-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F,-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "  В специална резолюция се осъждат атаките и кампаниите срещу Конвенцията в някои страни, основани на умишлено неправилно тълкуване и невярно представяне на нейното съдържанието пред обществото   С огромно мнозинство - 500 „за“, 91 „против“ и 50 „въздържал се“, Европейският парламент гласува незаконодателна резолюция за присъединяването на ЕС към Конвенцията за превенция и борба с насилието над жени и домашното насилие, известна като Истанбулската конвенция.  Това съобщава БНР.  Българите депутати гласуваха по следния начин - двама \"за\", 8 \"против\", 5-ма \"въздържали се\" и един неучаствал,  предава Клуб З.  Българските представители, ПОДКРЕПИЛИ текста в защита на Истанбулската конвенция , са от ДПС  и либералната група \"Обнови Европа\" (ОЕ): Илхан Кючюк и Атидже Алиева Вели. Третият наш депутат от тази група - Искра Михайлова, не e участвала в гласуването.  Кючюк бе един от вносителите на предложението. ПРОТИВ предложението са гласували 8 наши пратеници в европарламента:  Ангел Джамбазки  и  Андрей Слабаков  от ВМРО и групата на Европейските консерватори и реформисти (ЕКР); Асим Адемов ,  Александър Йорданов  и  Андрей Новаков  от Европейската народна партия (ЕНП); както и социалистите  Иво Христов, Цветелина Пенкова  и  Петър Витанов  от ПЕС. Последните трима са и единствените депутати от групата на социалистите, които са били против.  ВЪЗДЪРЖАЛИ  са се  Радан Кънев  и  Емил Радев  от ЕНП, както и  Сергей Станишев  и  Елена Йончева  от ПЕС. По време на кампанията за евроизборите кандидатите на ГЕРБ и на БСП многократно заявяваха, че в Ввропарламента ще се обявяват против Истанбулската конвенция, която е отхвърлена у нас като противоконституционна. В изказвания пред медиите президентът на ПЕС Сергей Станишев многократно заявяваше, че въпросът за Истанбулската конвенция в България е решен \"правно и политически\" и че той ще се съобразява в гласуванията си с решението на българския Конституционен съд. Елена Йончева пък винаги е заявявала, че ще следва позицията на БСП, която е против Конвенцията.   Одобреният текст призовава седемте държави, които са я подписали, но още не са я ратифицирали - България, Чехия, Унгария, Литва, Латвия, Словакия и Обединеното кралство Великобритания, да го направят без отлагане.   В България обаче, за да стане това, трябва да бъде променена Конституцията.  Българският Конституционен съд отхвърли Истанбулската конвенция със свое решение на 27 юли 2018 г. Осем от 12-те конституционни съдии бяха на мнение, че Конвенцията на Съвета на Европа за превенция и борба с насилието над жени и домашното насилие не съответства на българския основен закон. Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.  ЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности“ на ЕС.      ", "date": "2019.11.29", "title": "ЕП зове за ратифициране на Истанбулската конвенция, вижте как гласуваха българските евродепутати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402747-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BD%D0%B5-%D1%81%D1%8A%D0%BC-%D0%BE%D0%B1%D0%B5%D1%89%D0%B0%D0%B2%D0%B0%D0%BB%D0%B0-%D0%B4%D0%B0-%D0%BD%D0%B5-%D0%B2%D0%B4%D0%B8%D0%B3%D0%B0%D0%BC-%D0%B4%D0%B0%D0%BD%D1%8A%D1%86%D0%B8%D1%82%D0%B5", "text": "Ако искаме да дишаме по-чист въздух, хората, които карат стари коли - трябва да плащат повече, категорична е кметът на София   Нека да разсея едно твърдение от вчера - никога не съм поемала ангажимент да не се вдигат данъци. Моля да ми се представи, ако някой намери такова твърдение. Даже съм питала опонентите си, които имаха такива намерения, да ми обяснят откъде ще дойдат парите.   Това заяви столичният кмет Йорданка Фандъкова във връзка с обявенето увеличение на данъците вчера, предаде репортер на Novini.bg  Тя бе категорична, че става въпрос за минимално покачване на данъците. И затова хората трябва да разберат тази мярка.  \"Ако искаме да дишаме по-чист въздух, хората, които карат стари коли - трябва да плащат повече\", заяви Фандъкова. Като една от мерките против замърсяването идва и закупуването на новите трамваи. Кметът присъства на представянето на новите возила от градския транспорт. Тръгва първият от общо 13-те. Единият от тях ще бъде по линия номер 7, именно по която пътува и самата Фандъкова.  \"Това, което е важно, продължаваме с модернизация на наземния транпорт. Това е една от най важните мерки за подобряване качество на въздуха\", коментира тя пред журналистите.   „От утре по линия №18 тръгва първият от 13-те нови трамвая, които закупихме. Очакваме утре от завода да тръгне следващият и така поетапно да се включат по линии още 13 нови трамвая“, каза още Фандъкова, цитирана от БГНЕС. Кметът на София уточни, че цената на един нов трамвай е над 3.3 млн. лв.    „Именно високата цена на екологичните возила пречи на общината да обнови трамвайния транспорт в града с темповете, които искат, но въпреки това голяма част от него вече е обновена”, увери Фандъкова.    Тя поясни, че в момента, в града се движат 25 трамвая PESA като част от тях обслужват пътниците по линии 1 и 7.    „Продължаваме с модернизацията на наземния транспорт, заедно със строителството на метрото. В момента тече процедура за закупуването на още 25 нови трамвая. Три фирми са подали документи. Процедурата се прави от Столичния Електротранспорт, а средствата са осигурени от ОП „Околна среда“, обяви кметът.    Попитана дали част от третия лъч на метрото ще бъде пуснат навреме, тъй като наскоро стана ясно, че може би ще има забавяне, заради високите нива на подпочвени води в метростанциите, градоначалникът заяви, че към този момент няма забавяния по сключените договори.    „При пет от станциите строителните дейности приключиха. В момента текат тестовете на влаковете. Имам информация от директора на „Метрополитен“, че след седмица завършват строителните дейности и на останалите станции. Тестовете на влаковете ще продължат и там“, заяви още тя.    Фандъкова подчерта, че съоръжението е много сериозно и тя не кара строителите да бързат, но държи всичко да е направено както трябва.    Кметът опроверга и твърдението, че в предизборната си кампания е обещала да не вдига данъците.    Фандъкова отрече разпространената информация в социалната мрежа, че се планира повишаване на цената на билета за градския транспорт от 1.60 на 2.40 лв. „Не категорично. На този етап не го коментираме. Няма и необходимост от това“, заяви още кметът.", "date": "2019.11.29", "title": "Йорданка Фандъкова: Не съм обещавала да не вдигам данъците!"}
{"url": "http://www.classa.bg/%D1%81%D0%B2%D1%8F%D1%82/item/402748-%D0%B2%D0%BA%D0%B1-%D0%BD%D0%B0-%D0%BE%D0%BE%D0%BD-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B3%D1%8A%D1%80%D1%86%D0%B8%D1%8F-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D0%B8-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B2-%D0%B1%D0%B5%D0%B6%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B0%D0%B3%D0%B5%D1%80%D0%B8", "text": "Върховният комисар на ООН за бежанците, призова гръцкото правителство да подобри условията на живот в мигрантските лагери. Наскоро новото консервативно правителство на Гърция заяви, че ще „затвори вратата\" за хората, които нямат право да останат в страната, и обяви планове да закрие пренаселените бежански лагери. Те биха могли да бъдат заменени с центрове за задържане, които да се използват както за депортиране на неуспешно търсещите убежище, така и като център за приемане и обработка на новите пристигащи. „Не можем да приемем, че бежанците живеят в такива нещастни условия на живот. Условията са много предизвикателни и се нуждаят от спешно подобрение \", заяви комисар Филипо Гранди след посещение на лагери на остров Лесбос. Гранди заяви, че от крайбрежните държави на ЕС Гърция е най-силно засегната от мигрантската криза и поиска колективно европейско решение за защита на непридружените непълнолетни. Пристигането на мигранти от съседна Турция отново нарасна през последните месеци, като над 37 000 души бяха натъпкани в съоръжения на източните егейски острови.", "date": "2019.11.29", "title": "ВКБ на ООН призовава Гърция да подобри условията в бежанските лагери"}
{"url": "http://www.classa.bg/%D1%81%D0%B2%D1%8F%D1%82/item/402749-%D0%BF%D0%B5%D0%BA%D0%B8%D0%BD-%E2%80%9E%D1%80%D0%B0%D0%B7%D0%B2%D0%B8%D1%82%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BF%D1%80%D0%B0%D0%B2%D1%8F%D1%82-%D1%82%D0%B2%D1%8A%D1%80%D0%B4%D0%B5-%D0%BC%D0%B0%D0%BB%D0%BA%D0%BE-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5%E2%80%9C", "text": "Китай обвини развитите страни, включително САЩ, че правят твърде малко, за да ограничат глобалното затопляне, преди срещата на върха на ООН за обсъждане въпросите за компенсация на климатичните изменения.   Втора по големина икономика в света и най-голям излъчвател на въглероден диоксид, Китай многократно твърди, че развитите страни трябва да водят при изпълнение на международните климатични задължения, посочва АФП. „Недостатъчната политическа воля на развитите страни да предоставят подкрепа е най-големият проблем, с който се сблъскват в момента международните усилия за климата\", заяви заместник-министърът на екологията и околната среда Джао Йинмин.   Доклад на министерството на околната среда разкритикува също САЩ - понастоящем в процес на изтегляне от Парижкото споразумение за глобално затопляне от 2015 г: „Това едностранчиво поведение сериозно вреди на желанието и доверието на глобалната общност заедно да се справи с изменението на климата\", се казва в доклада.", "date": "2019.11.29", "title": "Пекин: „Развитите страни правят твърде малко за ограничаване на глобалното затопляне“"}
{"url": "http://www.classa.bg/%D1%81%D0%B2%D1%8F%D1%82/item/402750-%D1%82%D1%80%D1%8A%D0%BC%D0%BF-%D1%82%D1%83%D0%B8%D1%82%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D1%81%D0%B8-%D0%B2%D1%8A%D1%80%D1%85%D1%83-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D1%80%D0%BE%D0%BA%D0%B8-%D0%B1%D0%B0%D0%BB%D0%B1%D0%BE%D0%B0", "text": "Снимка на главата на президента на САЩ Доналд Тръмп, колажно поставена върху тялото на емблематичния филмов боксьор Роки Балбоа, туитвана безмълвно от акаунта на президента, подпали социалните медии с въпроса Какво означава това?   Снимката очевидно е професионална работа, като тонът на кожата на Тръмп е смесен подходящо с тона на мускулестото тяло на актьора от Роки, Силвестър Сталоун. Тя се появи в сряда сутринта, в отсъствието на какъвто и да е словесен контекст - рядкост в президентския туитър. Познавачите в социалните медии веднага започнаха да анализират значението на кадъра. Това стана в деня преди Деня на благодарността - дали Тръмп ще се бие във „Войната за Деня на благодарността\", очевидно продължение на „Войната за Коледа\", която привлече либерални подигравки по-рано през седмицата? Или ще води война с ... нещо друго? Импийчмънтът беше водещ претендент, като се има предвид, че Тръмп наскоро направи туит за евентуално свидетелстване в продължаващото разследване за импийчмънт в Камарата, дори заяви, че той се „бори за бъдещите президенти и за кабинета на президента\". Други веднага се сетиха за Русия, чийто боксьор Иван Драго бе пребит от Роки в четвъртия филм от поредицата. Привържениците на Тръмп продължиха да участват в заговора, като галиха егото на президента. „Хейтърите ще каже, че е фотошоп\", туитира един верен привърженик. Но противниците се отчетоха с вълна от прясно генерирани забавни колажи на Тръмп. Очаква се пояснение на снимката.", "date": "2019.11.29", "title": "Тръмп туитна снимка на главата си върху тялото на Роки Балбоа"}
{"url": "http://www.classa.bg/%D1%81%D0%B2%D1%8F%D1%82/item/402751-%D0%BF%D0%B5%D0%BA%D0%B8%D0%BD-%E2%80%9E%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%B2-%D1%85%D0%BE%D0%BD%D0%BA%D0%BE%D0%BD%D0%B3-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D1%81%D1%80%D0%B5%D1%89%D1%83-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%87%D0%BD%D0%B0%D1%82%D0%B0-%D0%BF%D1%80%D0%B8%D1%80%D0%BE%D0%B4%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Пекин предупреди, че продължителното намеса в САЩ в Хонконг е „обречена да се провали\" и заплаши с „твърди контра мерки\", след като президентът Доналд Тръмп прие два законопроекта в подкрепа на продължаващите протести на територията. „Вашингтон игнорира фактите и явно подкрепя насилствените радикали, които се противопоставят на върховенството на закона в Хонконг\", заяви Министерството на външните работи в четвъртък след приемането на акта „Хонконгските човешки права\" и закон, забраняващ определен вид износ за полицията в града. „Подобен опит цели да навреди на практиката „Една държава, две системи\" и на пътя на националното подмладяване на Китай\", се казва в изявлението. Отговорът на Пекин следва подобно твърдо изявление на местната власт в Хонконг, която също отхвърли опитите за намеса във вътрешните му дела като „вредни отношения\". Хонконгските протести започнаха през май заради предложения законопроект, регламентиращ екстрадицията в континентален Китай, бързо оттеглен. Докато демонстрантите издигнаха исканията си, те също възприеха по-жестоки методи, ескалирайки действията си от пътни блокировки до хвърляне на бензинови бомби по полицията, пребиване на минувачи и окупиране и подпалване на университетски кампуси. Китай настоява, че вълненията в Хонконг - територия, възстановена през 1997 г. след столетие на колониално управление на Обединеното кралство - са негови вътрешни работи. По логиката на някои насъскани американски законодатели, обаче, тяхната \" подкрепа и насърчаване на демокрацията в чужбина е вътрешен въпрос на САЩ и протестите на Китай срещу нея представляват нежелана чужда намеса\".", "date": "2019.11.29", "title": "Пекин „Намесата на САЩ в Хонконг обединява китайците срещу хегемоничната природа на Вашингтон\""}
{"url": "http://www.classa.bg/%D1%81%D0%B2%D1%8F%D1%82/item/402752-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%BF%D1%80%D0%B8%D0%B7%D0%BE%D0%B2%D0%B0%D0%BB-%D0%B7%D0%B0-%E2%80%9E%D1%82%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B8-%D1%8F%D0%B4%D1%80%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": "Високопоставен служител на администрацията на Тръмп, който навремето призова за \"тактически\" ядрен удар по Афганистан, сега помага за контрола върху оръжията в Държавния департамент, където той ще управлява оръжейните договори на Вашингтон. Франк Вуко, бивш служител от Департамента за вътрешна сигурност (DHS), наскоро беше назначен като старши съветник в Бюрото за контрол на оръжията на Държавния департамент, което има за задача да се справи със „заплахата от оръжия за масово унищожение\" - информира доклад в The Washington Post. Идеята на Вуко за „контрол над оръжията\" може да не е точно това, което бюрото има предвид, като той очевидно предпочита да „контролира\" оръжията направо към тяхната цел. В радиоизявление през 2016 г., попитан защо Вашингтон просто не е превърнал Сирия и Иран в „стопено стъкло\", Вуко небрежно съобщи как ще изпрати „послание\" на противниците на Америка, ако му се даде възможност. „Мисля, че моето предпочитание щеше да е да хвърля няколко тактически ядрени оръжия с ниска мощност над Афганистан в деня след 11 септември, за да изпратя категорично съобщение на света, че са се прецакали сериозно\". Самият президент Доналд Тръмп по-рано е размишлявал за „използването на ядрена сила\" в Афганистан, но по-късно отхвърли идеята, аргументирайки се, че „предпочита да не убива 10 милиона души\". Не е ясно кога точно Вуко е преместен от DHS на текущата си роля в ACB, но анонимен служител на Държавния департамент заяви, че е там поне от август. Преди времето си в правителството, Вуко направи известност, като подхвърляше неортодоксални теории в консервативните медии - например твърдейки, че бившият директор на ЦРУ Джон Бренан е приел исляма по време на служба в Саудитска Арабия - и бе известен и с други странности. Като частен консултант по сигурността той създаде друга самоличност, която той нарече „Фуад Усул\", предоставяйки презентации от първо лице за това, което вдъхновява и мотивира джихадиста. Тъй като администрацията на Тръмп отменя едно след друго споразумения за контрол на оръжия - вече е отменила договорите за INF и ABM, а поглед е насочен вече и върху Новия START - защитата от епохата на Студената война срещу ядрен конфликт ерозира, а присъствието на Вуко изглежда никак не допринася за отмяна на тази тенденция.", "date": "2019.11.29", "title": "Съветник на Тръмп е призовал за „тактически ядрен удар по Афганистан \""}
{"url": "http://www.classa.bg/%D1%81%D0%B2%D1%8F%D1%82/item/402753-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%BC%D0%BE%D0%B7%D1%8A%D1%87%D0%B5%D0%BD-%D1%82%D1%80%D1%8A%D1%81%D1%82-%E2%80%9E%D1%80%D1%83%D1%81%D0%B8%D1%8F-%D1%89%D0%B5-%D1%80%D0%B0%D0%B7%D0%B3%D1%80%D0%BE%D0%BC%D0%B8-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5%E2%80%9C", "text": "Малко повече от две седмици преди Общите избори, Royal United Services Institute (RUSI - мозъчен тръст за отбрана) пусна мрачен доклад, в който подробно предсказва цялостно поражение за недобре подготвените британски сили за отбрана, ако те някога отидат на война срещу Русия в Източна Европа. Руската огнева мощ „значително ще надскочи и ще сломи сухопътните сили на Обединеното кралство, оставяйки вражеската артилерия свободна за безнаказано извършване на огневи мисии\". Но задръжте за минута. Преди всички да започнат да търсят железните си каски след излизането на доклада на RUSI „Бъдещето на пожарите: Максимизиране на Обединената тактическа и оперативна огнева мощ на Обединеното кралство\", би било разумно да се разбере как и защо е пуснато това изследване. Кой споменава нещо за война с Русия? А какво става с НАТО? Нали Британското членство в този дългогодишен съюз би означавало Англия никога да не е сама в нито една битка, водена в Европа. Дори ако Доналд Тръмп реши да се изправи и да напусне организацията? За по-добро разбиране на това, което се случва, изобщо не е необходимо да се гледа към Русия и вероятността тя да започне наземна офанзива. Не, истинското място за търсене на мотиви за разбъркване на тази конкретна делва е много по-близо до дома, в самия RUSI. Институтът се представя като най-старият независим мозъчен тръст в областта на международната отбрана и сигурност откакто е основан от херцога на Уелингтън през 1831 г. Домът му е прекрасна историческа сграда точно срещу Уайтхол на Даунинг Стрийт. Патрон на RUSI е кралицата и нейният консултативен съвет и попечителска роля са облепени с имената на водещи военни началници и политици на високо ниво. Но дори бегъл поглед през списъка на поддръжниците на RUSI помага мъглата да започне да се изчиства. Защото Европейския съюз беше негов водещ привърженик, дарявайки през 2017-18 г над 1 милион паунда. Почти толкова щедра през тази финансова година беше BAE Systems, под-изпълнител по отбраната. Следва Министерството на външните работи на Катар и Министерството на отбраната на Катар. Трябва да се чудите на техния интерес към центъра за проучване на отбраната и сигурността във Великобритания. По-надолу в списъка са Airbus Group, Google, Държавният департамент на САЩ, Lockheed Martin, британското посолство в Москва и списъкът продължава и продължава. Чуждестранни правителства, мултинационални корпорации, самият модел на западния военен промишлен комплекс, поддържащ общи цели заедно с огромни световни корпорации. Излишно е да казвам, че RUSI е мозъчен тръст с изключително сериозна политическа и търговска огнева мощ. Що се отнася до многобройните му привърженици, биенето на барабаните на войната е полезно за бизнеса. Цялостното, и трябва да признаем, точно детайлизиране на силните и слабите страни на британския военен удар, насред кампанията за Общи избори, може просто да накара един или двама политици да се изчервят и загреят достатъчно, за да започнат да дават обещания за ръст на числеността на войските и военния хардуер, сякаш войната с Русия е неизбежна. И може би, просто може би, ако в този момент някой от големите контрагенти по отбраната, подкрепящ RUSI, успее да помогне с голям сочен договор, това би било само приятна изненада. И така, ако няма предстоящ военен конфликт между Русия и Обединеното кралство, този доклад е просто полезен за бизнеса и ако се нуждаете от лош човек, за да покажете вашите собствени недостатъци – спомнете си, че всичко е честно в любовта и на война!", "date": "2019.11.29", "title": "Доклад на мозъчен тръст: „Русия ще разгроми британците“"}
{"url": "http://www.classa.bg/%D1%81%D0%B2%D1%8F%D1%82/item/402743-%D0%B1%D0%B5%D0%B7%D0%B1%D0%BE%D0%B6%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%80%D0%B0%D0%B7%D0%B3%D0%BD%D0%B5%D0%B2%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8%D1%8F-%D1%81%D0%B2%D1%8F%D1%82", "text": "В Норвегия противници на ислямизацията на страната се опитаха да изгорят Корана. Пакистан призова норвежкия посланик за защита на мюсюлманите по света, а в Карачи се проведоха масови демонстрации с искане отговорните за изгарянето на книгата да бъдат подведени под отговорност. Европа няма какво да отговори на възмутените мюсюлмани, които самата тя покани. Изминаха седем години от терористичния акт, при който загинаха 77 души, извършен от Андерс Брейвик в знак на протест срещу ислямизацията на Европа, но междуетническото и религиозно напрежение в норвежкото общество не изчезна. Миналата седмица в град Кристиансанд се проведе акция на движението “Да спрем ислямизацията на Норвегия” (с многозначителната абревиатура SION). Лидерът на движението Ларс Торсен публично подпали свещената книга на мюсюлманите и след това, когато тя не изгоря, я хвърли в контейнер за боклук. Акцията предизвика възмущение на местните мюсюлмани, двама от които се опитаха да попречат на Торсен, а след последвалата разправия един от тях беше задържан от полицията. В социалните мрежи се установи неговата самоличност. А за освобождаването на човека на име Иляс, защитник на Корана, започна масова кампания. „ Петиция с искане за освобождаването му вече е подписана от хиляди хора. Но основната реакция дойде от Пакистан, втората по големина мюсюлманска държава в света. В най-големия пакистански град Карачи се проведе демонстрация, по време на която бяха изгорени знамената на Норвегия и Съединените щати, а пакистанското външно министерство се обади на норвежкия посланик, за да подчертае, че „Пакистан осъжда това действие, което наранява чувствата на 1,3 милиарда мюсюлмани по света, включително на пакистанците. Освен това подобни действия не трябва да се оправдават със свободата на изразяване. “ Норвежкият посланик в Пакистан написа, че „правителството на Норвегия остро осъжда изгарянето на Корана при десните демонстрации в Кристиансанд. Полицията спря демонстрацията от съображения за сигурност. В Норвегия всеки има право на свобода на словото и практикува религията си без потисничество. \" Това не е първата подобна акция в Европа, периодично се провеждат демонстрации с изгарянето на Корана. Веднага след като станат известни, в ислямския свят има бурна реакция с протести на правителства и демонстрации на възмутени мюсюлмани. Дейността на Пакистан не е случайна - тя е не само една от най-големите ислямски страни, но и родината на милиони „нови европейци“, тоест емигранти, мигрирали в Европа през последните години и десетилетия. В Норвегия именно пакистанците са най-голямата част от местната мюсюлманска общност. И въпреки че в Норвегия има само 150 хиляди мюсюлмани, тоест около три процента от населението, за пет милионна страна това все пак е забележимо число. Освен това местните пакистанци, сомалийци и араби не само се наричат мюсюлмани, но и активно практикуват исляма. За разлика от местните норвежци, които се смятат за християни (главно лутеранската църква), а едва около два процента от населението редовно посещават църква, което е по-малко от броя на религиозните мюсюлмани. Възмущението на норвежките мюсюлмани при вида на злоупотреба със светата им книга е разбираемо. Но е важно да разберем защо точно така норвежците изразяват протеста си и наистина ли са недоволни единствено от исляма? Всъщност основната причина, както на настоящия случай, така и на ужасната терористична атака на Брейвик, не е единствено ислямофобията, а страхът и протеста срещу промяната в самото норвежко общество. Норвегия е не само страна на победилия феминизъм, но и една от най-толерантните и мултикултурни държави в Европа, ако погледнете цялата политика на нейните власти. Миналата година тя беше на 8-мо място в света сред „най-добрите държави за атеисти“, а насърчаването на преселването на мигранти от Близкия изток и Азия беше важна част от политиката на управляващата Работническа партия в страната (чийто младежки актив беше застрелян от официалния масон на остров Утоя ). Въпреки че Работническата партия не е на власт през последните години, няма фундаментални промени в политиката: управляващите десни също смятат за свой дълг да се борят, преди всичко, с враждебността към мюсюлманските мигранти. И тази враждебност само нараства и преди няколко месеца, след нападение срещу една от джамиите, норвежкият премиер Ерна Солберг излезе с план за борба с расизма и дискриминацията. В същото време анкетите показват, че около 40 процента от норвежците вярват, че мюсюлманите представляват заплаха за норвежката култура, повече от 30 процента са съгласни, че „искат да завладеят Европа“, а почти половината са убедени, че „мюсюлманите носят по-голямата част от вината за нарастващата омраза към тях “. Тоест в норвежкото общество има напрежение между стари и нови граждани. Но правителството отменя закона за богохулството и го направи точно след историята в Париж с убийството на карикатуристите на списание „Шарли Ебдо“, което публикува карикатури на пророка Мохамед. През 2015 г. Норвегия прекрати този закон, той не се прилага от 1933 г., а първият опит за отмяната му беше направен още през 2009 г. Още тогава норвежкият парламент гласува за премахване на този закон, като вместо това въведе закон за борба с расизма. Отмяната на законите за богохулството и кощунство стана в цяла Европа, след като Съветът на Европа обяви богохулството за проявление на свободната воля на човек и отказа да го класифицира като незаконно. Видите ли, богохулството не е обида за религиозните чувства, а просто израз на свободата на словото. Оказва се, че Норвегия, подобно на други държави в Европа, насърчава преселването на мигранти от мюсюлмански страни, които в абсолютното си мнозинство са вярващи мюсюлмани. В същото време техните собствени европейски християни губят позицията си в обществото и държавата всяка година (въпреки че в Норвегия църквата се отдели от държавата съвсем наскоро, само преди седем години). Те не трябва публично да осъждат различни грехове (например содомия), като се позовават на християнските заповеди. Това ще се счита за екстремизъм и подбуждане към омраза. Но ако местните християни вече са се примирили с тази ситуация и отделни огнища като Брейвик или настоящите действия се обявяват от властите за действия на луди екстремисти и виждат в тях повод да засилят разяснителната работа за ползите от толерантността, то новопристигналите мюсюлмани не смятат норвежкото и като цяло европейското общество за достойно за уважение. Те не виждат в него нито защитата на традиционния начин на живот, нито защитата на семейството, нито защитата на вярата и го смятат за умиращо, слабо, заминаващо си. Оттук и всички призиви за ислямизация на Европа от най-откровените европейски имами: ако местната вяра е умряла, тогава тя ще бъде заменена с живата ислямска. Възраженията на обикновените европейци, недоволни от миграцията, почти никъде (с изключение на страни като Италия и Унгария) не се взема предвид от управляващите елити. Просто им се казва, че не са достатъчно толерантни към новопристигналите, че трябва да влязат в положението им, че постепенно всички ще се научат да живеят заедно. Постоянното нарастване на популярността на антимигрантските партии в цяла Европа, включително в Скандинавия, се обяснява с популизма, екстремизма и често дори с машинациите на Русия, вместо да се изправят срещу това и честно да си признаят, че не могат да организират представителите на различни цивилизации. Или поне да признаят, че в крайна сметка всички са недоволни - и местните, и посетителите. Те могат, разбира се, да продължат да крият главата си в пясъка, но тогава не трябва да се изненадват, че белите европейци и гостуващите мюсюлмани ще стават все по-радикални. Докато откровените расисти не дойдат на власт, елитите няма да се вслушат в обикновените европейци.    ", "date": "2019.11.29", "title": "Безбожна Европа разгневи мюсюлманския свят"}
{"url": "http://www.classa.bg/%D1%81%D0%B2%D1%8F%D1%82/item/402734-%D1%81%D0%BB%D1%83%D1%85%D0%BE%D0%B2%D0%B5-%D0%B7%D0%B0-%D1%84%D0%B0%D0%BB%D0%B8%D1%82-%D0%BD%D0%B0-%D0%B4%D0%BE%D0%B9%D1%87%D0%B5-%D0%B1%D0%B0%D0%BD%D0%BA", "text": "От Германия идват слухове за фалит на Дойче банк. \r\n От Германия идват слухове за фалит на Дойче банк. Засега това НЕ Е ПОТВЪРДЕНО. Хората трябва да се отнасят към това сериозно. Миналата седмица, четвъртък и петък, Bank of America затвори за 48 часа. Без теглене на каса, без банкомати, без парични преводи. Същото се случи и със затварянето на Ситибанк, без да кажат дали е хакната или нещо подобно. Вероятно това, което се случваше е, че те управляваха фалита на Дойче, опитвайки се да стоят пред събитията. Ако това е така, тогава финансовото домино ще падне бързо. Ако все още не сте напуснали банковата система, значи сте готови да загубите всичко, в случай, че това се случи. Това несъмнено бързо ще унищожи ЕС и след това ще се разпространи като ефект на доминото. Те ще унищожат всички основни банки: Чейз, Уелс Фарго, Банката на Америка и т.н. Тъй като тези банки са задръстени с трилиони и трилиони деривативи, смятам, че това е повече от целия БВП на планетата. Това би накарало Леман да изглежда като малка градска общинска банка. \r\n           Пак повтарям – това е слух, който дойде от Германия от източник, който е на позиция, от която е запознат с нещата. Слух, че Дойче банк е обявил фалит. Питах, но никой, с когото говорих, не потвърди това. Питах отново източника и той каза, че очаква утре това да бъде във всички новини по света. Добре, казах, знаете, че това, което съобщавате е много важно – Deutsche Bank е една от най-големите банки в Германия и, разбира се, за всички, които знаят, Deutsche Bank е банка за търговия с деривативи. Говорим за договори с деривативи в размер на квадрилиони долари – не милиони, не милиарди, не трилиони, а квадрилиони. А договорите за деривативи са в основата на хазарта. Тези квадрилиони, неизразимо и невъобразимо количество пари оформят зараждането на определени събития. Земеделски договори, договорена продукция, може да бъде всичко. Проблемът е, че тези договори са много заплетени, с много различни играчи, залагащи на различни параметри. В допълнение, заложено е на формулата, че ако банката, която се занимава с тези неща, тръгне да пада, тя с един замах ще срине квадрилиони долари в договорите за деривативи. Дори е невъзможно да се каже дали глобалната икономика ще може да продължи да прави бизнес, ако всички тези договори внезапно станат неработоспособни или невалидни. Потресаващо е колко бързо ще спре глобалната икономика. \r\n Ето защо, когато този конкретен източник съобщи, че Дойче банк е обявила фалит, това беше голям проблем за мен. И да, опитах се да го проверя и не можах да го потвърдя. Ще ви кажа, ако това наистина се случи, бихме били изправени пред икономически сътресения, каквито светът никога не е виждал. \r\n Сега да предположим за секунда, че Слънцето, Луната, звездите всички са подравнени в една линия и всичко върви зле. Нека си представим дали можем да се събудим една сутрин, да пуснем новините по телевизията или радиото, и да чуем репортаж, в който се казва нещо като: всички банки бяха затворени. Банкоматите са деактивирани, кредитните и дебитните карти няма да работят и магазините приемат само пари в брой, без кредитни карти, без дебитни карти, без чекове. Къде бихте отишли, ако се събудите една сутрин и установихте, че цялата финансова система, разбира се временно, е затворена. Кредитните карти не работят. Дебитните карти не работят. Касовите машини не работят. И чекове няма да се приемат. Търговците работят само в брой. Какво бихте направили? Как бихте заредили колата си? Как бихте отишли на работа? Как бихте купили храна? Имате ли достатъчно храна, за да изхранвате семейството си в продължение на седмица или две? Ако всичко е затворено, няма да можете да теглите пари. Как очаквате да изкарате? Момчета, трябва да имате някакви резерви! Все ми едно дали това са кутии с макаронени изделия, които могат да стоят в долапа две години, докато не ги отворите. Все ми е едно дали имате консерви и консервирани супи. Все ми е едно дали имате пакети с ориз. Сигурно имате нещо. Много от вас не го правят. Особено тези от вас, които живеете в градски райони. Мислите, че просто ще отидете в супермаркета. Просто ще отидете до магазина за хранителни стоки. От друга страна, ако се случи такава ситуация, как смятате, че всеки ще се опита да си набави храна, вода и бензин? Точно така, всеки ще щурмува супермаркетите. Колко време мислите, че ще останат стоки в тях, да, не за дълго. И с блокирани финансови операции, колко тирове ще могат да бъдат заредени с гориво да доставят храна в супермаркетите за дозареждане? Може би знаете, че средният супермаркет в Съединените щати има стока само за три дни. А тук, в централния район на Ню Йорк, тирове трябва да зареждат супермаркетите няколко пъти на ден, за да поддържат рафтовете си попълнени. \r\n И така, какво правите, когато супермаркетите и магазините за хранителни стоки се изпразват? Храна няма, банките казаха, че това е временно затваряне. То обаче продължава на втория ден, на третия ден. Приблизително същото, каквото беше в Гърция в продължение на две седмици. Какво ще правите, за да нахраните себе си и семейството си? Никой не мисли за това, защото никога не се е случило. Но това, че никога не се е случило, не означава, че не може. Но като се вземе предвид ситуацията в света днес, трябва да се подготвите. Някаква храна, вода, няколко галона гориво. Е, готови ли сте изобщо да се справите с това? \r\n Deutsche Bank е просто пример. Но това се случи и в Ситибанк, въпреки че тези банки не казаха, че са били хакнати или нещо подобно. Вътре отново се носят слухове, че са водили фалита на Дойче банк. Знаете, че банките имат много високо ниво на заимстване и са взаимозависими. Ако една голяма банка фалира, много други ще рухнат като домино. Много финансови експерти прогнозират, че ще има съответна форма на масивен икономически колапс. Днес ми казаха също, че Федералният резерв е свикал спешна среща във Вашингтон, но не бях запознат с темата на срещата. Научих от източника си, че там вече обсъждат Дойче банк. Не мисля, че германците биха били твърде възторжени да обявят, че най-голямата банка в Германия е фалирала. Тук е заложено много и не знам какви обломки ще пръсне банковата система. Може да е пълен хаос. \r\n Момчета, по-добре имайте пари за гориво и поддържайте хладилника си пълен. Вземете продукти, които могат да се съхраняват в килера за една година. Макароните, ориза, боба ще трябва да осигурите, в случай на такива събития със затворени банки и липса на електричество. Или Бог знае какво друго. Много хора ще огладнеят много бързо. И ако живеете като мен в градски район, няма да мине много време, преди да се появят диваците, знаете за кого имам предвид. По-добре бъдете готови. Защото ако картата ви отиде по дяволите, парите които имате, наличните пари, няма да плащате с тях сметките си. Парите ще отидат за храна за оцеляване. Може би и за гориво. Така че няма да плащаме с кредитни карти. Плащането на гориво и електричество с кеш ще бъде начин за оцеляване. \r\n Проблемът с фалита на голяма банка е, че те ще се опитат да го покрият с война. Най-доброто нещо, което можете да направите, е да изтеглите парите си от банката или поне да ги държите във взаимоспомагателна каса. Дойче банк продължава тайно да се измъква с напълване на джобове и правителствени програми в подкрепа на фалшиви акции. Точно както правят тук, в САЩ. ВРЕМЕ е да съединим две в едно заедно: репо измама в САЩ и вчерашната фалшива история за ремикса на J. P. Morgan Chase – всичко това е дим и криви огледала. Те вкарват пари в течовете на прогнилия труп на Deutsche Bank. Федералният резерв, който не е американска институция повече отколкото например ООН, вместо това е група престъпници, които играят с високи залози, с вече изгубеното богатството на гражданите на нашата куха, сенчеста, куклена трагедия, разигравана всяка вечер по телевизията. \r\n     \r\n   \r\n", "date": "2019.11.29", "title": "Слухове за фалит на Дойче банк!"}
{"url": "http://www.classa.bg/%D1%81%D0%B2%D1%8F%D1%82/item/402735-%D0%BA%D0%B0%D0%BA-%D1%89%D0%B5-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BF%D1%80%D0%BE%D1%86%D0%B5%D1%81%D1%8A%D1%82-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Процесът срещу президента на САЩ Доналд Тръмп пред Сената вече изглежда неизбежен, но подробностите за това как ще се развива остават неясни. Колко време ще продължи процесът? Може ли някоя от партиите да призове свидетели в подкрепа на своята теза? Сенаторите ще трябва да решат тези и други потенциално трънливи въпроси. Процесът ще бъде ръководен от председателя на Върховния съд Джон Робъртс – това е записано в Конституцията на САЩ – и теоретично той може да даде ключови тълкувания по някои от тези въпроси. Робъртс обаче вероятно няма да иска да бъде в центъра на вниманието и, във всеки случай, мнозинство от сенаторите може да отхвърли неговите решения.     Почти всичко може да бъде договорено между републиканците и демократите. Това стана през 1999 г., когато лидерът на републиканското мнозинство в Сената, Трент Лот от щата Мисисипи, и лидерът на демократите, Том Дашъл от Южна Дакота, се договориха как ще протече процесът срещу Бил Клинтън, включително за неговата продължителност. Те така и не успяха да разрешат противоречията си за свидетелите, макар че накрая републиканците от Сената се съгласиха да призоват само трима души да дадат тайно показания – далеч по-малко, отколкото искаха републиканците от Камарата на представителите, които заведоха делото. Лидерът на сегашното републиканско мнозинство в Сената, Мич Макконъл от щата Кентъки, не е обсъждал публично правилата за процес срещу Тръмп, макар да е казвал, че „не може да си представи сценарий“, при който две трети от сенаторите ще гласуват за отстраняването на Тръмп от поста. Асошиейтед прес предлага поглед към някои от проблемите, които може да възникнат.   Според отдавнашни сенатски правила Робъртс има правото да „взима решения по всички доказателствени въпроси“. Това означава, че той би могъл, на теория, да позволи на демократите от Камарата на представителите, които изпълняват ролята на прокурори, да призоват исканите от тях свидетели. Някои адвокати допускат, че това би могло да позволи на демократите да заобиколят пречките, поставяни от Белия дом, пред получаването на свидетелски показания от високопоставени служители на администрацията. Евентуално негово решение в полза на демократите, които искат да представят свидетели, които според тях ще опишат как Тръмп е блокирал военна помощ за Украйна, за да получи политическа подкрепа у дома, обаче може да доведе до гласуване, с което Сенатът да реши друго. А Робъртс ще „иска да избегне обстоятелства, при които от Сената се иска да вземе решение, отхвърлящо взетото от него“, каза Майкъл Герхард, преподавател по право от Университета на Северна Каролина и автор на „Импийчмънт: Това, което всички искат да знаят“. Сегашните правила оставят на Робъртс възможност за измъкване: той може „да подложи всякакви подобни въпроси на гласуване от членовете на Сената“. Робъртс ще бъде третият председател на Върховния съд, председателствал процес по импийчмънт, след Салмън Чейз, ръководил процеса срещу президента Андрю Джонсън през 1868 г. и Уилям Ренкуист, председателствал процеса срещу Клинтън през 1999 година. „В отношенията между Чейз и Сената имаше доста противоречия“, казва Герхард. Присъствието на Ренкуист, от друга страна, беше ненатрапчиво, като се изключат златните ивици на ръкавите на съдебната му тога. По-вероятно е Робъртс да последва тихия пример на Ренкуист, за когото е работил като помощник съдия във Върховния съд, заяви Нийл Катял, автор на „Импийчмънт: делото срещу Доналд Тръмп“. Герхард се съгласи. „Не мисля, че Робъртс ще се намеси и ще разбуни духовете“, каза той. Подходът на Макконъл към процеса може да зависи от това дали 53-мата републиканци в Сената ще бъдат единни. Ако са, те ще могат да имат тежест при определянето на правилата. Ако не, Макконъл ще има по-голям стимул за договаряне на някакво споразумение с лидера на демократите в Сената Чък Шумър. За процеса срещу Клинтън Лот държеше на двупартиен процес, заяви Герхард. Лот свика заседание при закрити врата на целия Сенат в старата зала на горната камара на Конгреса в Капитолия. Сенаторите се опитаха да решат и противоречията си за свидетелите на заседания при закрити врата. Отношенията между Макконъл и Шумър обаче са лоши и Сенатът е доста по-разделен по партийна линия място, отколкото беше преди 20 години. Тогава сенатори ветерани като демократа от Масачузетс Едуард Кенеди и Фил Грам, републиканец от Тексас, помогнаха да се подготвят споразуменията за началото на процеса. В момента няма много очевидни кандидати за тези роли, което може да остави бремето върху Шумър и Макконъл.     Продължителността на процеса срещу Клинтън, общо малко над един месец – от официалното представяне на искането за импийчмънт до гласуването, с което той беше оневинен – беше определена чрез преговори. Демократите искаха по-кратък процес, а някои републиканци предпочитаха по-дълъг. Сега нещата като цяло ще стоят по обратния начин. Републиканците може да искат да скъсят процеса, а демократите – да предпочитат продължителен процес, включващ показания от няколко свидетели. Има обаче и два непредвидими фактора: Първо, петимата сенатори, борещи се за кандидатпрезидентската номинация на Демократическата партия, може да не искат да прекарват прекалено много време във Вашингтон, предвид приближаването на първите гласувания за първичните избори и факта, че процесът ще разсейва избирателите. Второ, някои републиканци говореха за призоваване на Хънтър Байдън и други свидетели, които демократите от Камарата на представителите отказаха да призоват, което предвещава по-дълъг процес.       Това беше един от най-спорните въпроси при процеса срещу Клинтън и по всичко личи, че той и този път ще доведе до буря. Не е ясно дали някой републиканец от Сената ще гласува за призоваване на свидетели за процеса срещу Тръмп. Когато през януари 1999 г. се стигна до гласуване в Сената, имаше ясно партийно разделение, като републиканците осигуриха всички гласове за изпращането на призовки на бившата стажантка в Белия дом Моника Люински, довереника на Клинтън Върнън Джордан и помощника в Белия дом Сидни Блументал. Те бяха разпитани при закрити врата, като по време на процеса бяха показани откъси от видеозаписите. Въпреки разделението по партийна линия при гласуването, резултатът беше продукт на дълги преговори. Републиканците от Камарата на представителите, които изпълняваха ролята на прокурори в процеса, искаха повече свидетели, които да дадат показания публично. Сексуалните отношения, стоящи в основата на процеса за импийчмънта на Клинтън, може да са накарали сенаторите да се отнесат предпазливо към „евтини“ публични показания. За сравнение 40 свидетели са дали публични показания при процеса срещу Андрю Джонсън. За взимане на осъдително решение при процес за импийчмънт са необходими 67 гласа, ако гласуват всички 100-тима сенатори. Едно обикновено мнозинство от сенаторите обаче може да сложи бързо край на процеса. Това е поредният въпрос, който е възможно да бъде обсъден при преговори. Републиканците може да искат да сложат бързо край на процеса, но няколко републикански сенатори от т. нар. колебаещи се щати са решени да има пълен, справедлив процес и е възможно да искат да избегнат всичко, приличащо на партийни пристрастия или взимане на страната на Тръмп. При процеса срещу Клинтън Лот и Дашъл позволиха на сенатора демократ Робърт Бърд от Западна Вирджиния да внесе искане за прекратяване на процеса седмици след началото му, но то беше отхвърлено, като гласовете по същество бяха разделени по партийна линия.    ", "date": "2019.11.29", "title": "Как ще изглежда процесът по импийчмънт срещу Тръмп?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402736-%D0%BA%D0%B0%D0%BA-%D0%BB%D1%8A%D0%B6%D0%B0%D1%82-%D1%81-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D1%80%D1%8A%D1%87%D0%BA%D0%B8-%D0%BD%D0%B0-%D0%B5%D0%B2%D1%82%D0%B8%D0%BD%D0%B8-%D1%81%D1%82%D0%BE%D0%BA%D0%B8-%D0%B7%D0%B0-%D1%87%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA-%D0%B8-%D0%BA%D0%BE%D0%BB%D0%B5%D0%B4%D0%B0-%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D0%BF%D0%B0%D0%B7%D0%B8%D0%BC", "text": "Във Фейсбук, и другаде из интернет тия дни мощно се рекламират измамни сайтове за поръчки на обувки, дрехи, фотоапарати, смартфони. Рекламите са най-много точно сега, преди Черния петък и Коледа. Могат да се различат основно по това, че предлагат около 80% намаление от цената, дори и повече. Примерно известни марки обувки от 120 долара на 19 долара, от 200 долара, на 29 долара и т. н. Или фотоапарати или смартфони от 900 евро на 65 евро, от 1100 евро на 85 евро. И т. н. Какво се случва, като направим поръчка в такъв измамен сайт? Някои предполагат, че вместо оригиналните марки обувки, онлайн търговецът изпраща някакви евтини ментета. С фотоапарати, обаче, това не може да се случи – няма такива ментета на „Канон”, примерно. Какво тогава? За да проверим какъв е механизмът и какво ще се получи, миналата есен преди Коледа от e-vestnik направихме две такива поръчки от реклами във Фейсбук. Поръчките бяха до сайтове, които се представят като официални фирмени търговци на скъпите марки обувки „Тимбърленд” и „Саломон”. Поръчахме от всеки сайт по два чифта скъпи обувки, намалени на по 20-25 долара. Общо две поръчки на стойност към 50 долара всяка. Условията на сайтовете, оформени с оригинални лого и снимки на съответните марки, с имена, които съдържаха името на марката, бяха, че при поръчки над 40 долара, доставката е безплатна, срокът за доставка е 15 дни. До 15-ия ден не се получи нито една от поръчките. Направихме заявка пред съответната банка, с чиято кредитна карта са платени поръчките, че става въпрос за измама и да отменят транзакцията и да ни върнат парите. Процедурата е бавна, около месец. Но в някои банки се бавят и по 2-3 месеца. Само около седмица след заявката за анулиране на транзакцията, получихме известие за доставена поръчка в пощата. Вместо кутии с обувки, обаче, служителката подаде малко пакетче, което тежеше под 100 грама, с адрес от Китай. На него беше изписан номерът на едната поръчка за обувки. За съдържание беше написано като: „очила”. Очила не бяхме поръчвали… Какви са точно очилата не разбрахме, защото получихме и изпратихме пакетчето обратно на адреса на подателя, без да го разпечатваме. Но такива очила се продават навсякъде и у нас по пазарите, на цена по 2-3 лева. Вероятно в Китай са и още по-евтини… След още седмица се получи и втората „пратка” на обувки. Същото малко пакетче под 100 грама, с изписан номер на поръчката за два чифта обувки, и описание на съдържанието: „очила”. Този път не взехме въобще пратката, оставихме я като неполучена, да се връща при подателя. Първата поръчка, която приехме и върнахме обратно на подателя, обаче се върна пак при нас, със забележката, че няма такъв адрес на получател. А ние сложихме адреса на доставчика, който беше изписан върху пратката. Явна, нагла измама. За късмет, в нашия случай       Но, схемата е очевидна – получаваш очила за 1 долар, вместо обувки или фотоапарат. И започваш да протестираш, а няма къде в глобалния интернет свят. Единственото, което можеш да претендираш, е да искаш от банката да ти отмени транзакцията. Но тя от своя страна може да каже – получили сте си поръчка еди кой си номер, от доставчика ни представиха свидетелство. И започваш да се обясняваш, че всъщност си получил очила… Ако успееш да докажеш, ще обяснят, че е станала грешка и ще ти върнат парите. Затова ние снимахме всяко пакетче, което получихме. Но втората пратка, понеже отказахме да я получим, за да се върне на подателя, служителката в Български пощи отказа да ни даде да снимаме. Наложи се да се правим на папараци… Много потърпевши няма да си губят времето да се разправят да си връщат парите за поръчка от 25 или 40 долара. Това е целта на измамниците. В богатите страни средният потребител, който е поръчал през месеца поне десетина неща по интернет, ще махне с ръка да не се разправя за 20-30 долара, като получи очила, вместо обувки. Така един организатор само на 2-3 такива сайта с примамливи оферти може да събере 50-100 хил. поръчки от цял свят преди Коледа, благодарение на мощната реклама на Цукърбърг. В резултат до измамника ще достигнат по банков път най-малко 1-2 милиона долара. От тези поръчки ще бъдат оспорени около половината и за по-малко от половината ще има разправии, затова че е получена поръчка, пък не били обувки, а очила. Поръчките са дребни, полиция и прокуратура не се занимават с такива малки суми като отделни случаи, това са дребни нарушения. Така че, простата сметка показва, това си е бизнес за милиони долари всяка Коледа… Регистрираш сайтове, плащаш на дизайнери да ги направят да приличат на марковите, лого, снимки – всичко е копи пейст. И иди ги търси. Някои от тези сайтове, които проверявахме миналата година, бяха регистрирани месец-два преди Коледа. И някои бяха закрити само месец след това, още в края на ноември и началото на декември. Фирмите, на които е платено по интернет, вероятно също изчезват в кратък срок. Измамната фирма, на която платихме по банков път, се казваше HANHAI-EC SINGAPORE SG. Всеки може да си направи справка в банката на кого е платил с поръчката с кредитната си карта. Всеки може сам да провери и кога е регистриран един сайт през сайтовете Who is, където пише дата на регистрация, име на регистрант и срок на регистрация. Според нови изисквания на ЕС за лични данни, информация за регистранта вече няма да се предоставя, освен датата и срока на регистрация на един сайт. Оцеляването на потребителя в измамния интернет пазар е на принципа „Кьорав карти не играе”.   – Намаленията са около 70-80%. Няма такива намаления. – Сайтът няма физически адрес, а само имейл, понякога и телефон (който може да бъде и автомат и да те товари с висока сметка). – Името на сайта използва името на известна марка, с допълнение, понякога от една буква или „шоп” и др., примерно: timberlandushops.com или timberlandestores.com или timberlandeshoes.com.   :   В него освен дата на регистрация и някаква информация, ако има такава за по-стари сайтове, за всеки има и коментари на потребители.", "date": "2019.11.29", "title": "Как лъжат с интернет-поръчки на евтини стоки за Черния петък и Коледа и как да се опазим?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/402737-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B8-%D0%BF%D0%BE%D0%BF%D1%80%D0%B0%D0%B2%D0%BA%D0%B8-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%BC%D0%B8%D0%BD%D0%B0-%D0%BD%D0%B0-%D0%B2%D1%82%D0%BE%D1%80%D0%BE-%D1%87%D0%B5%D1%82%D0%B5%D0%BD%D0%B5-%D0%B2-%D0%BA%D0%BE%D0%BC%D0%B8%D1%81%D0%B8%D1%8F", "text": "С изненадващи поправки депутатите от парламентарната Комисия по бюджет и финанси приеха на второ четене държавния бюджет за следващата година. С промени в преходните и заключителни разпоредби на най-важния финансов закон се реши да се поставят камери за видео наблюдение не само в акцизните складове за течни горива, както предвиждаха последните промени в Закона за корпоративното подоходно облагане (ЗКПО), а и в складовете за тютюневи изделия и алкохол. Камерите ще бъдат разположени само  на входа и изхода на складовете.  На едно oт последните заседания на ресорната Комисия по бюджет и финанси в НС стана ясно, че след като се види ефектът от видеонаблюдението на входа и изхода на складовете, ще се прецени дали да се въведе такава мярка и за други акцизни стоки, а предложението в текстовете да бъдат включени и складовете за алкохол отпадна. Явно обаче управляващите са размислили и са решили да ускорят процеса по контрол. Председателят на комисията Менда Стоянова обясни, че новата мярка се въвежда, защото имало много коментари, че крачката е „половинчата“ и няма да има ефект. Затова предлагаме да има еднакво третиране за всички акцизни оператори, обясни Стоянова. Според нея това няма да доведе до толкова големи разходи за фирмите, както алармира бизнесът, тъй като камерите ще бъдат само на входовете и изходите. От КРИБ обаче предупредиха, че това е удар върху легалния бизнес и укриването на данъци и акцизи ще продължи въпреки предложената мярка. „Българският акцизен сектор е най-контролираният в страната, но въпреки това сега фирмите ще трябва да инвестират милиони левове за камери“, каза Мирослав Каракашев от КРИБ.  Любопитното е, че  нито един депутат от опозицията не коментира промените . От Министерството на финансите (МФ) обаче обясниха, че постоянният мониторинг в петте големи дестилерии в страната през тази година е довел до ръст на приходите от акциз с почти 2 млн. лв. Очаква се подобен ефект и от видеонаблюдението. Друга нетипична промяна, прокарана чрез бюджета за догодина, е изискването местата за краткосрочно настаняване като стаи или апартаменти, които се предлагат онлайн, да се регистрират в националния регистър за местата за настаняване. В началото на седмицата председателят на бюджетната комисия в парламента Менда Стоянова и заместник-председателят на НС Валери Симеонов предложиха категоризация на имотите за краткосрочно настаняване. Промените в Закона за туризма бяха предвидени в Преходните и заключителните разпоредби на Закона за бюджета. Вчера Стоянова и Симеонов съобщиха пред журналисти, че нова промяна предвижда отпадане на категоризацията на имотите, но остава вписванито им в регистъра на местата за настаняване към Министерството на туризма.  В крайна сметка на онлайн платформите ще се даде възможност да сключат договор с общините и срещу заплащане ще могат да получават информация, свързана с предлаганите туристически услуги. Предложението предизвика сериозен обществен отзвук. Депутатите приеха още квотата за ваучерите за храна да бъде увеличена до 350 млн. лв. догодина. За тази година квотата за ваучерите, които работодателите могат да дават на служителите си без облагане, е 320 млн. лева и много фирми се възползват от тази възможност, защото се води за социална придобивка, но не натоварва допълнително работодателите. Иначе по основните бюджетни пера няма съществени промени За догодина са предвидени общо 46,8 млрд. лв.  приходи , което се равнява на близо 37% от БВП. Това е с около 3 млрд. лв. повече спрямо 2019 г. и заложените 43,54 млрд. лв. приходи за тази година.  При  разходите  също има близо 1 млрд. лв. увеличение – от 45,9 млр. лв., планирани за тази година, се очаква през 2020 г. те да достигнат 46,8 млрд. лв. Основните направления, по които ще дойдат тези допълнителни разходи, са повишаването на пенсиите и заплатите в образованието и на държавната администрация. Най-много разходи – 18,43 млрд. лв., са предвидени за социални и здравно-осигурителни плащания.  Размерът на данъците и осигуровките остава непроменен. Без промяна остава и максималният осигурителен доход - в размер на 3000 лева. Вноската на страната ни към общия бюджет на ЕС ще бъде в размер на 1,4 млрд. лв. Предвижда се от 1 юли 2020 г. всички  пенсии , отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. Минималната работна заплата от 1 януари 2020 г. ще бъде 610 лв.  В обобщение, в сравнение с тази година се отпускат половин милиард лева повече за здравеопазване, 590 млн. лв. повече за пенсии в съответствие с възприетия пенсионен модел и 196 млн. лв. повече за социални помощи и обезщетения. Има ръст от 116,4 млн. лв. ръст на средствата за програми, дейности и служби по социално осигуряване. 610 млн. лв. повече за образование. Заради ангажиментите на България към НАТО средствата за отбрана са повишени с над 200 млн. лв. спрямо тази година, с което достигат 1,61 % от БВП.    ", "date": "2019.11.29", "title": "С изненадващи поправки бюджетът за догодина мина на второ четене в комисия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402738-%D1%82%D0%BE%D1%87%D0%B8-%D0%BC%D0%B5,-%D1%82%D0%BE%D1%87%D0%B8-%D0%BC%D0%B5,-%D0%B2%D1%81%D0%B8%D1%87%D0%BA%D0%BE-%D0%BC%D0%B8-%D0%B2%D0%B7%D0%B5%D0%BC%D0%B8", "text": "\"Мене ме нема в целата схема\", пееше поетът, преди десните да му се разсърдят, че сам си изкарва парите (what's up with that?). И все пак лирическият герой не е прав – всички сме в схемата, макар по-често като потърпевши. Целогодишно ни точат без свян и мяра - като пернишки язовир. Понякога пряко, понякога косвено, но никога – приятно. Тече и новинарският поток, а именно от него разбираме кой кога е бил източен, как, откъде и по колко пъти. Като новината за психатърката от Пловдив, която лепвала фалшиви диагнози на хора, които никога не е виждала, за да точи НЗОК. А парите в НЗОК идват откъде? Точно така, от бюджета, който ние пълним. Лекарката изкарвала нищо неподозиращите \"пациенти\" шизофреници, прибирала хапчетата, отпуснати безплатно от касата, и ги продавала на черно за печалба. Поне така твърдят от прокуратурата. Това вече е ново – хем те точат, хем психично болен те изкарват. Поне точенето тук не е пряко, а косвено. А как ли се чувстват онези клиенти, които - пак според прокуратурата - групово са олекнали с около един милион лева, след като банкова служителка във Варна е отвинтила кранчето на техните средстава, пренасочвайки ги към своите джобове? Как ли? На сухо. И без сухо. Homo homini lupus est!* От Плавт до наши дни нищо не се е променило особено. Само вълчите постъпки са станали значително повече и значително по-нагли, а на места виенето срещу луната с пълни джобове е едва ли не народна традиция. Че и национална. Не беше нужно повече от едно \"местните данъци в България са изключително ниски\", казано от достатъчно високо, за да се заговори в редица общини за увеличение на местните данъци и такси. Ама трябваше ли така скоро след изборите? Трябваше, трябваше – бюджети трябва да се гласуват за догодина, няма време за отлагане. И при ходенето на избори като при секса – изглегнеш ли се (да речем в изборния ден), нараства шансът след това да го отнесеш. Източване ще има, но няма да е хубаво. Дори да не става дума за пари, пак ще се намери какво да ни източат. Като личните данни например. При това не откъде да е, ами пак ги взимат от \"сигурните\" ръце на държавата. За подобни неща като ЕГН-та и номера на лични карти бели автобуси за защита няма – там се разчита на \"ограда от камъни\", че е по-евтино. А после разноцветни хакери с лекота я прескачат и точат ли и те, точат ли. А ако нищо не остане, накрая и язовирът може да бъде източен, че да пресъхне не само джобът, не само личната карта, но и чешмата. Питайте перничани. Една студена вода да ти остане, и нея да не можеш да изпиеш... Днес в Града на миньорите, след година-две – и в други населени места. Толкова говорихме за климатични промени, че дадохме добро оправдание за всеки следващ случай на воден режим и вода, \"загубила\" се по трасето. Накрая и ние точим, ама лиги, вперили поглед на Запад, че понякога и към по-хубавите места на Изток. С идеята, че там се живее се живее по-добре, по-спокойно и по-сигурно. И най-вече - с по-малко точене. --- \" \"  ", "date": "2019.11.29", "title": "Точи ме, точи ме, всичко ми вземи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402739-%D0%B5%D0%B4%D0%BD%D0%BE-%D0%BF%D0%BE%D0%B4%D0%B8%D0%B3%D0%BE-,-%D0%B4%D0%B2%D0%B5-%D0%BF%D0%BE%D0%B4%D0%B8%D0%B3%D0%B0-,-%D0%BC%D0%BD%D0%BE%D0%B3%D0%BE-%D0%BF%D0%BE%D0%B4%D0%B8%D0%B3%D0%B8", "text": "  Във втори клас съм. В училище учителката споменава нещо за някакво \"подигото\". По детски чувам няколко пъти да се повтаря думата \"подиго\". Чудя се на ум какво ще да е това нещо, наречено \"подиго\" и се спотайвам зад гърба на съученика отпред... После вкъщи, където обичайно си изяснявах понятия от заобикалящия ме свят, питам нашите. Вадят ми от библиотеката у нас книга в бяла подвързия от имитация на кожа, на която има рисунка на черешово топче и изписано заглавие с големи, печатни букви - \"Под игото\". Обясняват ми каква е тази книга, кой я е написал (знаех кой е Иван Вазов като автор на \"Аз съм българче\"), и че е първият български роман. Разбирам и че няма никакво \"подиго\". Че това са две отделни думи, а \"иго\" означава робство, гнет, владичество. Нашите ми дават поне три синонима на думата, която не знам.     В самия текст на модерното \"Под иго\" \"остарелите\" думи всъщност не са заменени, а обяснени. При това не по класическия начин със звездичка и кратко описание под линия, а непосредствено до думата, в скоби. Така авторите, вместо да предадат на децата културата на четене и навика да търсят и ползват бележките под линия, профанизират процеса на среща с една книга.     По-късно същата вечер се зачитам в бялата книга. След седмица съм я свършила. Не са ме карали насила, нито са ме питали какво съм разбрала. Не си спомням и да съм имала особени затруднения с лексиката. Думи като чучур, бара, чорбаджия, калпазанин, глъчка и ятаган не са ме препъвали - бях ги срещала в народните приказки, които ми четяха вкъщи и в детската градина. Чувала бях да ги употребяват от сцената в разни театри. Знаех значението им от екранизациите на елинпелиновите разкази и историческите кинопродукции. В часовете по музика пеехме български народни песни и учителката ни разясняваше смисъла им. Баба ми, която дори не беше селска жена, помнеше стотици гатанки и ме забавляваше с тях. Разказите на Чудомир знаеше наизуст и редовно ходеше да ги \"изиграва\" пред разни женски колективи, ученици, работници. Дядо ми - български турчин - говореше като мъдрец, а езикът му преливаше от онези турски и български вкусни думи, които слушах в песните. Най-класическият роман на българската литература (не казвам най-добрият!) \"Под игото\" от Иван Вазов се появи \"преведен\" от оригиналния си български език на съвременен такъв. Тази информация се появи още преди месец в един обширен и много добър репортаж по bTV за неговата история, където само накрая се споменаваше, че скоро ще излезе последното му издание, в което 6000 оригинални думи са заменени с нови, модерни. Още тогава се учудих на тази бройка - цели 6000 неразбираеми думи си е направо превод на друг език! Скандал обаче не избухна. Избухна сега, когато изданието излезе на пазара, а с него изскочи наяве и един отдавна замитан под килима факт - че повсеместното опростачване и неграмотност са довели до абсурдната ситуация да не разбираме собствения си език. При това не говорим за старобългарски, където не само лексиката, но и граматиката е различна и трудна, а за език отпреди сто и няколко години. За езика на Христо Ботев, на Захари Стоянов и Любен Каравелов. Цяла езикова картина, която рисува едно не толкова далечно минало с неговата фактологична и емоционална история. Разбирам напълно каква е била целта на този т.нар. съвременен превод на класическия Вазов роман - да замести точно тези родителско-учителски обяснения на непознатите понятия и думи, за които стана дума по-нагоре. Да е нещо като бързо и опростено адаптиране в името на разбирането на сюжета и смисъла. Литературен фаст фуд за деца, които няма защо да разчитат на \"техните\" да им попълват речниковия запас. При това не само, защото много родители нямат време за това, но и защото голям процент от тях също са толкова лексикално безпомощни, колкото децата си. И това е така по една много проста причина - сега родители на деца на по 10-12 години са онези някогашни момчета и момичета, които пораснаха под звуците на чалгата, намираха знанието за досадно, а четенето и ограмотяването - за претенция. Не мога да генерализирам, разбира се, но чалга културата, чиято мазна попара още сърбаме, въведе ново разбиране за духовна храна и го превърна в норма за няколко поколения. Как да знаеш какво е зефир, мараня или гранка, когато в колата ти дъни кючек класика, в която лирическата героиня (това е основният преживяващ в един поетичен текст) разполага с речников запас от пет думи и двуполюсна емоционална палитра \"кефи ме - не ме кефи\"?! Пък и какви претенции за имаме към езиковата култура на деца, растящи с телевизионни състезания за смяна на жени, биг брадъри, ферми и скрити певци, в които езиковото богатство е сведено до междуметия, възклицания от типа \"уау!\" и тук-таме някое побългарено английско слово (като \"много съм ексайтната\", \"имам добър експириънс\", \"беше голям фън\" и \"това е по дифолт\")?! В самия текст на модерното \"Под иго\" \"остарелите\" думи всъщност не са заменени, а обяснени. При това не по класическия начин със звездичка и кратко описание под линия, а непосредствено до думата, в скоби. Така авторите, вместо да предадат на децата културата на четене и навика да търсят и ползват бележките под линия, профанизират процеса на среща с една книга. Придобиването на култура не е лесен процес - това е осъзнато усилие. Усилие е да четеш, усилие е да се изкажеш разбираемо и красиво, усилие е да учиш. Смисълът на образованието е да те научи на-напред на това да полагаш усилия и да оценяваш резултата от тях, а не да ти ги размита по пътя, та белким нещо ти влезе в главата. Другата основна грешка в осъвременения Вазов роман е в самото обяснение на \"трудните\" думи. Според преводачката се стигнало до него, благодарение на картинки, които показвали на децата и ги питали какво виждат. Или пък разчитали на тяхната понятийна и езикова култура. Само че децата не са родени с имплантирани речници на български език в мозъците си. Затова в процеса на порастване и образование именно наша е задачата да обогатяваме речниковия им запас, а през синоними и метафори, чрез идиоми и пословици да обогатяваме и понятийната им парадигма, и начина им на мислене и изразяване, и комуникационните им умения, а и психологическия им и морален баланс. Ако това не сме го разбрали досега, много сериозно сме навредили на поколенията след нас. Защото с всяко опростачено преподаване и отношение сме кастрирали въображението, любознателността и интелигентността на децата си. Всъщност така направихме. Не ги учим вече да са любезни, защото никой не е. Не настояваме да поздравяват, да говорят на „Вие\", да благодарят и да се извиняват, за да не ги помислят за лигави или слабаци. Вием хора по градските площади, но не си познаваме родната литература. Твърде е сложно, а и четенето е самотен процес, не е като да те види цял свят с трибагреника да ситниш и натрисаш (за справка какво означават тези два глагола, ползвайте тълковен речник на българския език, има такова нещо). Предпочитаме да тикнем в детските ръце технологични джаджи вместо книжки, където да плъзгат пръсти нагоре-надолу, само да не разлистват. Пък ако случайно допуснем да се докоснат до детска книга, сакън да не е с по-различни илюстрации от наивистично-анимационните в стил \"розов еднорог с блестящи копитца и пухена къща\", че току-виж се подтиснали за цял живот. Въпросното окастрено и опростено \"Под иго\" не е изненада. То е следствие от много години, в които да си културен е обида. Нали успяващите в това общество не само, че не са културни, но и се гордеят с това? Та нищо чудно фаст фуд версията на дядовазовата класика да има за цел да привлече читателския интерес и на някои видни български политици. В този му смилаем аватар романът току-виж станал втората прочетена книга в живота им... Покрай търсенето на тези шест хиляди обяснени стари думи в \"превода\" на \"Под игото\" се замислих какво ще ги правим другите ни класици. Че децата как ще го разберат Йовков с неговите \"дохожда\", \"ритла\", \"върволица\", \"баир\", \"първескиня\" и \"кривак? А Елин Пелин? Не може да оставим да се вихри с разни там \"душегубна любов\" , \"задуха\", \"прижурено лице\", \"ратай\", паткопасец\", \"томление\", \"притома\", \"цафара\", \"мразници\" и \"мижешката\"? И със Смирненски имаме голям проблем - какви са тия \"всуе\", \"изнурен\" и \"разблуден\"?! Пък Пенчо Славейков? Ужас някакъв - вие разбирате ли нещо от: \"Понякога му сал повърхнини / дълга от лист отронен сепва.\" (из стихотворението \"Спи езерото\")?! Пък, когато стигнем до Йордан Радичков, направо да закриваме, викам! То не е \"пупаво време\", то не е \"араламбене\", \"термитник\", \"осврачвам\", \"предземие\", че и \"верблюд\", ама не камила на руски, ми нещо си друго! Накрая имам едно предложение. Да вземем по примера на хоротеките да основем литературотеки. В тях да ангажираме малкото останали хора с по-богат речник на родния ни, иначе прекрасен древен език, да превеждат литературата ни по съвременному. Аз направих такъв опит и тук, на полза роду (за да се ползва от целия народ), ви го предлагам. Дами и господа, превод от поетичен и напълно отживял български на модерен такъв на стихотворението \"Сън\" от Яворов:     Сън Сънувах те и тая нощ, о мила, Сънувах те, бленуваща до мен, Глава на рамото ми прислонила Тъмите бяха ярко озарени: очите ти - през погледа ми замъглен - горяха, в бъдещето устремени... Тъй нявга бе, - то бяха дни честити! - додето ти разумно се смири, додето ти на всичко се насити. Пробудих се и в мрака безпросветен заплаках аз - и роних сълзи до зори за твоя край и моя дял несретен...   Сън Сънувах те и тая нощ, о бейби Сънувах те - мечтаеща до мен Глава на рамото ми подпряла Тъмното беше силно осветено Очите ти - през погледа ми леко недоскив горяха, докато зяпаха в бъдещето Така беше едно време - беше голям купон! Докато ти си седна на г..а Докато на теб адски ти писна. Събудих се в егати тъмното И ревнах - рев докато слънцето изгря За това, че умря и адски съм се сдухал покрай тая работа.", "date": "2019.11.29", "title": "Едно \"подиго\", две \"подига\", много \"подиги\"..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402740-%D0%BA%D0%B0%D0%BA-%D1%81%D0%B0%D1%89-%E2%80%9C%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%E2%80%9D-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "А искате ли да узнаете, на каква цена САЩ и Русия продават ядреното си гориво на Украйна, за да се досетите, колко плащаме и ние? Това зависи от отношението ви към това ново и уникално видео. Ето неговият финален кадър: \r\n   \r\n   Използването и значението на различните видове мерни единици е в описанието към самото видео в YouTube. А ето го и условието да узнаете цените на ядреното гориво, за което ви споменах по-горе. Ако бройката на гледанията на това видео в YouTube достигне числото 50 000 (петдесет хиляди) до края на 2019-та година, то в началото на новата 2020-та ще получите подарък – алтернативните цени на ядреното гориво. Никакви пазарлъци и отклонения от това условие няма да има. Политико-медийно-енерГЕПИйната мафия също не знае от къде знам точните цени, което означава че също е заинтересована да го узнае, провери и сравни. Ето защо нека и те не се почесват, а си заслужат инфото! Единственото което мога да ви обещая е, че ще има само още една покана да си заслужите интересната информация. А сега се насладете на якото видео! \r\n     \r\n \r\n \r\n \r\n   \r\n", "date": "2019.11.29", "title": "Как САЩ “поевтинява” природния газ в България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402741-%D0%B5%D0%B2%D1%80%D0%BE%D0%BF%D0%B0-%D0%BD%D0%B8-%D0%BF%D1%80%D0%B5%D0%B7%D0%B8%D1%80%D0%B0-%D0%B8%D0%BB%D0%B8-%D0%B4%D0%BE%D0%BB%D1%83-%D0%BD%D1%8C%D0%BE%D0%B9-%D0%BF%D0%B0%D0%BD%D0%BA%D0%BE-%D0%B0%D0%BD%D1%87%D0%B5%D0%B2", "text": "Стогодишнината от подписването на Ньойския мирен договор бе отбелязана плахо и срамежливо. Не съм сигурен, че причината за тази пасивност е в незнанието и забравата какъв е този договор, кой го е сключвал, по каква причина и какво е последвало за България от него. По-скоро е нарочно! Както и при други подобни годишнини неолибералната държава и нейните крепители и политически идеолози от американските и проамериканските НПО успяха да притъпят ефекта от събитието и го превърнаха в обикновена дата в българската история, свързана не толкова с териториалната ни цялост и трагичните съдби на хиляди българи, колкото с не съвсем адекватните някогашни политици, опитали се ревизират, включвайки България в три последователни войни, решенията на Берлинския конгрес от 1878 г. Помогнаха им, разбира се, големите медии, които с половин уста споменаха, че преди сто години нещо се е случило. И толкова.     Имаше и учени, които услужиха на властта и по научному подчертаваха, че този договор може да е несправедлив и че с него са отнети чисто български територии като санкция за участието ни в Първата световна война на страната на победените. И пак „по научноме“ доказват, че щетите ни не са чак толкова големи и че, примерно, Букурещкият мир от 28 юли 1913 г. ни е ощетил повече, отнемайки от България част от извоюваното във войната дотогава от Македония и Южна Добруджа, а по-късно и от Източна Тракия. И че (забележете!) Германия, Австрия и Унгария били по-строго наказани от нас. Същите тези учени ни карат да прилагаме спрямо Ньойският договор „трезв“ и „спокоен“, „без гняв и пристрастия“ подход, за да го оценяваме обективно, а не емоционално, както е бил възприет от цялата българската общественост преди сто години. Убеждават ни, че така по-обективно ще възприемем историческия факт и последиците от него. Както се казва: на чужд гръб и сто тояги са малко. Особено ако потърпевшите мъченици отдавна лежат в земята. „Обективно погледнато“, продължават те, България си заслужавала наказанието. Тя е участвала в Първата световна война като съюзник на победените, нанесла е щети в бойни действия на победителите, разстроила е заедно със съюзниците си нормалния и мирен живот на Европа, опитала се е да наруши в своя полза статуквото, установено от Великите сили. И понеже опитите й са неуспешни, подлежи на санкции. На тежки санкции. Ала „обективният и без гняв и пристрастия поглед“ означава преди всичко да забравим за мъките и страданията на хилядите българи от Тракия, Македония и Южна Добруджа, за кръвта и болките, които са преживели от тези, на които са били придадени и поробени заедно с откъснатите от България територии. С какво са били виновни, че е трябвало да понесат подобно наказание? Могат ли те и техните наследници през тези сто години да бъдат „обективни“ и да преценяват трезво и спокойно преживяното? Но дори да приемем, че победените трябва да бъдат наказвани, защото са накарали други да страдат заради тях, няма как да си затваряме очите за „обективната истина“, родена преди сто години, но развита и наложена и в днешните европейски и световни реалности. В Париж, тогавашния център на Европа, демокрацията и високата култура, се събират представителите на победилите във война държави, не само за да определят размера на наказанията на победените,   Така те легализират отдавна възстановеното правило за „правото на по-силния“ и да подчертаят, че  ;  През 1919 г. българският народ, за разлика от историците, публицистите и политиците от 2019 г., разбра това послание. То го наскърби, обиди и унизи. Всичкият му гняв, цялото му достойнство и непримиримост се събра във възгласа „Долу Ньой!“. Народът прие позора и унижението с надеждата, че договорът ще бъде ревизиран. И че в българската държава мъките и страданията никога няма да бъдат забравени. Европа, разбира се, не чу възгласа „Долу Ньой!“. Защото презираше жертвите си и се опиваше от силата и решителността си. Тя вече бе започнала да налага прословутите си „европейски ценности“. Ньойският договор откровено формулира новите правила, които от сега насетне щяха да станат правилата на новия световен ред. Заради този нов световен ред се провежда истински геноцид над българското население в откъснатите от България територии. Заради него толкова изконно български, при това признати по-рано от великите сили за такива, територии ни бяха отнети с мотива, че с тях се нарушава балансът на силите на Балканите и България става прекалено голяма по територия и население в сравнение със съседните държави. По тази причина трябваше огромен брой хора да бъдат измъчени, поругани и унищожени. Но истинската причина бе България да бъде извадена от Европа и отдалечена на огромно разстояние от нея. Такова, впрочем, е било и желанието на германския император Вилхелм, изразено през 1913 г. Това желание и днес се споделя от европейските ръководители, но геополитическите им игри ги карат да лицемерят и ухажват държавата ни, за да я отвърнат по-напред от принадлежността й към православно-славянския свят, та после да я захвърлят на бунището си. Трябва да си много глупав и политически сляп, циничен и неграмотен, за да не виждаш коварните игри на „европейската цивилизация“. Трябва да си глупав, политически сляп, циничен и неграмотен, за да си въобразяваш, но и да караш и обществото да си въобразява, че е възможно да бъдем лидери на Балканите, че от нас зависи тяхната съдба; че е възможно да бъдем главен разпределител на горивата тук, че европейската икономика ще предпочита нас, а не съседите ни за инвестиции. Но това е резултатът от „трезвия“ и „спокоен“, „без гняв и пристрастия“ подход към миналото, от толерантността и слугинското мислене. За да не си помисли Европа, че българите са разгадали козните им, годишнината от подписването на Ньойския договор бе отбелязана по този толкова скромен и мълчалив начин. Почти нелегално! Нашите власти са готови още веднъж да подпишат, дори при още по-тежки условия, този договор, стига да ги оставят да се ширят и вършат пъклените си дела. Но къде е левицата? Позорно е обаче мълчанието на обновяващата се и подмладяваща си през последните три години и половина левица. Тя пък защо мълчи? Мълчи, защото нейните водачи са същите като властта – продажни, безродни и страхливи! Европа ни презира. Тя надменно ни смята за изостанали, необразовани и некултурни, чужди на нейните „ценности“, „толерантности“ и „успехи“. И защото здравият национален разум е още здрав и не се поддава на изкушенията им целият народ да стане слуга на дявола. Обективната истина е, че преди сто години Ньой ни показа чрез страданията и мъките на хиляди наши сънародници и братя, че мястото ни е другаде и с други приятели и съюзници - родственици по кръв и дух.      ", "date": "2019.11.29", "title": "Европа ни презира или \"Долу Ньой!\""}
{"url": "http://www.classa.bg/%D1%81%D0%B2%D1%8F%D1%82/item/402742-%D1%82%D1%83%D1%80%D1%86%D0%B8%D1%8F-%D1%80%D0%B0%D0%B7%D0%B2%D0%B0%D0%BB%D1%8F-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D1%8E%D0%B1%D0%B8%D0%BB%D0%B5%D0%B9%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%BD%D0%B0%D1%82%D0%BE-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Докато всички страни–членки на НАТО подготвят своите позиции по въпросите, които ще се разглеждат на срещата на върха на 03/04 декември в Лондон, Турция влиза остро „с бутоните” напред, което обезмисля в голяма степен аргументите на нейните защитници в лицето на генералния секретар на Алианса и редица европейски политици. В Европа се води дебат „за” и „против” оставането на Турция в НАТО, който имаше своя пик в края на октомври във връзка с несъгласуваната и агресивна военна операция в Северна Сирия, както и в тези дни непосредствено преди предстоящата в началото на следващата седмица среща на върха. Но той води началото си по същество още от изострянето на отношенията между САЩ и Турция след опита за преврат от юли 2016 г. и след ориентирането на Анкара към закупуване на руски оръжейни системи. Поведението на Турция обаче в последните дни надхвърля всякакви приемливи граници на възприетите принципи в НАТО и международните отношения. Посланията от Анкара граничат по–скоро с безцеремонен натиск и изнудване по въпроси, които практически е невъзможно да бъдат приети от Брюксел. Последната новина от 26. ноември т.г. е, че Турция няма да подкрепи плановете на НАТО за защита на Полша и Балтийските републики, ако Брюксел не заяви политическата си подкрепа за Анкара в борбата срещу „кюрдския тероризъм” и конкретно Отрядите за народна защита в Сирия, считани от нея за близки до Кюрдската работническа партия. Тези кюрдски отряди обаче влизат в Сирийските демократични сили, които изнесоха сериозна част от борбата срещу „Ислямска държава”, допринесоха за поражението на халифата на истинските терористи, които всъщност Турция години наред подкрепяше и лекуваше в болниците на приграничните турски градове.  Този ултиматум на Ердоган ще влоши още повече ситуацията за Турция в Лондон.  Агенция „Ройтерс” не случайно обърна внимание и на заключението, че  „Турция държи Източна Европа за заложник”,  блокирайки Плана за подкрепа на НАТО, имайки очевидно предвид изграждането на противодействие на така наречената „руска заплаха”. Интересно обаче, защо не реагира по подобен начин, когато Турция ни направи истински заложник, искайки от Европа да подпише споразумението за бежанците и когато през последните месеци продължи да ни изнудва за милиони долари, за да не пусне свободно да емигрират към стария контенент? Турският външен министър Мевлут Чавушоглу на 18. ноември т.г. поиска от германското правителство да арестува и предаде командващия Сирийските демократични сили Ферхат Абди Сахин, който след официално посещение в САЩ трябваше да пристигне в Германия. Същото бе поискано и от САЩ още на 24 октомври, въпреки че лично президентът Тръмп в писмо до Ердоган увери, че Абди е „готов да преговаря с турския президент”. Логично беше, че искането на Анкара нямаше как да бъде изпълнено, когато се касае за човека, чийто заслуги в борбата срещу действителния тероризъм са огромни. Още повече, че почти два месеца след „изтеглянето” на част от американския военен контингент от Северна Сирия, на 22. ноември т.г. отново бе възобновено тясното сътрудничество с кюрдските милиции срещу „Ислямска дърржава”  -  същите местни съюзници, които администрацията на Тръмп изостави за да даде шанс на Турция да нахлуе, а сега съсредоточиха отново усилията си в провинция Дейр ал Зор, на около 120 мили южно от турската граница. Турция определено дискредитира НАТО . А постигнатото привидно разбирателство на срещата Тръмп–Ердоган на 13 ноември на практика не се потвърди. Напротив, след посещението на командира на Сириските демократични сили в САЩ  турско–американските отношения тръгнаха отново стремглаво надолу . Турция няма да се откаже от руските системи за противновъздушна отбрана С-400. Какво означава тогава «съвместна оценка на въздействие « от американски и турски експерти? Освен, че системата най–вероятно няма дса бъде интегрирана в отбранителната система на НАТО. На 20. ноември стана известно, че адвокат на посолството на Германия в Анкара е арестуван още през септември заради събираната от него информация за противници на Ердоган, които са поискали убещиже в Германия, където пребивават като бежнаци и са конфискувани събраните от него материали. Предвид на силно развърнатата шпионска и репресивна мрежа на турските служби в Германия и отвличанията на лица от няколко европейски държави, възникнаха опасения за сигурността на около 50 турски граждани. Това също показва една  безцеремонност на турската страна и незачитане на съюзническите отношения с европейските държави. Турската операция в Сирия не само че бе грубо нарушение на международното право, но вече се доказа че тя  влоши значително хуманитарната ситуация в северните райни на страната.  Не само европейските страни са запознати и реагират на това, но и в Съвета за сигурност на ООН прозвуча аргумента, че Турция не може да оправдава със самозащита подобни агресивни действия. Но и тук членовете на СС на ООН изместиха темата към първото заседание на Сирийския конституционен комитет, пропускайки да се фокусират по–сериозно върху последствията– окупацията на територия, военни престъпления, етническо прочистване, изнасяне на сирийски културни ценности. За християните турската окупация е толкова лоша, колкото беше по времето на халифата на джихадистите от „Ислямска държава”,  смятат местни жители в Северна Сирия, но Европа премълчава нападенията над техните села. От турските въздушни удари и безчинствата на наемниците обаче ежедневно загиват цивилни, жени и деца. Асирийците в Северна Сирия понасят вече втора атака в резултат на което от общо 20 000 души например в района на Чабур са останали само 1000. Много жилищни сгради и църквата им са разрушени от джихадистите. Ликвидирането на пленници е военно престъпление и това също не може да се отрече. Разкритията от последната седмица илюстрират истинското лице на турската политика и това не може да не бъде забелязано в Европа. Част от фактите не бяха тайна, например това, че в така наречената Сирийска национална армия, която бе сформирана, финансирана и подготвена от турската армия и разузнаването МИТ, бяха включени бойци от „Ислямска държава”, от бившия фронт „Ал Нусра”, произлязал от „Ал Кайда” и от редица други ислямистки групировки, които придружават турската армия и вършат черната работа срещу местното кюрдско население. Но сега излязоха допълнителни данни за попълване на т.н. Сирийска национална армия и с кадри от „Мюсюлмански братя”, обявена и в САЩ за терористична организация, които са на заплата към турската хазна. Бюрото на организацията се намира в Берлин. Интерес представляват и данните за идентифицирането на 76 джихадисти, сменили само униформите си. Информационната агенция ANF публикува списък с имената на  39 терористи и снимки на всички, които са изпълнявали поръчки на Турция за убийства на кюрди, за което са получили конкретни финансови възнаграждения . Повечето от тях са от Хомс, Дейр ез Зор, от Ракка и други селища. Те са действали под прикритието на „Сирийската национална армия”. Излиза че Турция ще има основен принос за възраждане на „ Ислямска държава” и това не може да е безразлично на заседаващите в Лондон натовци. Турция трябваше да участва в международната антитерористична коалиция, а всъщност не води борба срещу джихадистите.  Не бе случайно, че когато Западът публикува основните насоки за борба срещу „Ислямска държава”, близки на турското правителство медии съобщиха, че „Анкара заявява несъгласие с целите на Вашингтон”. В краткосрочен план Ердоган успя чрез война навън да тушира донякъде вътрешния натиск върху себе си и правителството си и активира патриотичните настроения. В дългосрочен план обаче, особено в случай на принудително оттегляне на поетите ангажименти в Северна Сирия и политическо решение между режима и Федерацията на Северна Сирия и централната власт в Дамаск,  тази стъпка може да се окаже пирова победа. Множество организации на адвокати от Европа и САЩ се обърнаха към своите правителства с настояването  да се прекрати сътрудничеството с турското правосъдие и полицейската им система, както и да се денонсира споразумението между ЕС и Турция за бежанците.  На 27. ноември стана известно и съдържанието на отвореното им писмо: „Най–новата история на Турция е белязана с разрушаването на държавно–правните норми вътре в страната и международното право навън. Нито бомбардировките на собственото цивилно население 2015–2016 г., нито преформатирането на турската държава в президентска диктатура през следващите години не предизвикаха някаква решителна реакция на западноевропейските правителства. Уволненията на стотици хиляди държавни служители, хвърлянето в затвора на стотици журналисти и адвокати, драконовските преследвания и наказания, изборните манипулации и непризнаването на изборните резултати, които са неудобни на Ердогановия режим, както и агресивното нахлуване в сирийско–кюрдската област Африн, не бяха повод за европейските правителства да поставят под въпрос сътрудничеството си с режима на Ердоган.” Предвид на актуалните събития в Северна Сирия подписалите отвореното писмо настояват правителствата на европейските страни най–после да извлекат отдавна станалите необходими изводи относно потъпкваните от турския режим човешки права и международно право. Те настояват за незабавно прекратяване на полицейското и правно сътрудничество с Турция, суспендиране на Договора за бежанците, оттегляне от всякакви пълномощия за преследване на лица по искане на Турция.  Анкара отдавна не може да бъде нито партньор, нито защитник в бежанската политика , твърдят европейските и американски адвокати. Твърде странно е решението на новата шефка на Европейската комисия първата й инициатива след утвържадаване на състава на Комисията от Европейския парламент да е насочена към критика на Китай за неспазване човешките права на уйгурите, когато в една огромна страна на границата на ЕС като Турция, кандидат за членство в Съюза, има крещящи примери не само за погазване на такива права, но и извършване на военни престъпления и провеждане на политика на неуважение на принципите в НАТО и ЕС, на открито изнудване и заплахи срещу Европа. За делегациите на предстоящата среща на НАТО в Лондон  ще бъде тест  решението, което ще вземат по Турция, макар и без да го отразяват в официален документ. Критиките и антитурските настроения изглежда станаха много силни, защото генералният секретар Столтенберг и западноевропейски политици стигнаха до абсурдни предупреждения като това, че „ако отслабим НАТО” с излизане на САЩ или Турция, ще се разпадне ЕС. Показателни са предупрежденията и на бившия външен министър на Германия Зигмар Габриел:  Ако изгоним Турция от НАТО, това би довело до опита й да се превърне в ядрена държава . Вярно е обаче, че никой не може да „изгони” Турция от НАТО, ако тя сама не си тръгне, защото няма подобна клауза във Вашингтонския договор, а колкото до амбициите на Анкара да притежава ядрено оръжие, те датират от много по–рано от началото на сегашната криза в отношенията й със САЩ и НАТО и вече са в етап на предварителна реализация. Според военния експeрт от САЩ Омар Ламрани „ Ако НАТО не може да разчита на Турция в конкретната борба с Русия, то практически е загубило най–важната военноморска сила в Черно море.”  Ето къде ги „стиска чепика”, както се изразяват на улицата– Русия и Черно море. Най–вероятно ще надделее предложението за запазване на „добри отношения” с Турция заради нейната важна геостратегическа роля и с правилния по принцип довод, че  не трябва да се отъждествяват лидерите на диктаторски режими със самите страни . Мощните демонстрации в Германия и Франция срещу поведението на Турция особено срещу кюрдското население показват обаче едно друго морално и ценностно отношение на будното гражданско общество.  Къде е България  в този момент? Няма подкрепа на Съюза на българските адвокати към отвореното писмо на европейските и американските им колеги, както от Републиканската, така и от Демократическата партия. Няма декларации от Съюза на журналистите срещу режима, заемащ първо място в света по хвърлени техни колеги в затворите, нито от Съюза на учителите за уволнените и преследвани преподаватели, нито на дипломатите, за чистката от 350 техни колеги, които работеха за приемане на Турция в ЕС и за укрепване на НАТО и половината от тях отидоха в затворите. Къде беше църквата, когато подкрепяните от Турция ислямистки групировки избиваха и прогонваха християните в Сирия? По информация от българската делегация президентът Тръмп е имал въпроси към премиера Борисов, между които и такива по Турция. Но нали никой от нас не се съмнява, че той не е тръгнал да защитава кюрдите, християните и международното право, а със сигурност е изтъкнал добрите си връзки с Ердоган и голямото значение на това за „нулевия” бежански поток през България за Европа.  ", "date": "2019.11.29", "title": "Турция разваля атмосферата на юбилейната среща на НАТО в Лондон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402724-57-%D0%B3-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Роза Сябитова шокира публиката с невероятно откровена снимка. 57-годишната водеща на предаването „Да се оженим!\" публикува в Instagram снимка, на която е напълно гола - в кадъра дори можете да забележите част от голата й гръд, която телевизионната знаменитост срамно покрива с ръка.  \r\n   \r\n   В коментар към такава смела снимка Сябитова заяви, че е навлязла във възрасттта , в която може да си позволи да живее както иска и да прави каквото си поиска, без да се налага да гледа назад към онези около себе си. „Не дължиш нищо на никого, живееш както искаш, свободен си! Не те интересува дали мъжете зяпат задника ти, плюеш на това какво казват скучните ти приятели\", пише телевизионната водеща.  \r\n   \r\n   Сябитова дори е сигурна, че сега изглежда много по-секси от която и да е „млада хубава жена с едри гърди\", защото вече не трябва постоянно да се тревожи за външния си вид.  \r\n   \r\n   Истинските фенове на водещата решиха, че знаменитостта е отишла твърде далеч, да реши да се съблече пред камерата. Фенове отбелязаха, че подобни експерименти трябва да се правят само на 20-30 години. Освен това някои попитаха какво мисли настоящият й любовник, бизнесмен на име Ринат, за голите снимки на Сябитова. Въпреки че предприемачът живее в Кипър и според водещата те имат само фиктивен брак, той едва ли ще се зарадва на такава публична голота. \r\n    ", "date": "2019.11.29", "title": "57-г тв водеща се снима чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402725-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82-%D1%81%D0%B5", "text": "Новата Мис Плеймейт Михаела Тодорова бързо надуши откъде духа вятъра и как може да задържи медийното внимание върху себе си. А какъв по-сигурен начин от това да се пуснеш гол от леглото?     „Обожавам закуска в леглото, най-вече плодове. А коя е вашата любима закуска?”, с този провокативен въпрос се обърна Михаела към последователите си и сподели още по-провокативна снимка към написаното.      Новоизлюпената звезда явно обича да закусва без дрехи, но остава загадка кой е авторът на снимката и дали също е без дрехи. Михаела не издава с кой е споделила закуската си, която включва ябълки, банани, портокали и грозде.    Впечатление прави измачканата възглавница до тази на Михаела, което значи, че все пак до нея през нощта е спал някой. Нищо не остава скрито-покрито и в най-скоро време ще се разбере с кого се гушка нощем новата Мис Плеймейт.", "date": "2019.11.29", "title": "Новата Мис Плеймейт се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402726-%D0%B0%D0%BB%D0%B8%D1%81%D0%B8%D1%8F-%D1%81%D0%B5-%D1%80%D0%B0%D0%B7%D0%B2%D0%B8%D1%85%D1%80%D0%B8-%D0%B8", "text": "Попфолк певицата Алисия впечатли последователите си в социалните мрежи с нови снимки, на които се вижда как демонстрира готварски умения. Бившата половинка на Валери Божинов и Николай Михайлов се развихри в кухнята и показа как се правят палачинки. Певицата умело върти тигана, а вместо бяла готварска престилка, е заложила на черен минижуп и секси блузка в същия цвят.            ", "date": "2019.11.29", "title": "Алисия се развихри и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402727-%D0%B3%D0%BB%D0%BE%D1%80%D0%B8%D1%8F-%D1%81-%D0%B8%D0%BD%D1%82%D0%B8%D0%BC%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4", "text": "Глория е на музикалната сцена и под светлините на прожекторите вече 25 години, като за това време си завоюва признанието \"Прима на българския фолк\", дадено ѝ от нейните почитатели. Тя обаче е от изпълнителките, които предпочитат да пазят личния си живот далеч от полезрението на медиите и не изпада в подробности, когато стане въпрос за него.     Съвсем наскоро тя склони да надигне леко завесата на пространството, отредено единствено за нея и близките ѝ, като показа на феновете си мъжа, спечелил сърцето ѝ - пловдивският бизнесмен Йордан Джермански.     Но сега тя е готова да направи нещо повече и е решена да разкрие какво се крие зад кулисите - онова, което през годините е останало скрито от публиката. През декември тя ще разкаже историята на Галина Иванова, момичето от Русе, превърнало се в обичаната от мнозина певица Глория.     Интимните подробности около нея ще излязат наяве заедно с дълбоко скрити тайни от миналото ѝ в автобиографичната ѝ книга \"До последната усмивка\", която ще се появи на пазара преди наближаващите празници, уточнява dir.bg. Звездата на \"Пайнер\" зарадва последователите си в Инстаграм, споделяйки обложката на бъдещото издание. \"Моята книга! Моята история! Предстои нещо, което направихме с много любов - аз и главната редакторка Маргарита Лозанова, за нейно величество публиката! Очаквайте я през декември\", гласи посланието към кадъра, на който тя е облечена в нежен бял тоалет с V-образно деколте. От коментарите към публикацията ѝ става ясно, че почитателите на брюнетката вече са направили предварителни резервации за заглавието и дори питат за електронен вариант на книгата.", "date": "2019.11.29", "title": "Глория с интимна изповед!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402728-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BD%D0%BE%D0%B5%D0%BC%D0%B2%D1%80%D0%B8", "text": "Може да се сблъскате, с измама от близък приятел. Толкова много сте му вярвали, че сега е ужасно да си представите как да общувате в бъдеще. Най-добре е да се успокоите и погледнете на всичко философски. Един добър начин да изхвърлите отрицателното е, да се занимавате с творчество. Може да спечелите, ако успешно рекламирате своите шедьоври. Препоръчително е да бъдете по-реалистични и да не се поддавате на илюзии. Вие сте прекалено мнителни и раними, което днес може да доведе до нервен срив. Ако отдавна сте набелязали да купите някаква вещ, днес без съмнение може да си го позволите. И не се притеснявайте за парите, имате достатъчно. Вечерта ви очаква, незабравима среща. Очаква ви труден ден, когато са възможни всякакви негативни тенденции – конфликти, загуба на пари и дори измами. Но ако имате надежден приятел до вас, ситуацията ще се промени към по-добро. Днес няма да сте в състояние самостоятелно да решавате или да предприемате действия. Подкрепата, ще ви е нужна като въздух.   Възможни са интриги във вашето обкръжение, които да ви изкарат извън нерви. Опитайте се, да си изясните събитията и да намерите морална подкрепа за разрешаване на финансовите проблеми. Някой от бившите ви приятели, упорито ще се стреми към вашето благоразположение. Може да чуете по свой адрес много приятни думи, които да ви вдъхновят за благородни дела. Ще искате да си възвърнете предишния авторитет, но това няма да е лесна задача. Ще трябва много да се постараете и да бъдете изключително учтиви, така че отново да повярват във вас. Изразяване на искрени чувства, ще е необходимо на тези, които наскоро са започнали роман. Само не насилвайте събитията, това ще навреди на връзката. Бъдете по-скромни в желанията. Препоръчително е да прекарате този ден в самота и да обобщите резултатите от работата си. Ако трябва да подобрите уменията си или да научите нещо ново, направете го. Не е изключена спешна или дългосрочна командировка. Основното е, да не се противопоставяте на тези, които са ви помагали много в работата. От авантюри в любота, по-добре се откажете, за да избегнете проблеми. Дома ви, ще се окаже най-надеждното място и защита от всякакви ситуации. Близките хора са готови за вас на подвизи, оценете го. В работата ви, ще се отворят нови перспективи. Само не се претоварвайте, в противен случай ще подкопаете физическото си здраве. От финансови загуби, може да се отървете по един начин - не купувайте нищо. Препоръчително е, активно да се заемете с решаването на имуществени и жилищни проблеми, ако имате такива. Избягвайте днес премествания, инвестиране на пари и спорове с партньори. Всичко това ще доведе само до неприятности. В личния живот, трябва да станете по-инициативни, особено ако е необходимо да се организира празник или парти.   Ще берете плодовете от работа, която неотдавна сте реализирали. За нови проекти, сега не е времето, така че ги отложете. Благоприятно ще се развиват, преговори и срещи със западни партньори. За здравето, ще са полезни общоукрепващи процедури. Вечерта, по-добре се въздържайте от алкохолни напитки. Днес не взимайте кардинални решения, по професионални въпроси. Мероприятия, свързани с празник или тържество, трябва да преминат под вашето твърдо ръководство. От рискови операции с пари и инвестиции, се откажете, дори ако ви подтикват близки хора. Вечерта ви чака скъп и желан подарък. Приходи ще ви носят старите дела, така че бъдете готови да събирате бонуси и премии. Отличен ден за онези, които са решили да сключат брак. Може да си позволите всякакви разходи, защото покупките ще бъдат приятни и полезни. На пътя, трябва да бъдете по-внимателни, както и при работа с електричество. Очаква ви труден ден, така че не трябва да се поддавате на отрицателни емоции. Дори една малка кавга, може бързо да прерасне в скандал. Има възможност да научите нещо ново за работата и да увеличите капитала си. Основното е, да не казвате на никого за бъдещите си планове. Бдителност в ежедневието, няма да бъде излишна.", "date": "2019.11.29", "title": "Дневен хороскоп 29 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402729-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BF%D0%B0%D1%80%D0%B0%D0%BC%D0%BE%D0%BD", "text": "  В средата на ІІІ век, при император Деций, било повдигнато жестоко гонение против християните. Принуждавали ги да извършват кървави жертвоприношения на езическите идоли, а несъгласните били предавани на страшни изтезания. Веднъж във Витиния (Мала Азия) един християнин на име Парамон, като видял мъченията на своите едноверци, извикал: \"Колко невинни страдат за това, че не искат да се поклонят на бездушните идоли!\" Веднага го затворили, проболи му езика и след това го промушили с копия. Заедно с него също убили 370 християни. При царуването на нечестивия цар Деций на изток имало един княз, на име Аквилин, който жестоко преследвал християните. Веднъж той събрал в тъмницата триста и седемдесет християни и отправяйки се към Валсайтийските топли минерални извори*, заповядал да водят с него и мъчениците. * Валсайтийските минерални извори се намират във Витинска област. Бел.ред.     Възнамерявайки да мине покрай идолския храм на Посейдон (езически бог на моретата и водните извори, бел.ред.), той искал да ги принуди да принесат идолска жертва. Като стигнали до капището, той дълго принуждавал светиите да принесат жертва на идола, но не успял да ги склони нито с ласки, нито със заплахи. Случило се така, че в това време покрай тях минавал един благочестив мъж, на име Парамон, а по вяра - християнин. Като видял такова множество свети мъченици, осъдени на смърт, той застанал пред капището на идола и възкликнал с висок глас: - О, колко много невинни праведници убива нечестивият княз за това, че не се покланят на бездушните и неми идоли! Като казал това на всеослушание, той продължил по пътя си. А князът, като чул тези думи на Парамон, пламнал от ярост и заповядал на слугите си веднага да го догонят и да го убият. Нечестивите слуги на още по-нечестивия княз догонили блажения Парамон, който не знаел за това разпореждане, и го хванали, както си вървял по пътя. Отначало те извадили езика му от устата, който изобличил и укорил мъчителя, и го отрязали; после наранили всичките му членове и накрая проболи тялото му с копия. Така светият мъченик Парамон предал благочестивата си душа в Божиите ръце. В същия час и горепосочените свети мъченици, на брой триста и седемдесет, били убити с мечове пред капището на Посейдон за вярата Христова.", "date": "2019.11.29", "title": "Св. мъченик Парамон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402730-29-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1760 г. - Детройт е предаден от Франция в британско владение.   1780 г. - След смъртта на императрица Мария Тереза на престола на Свещената Римска империя застава нейният син Йозеф II.   1787 г. - С едикт на крал Луи XVI във Франция са гарантирани правата за вероизповедание на протестантите в страната.   1830 г. - В Полша избухва въстание срещу руското управление, известно като Ноемврийското въстание.   1877 г. - Американският изобретател Томас Едисън представя фонографа - предшественикът на грамофона.   1899 г. - Основан е футболен клуб „Барселона\".   1916 г. - Първата световна война: Доминиканската република е окупирана от войски на САЩ, като окупацията на страната продължава до 1924 г.   1922 г. - Хауърд Картър отваря гробницата на фараон Тутанкамон за публика.   1927 г. - Александър Альохин, руски и френски шахматист, става четвърти световен шампион по шахмат.   1929 г. - Американският пилот адмирал Ричард Бърд извършва първия полет със самолет над Южния полюс.   1945 г. - Създадена е Федеративна социалистическа република Югославия.   1947 г. - По искане на ООН територията на Палестина е разделена на две части - еврейска и арабска, които по-късно стават отделни държави - Израел и Палестина.   1962 г. - Между Франция и Великобритания е подписан договор за съвместно проектиране и производство на самолета клуб „Конкорд\".   1975 г. - Американските бизнесмени Бил Гейтс и Пол Алън създават фирмата клуб „Майкрософт\".   1981 г. - Актрисата Натали Ууд се удавя по време на инцидент в Калифорния.   1977 г. - АЕЦ „Козлодуй\" е включен в енергийната мрежа на България.   1990 г. - Андрей Луканов е принуден да подаде оставката на правителството под натиска на протестите и стачките, организирани от КТ „Подкрепа\".   1990 г. - Съветът за сигурност на ООН дава съгласието си за използването на военни средства за освобождаване на Кувейт от иракска окупация.   1993 г. - По американския телевизионен канал Кинг Ти Ви е излъчена най-кратката телевизионна реклама от четири кадъра и продължителност 0,133 секунди.  ", "date": "2019.11.29", "title": "29 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402731-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B8%D1%81%D0%BA%D0%B0-%D0%BC%D0%B8-%D1%81%D0%B5-%D1%82%D0%B0%D0%BB%D0%B0%D0%BD%D1%82%D0%B8%D1%82%D0%B5-%D0%BD%D0%B8-%D0%B4%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B5%D0%B2%D1%80%D0%BE%D0%BF%D0%B0", "text": "Българската еврокомисарка Мария Габриел даде специално интервю за ДВ, в което очерта личните си приоритети, както и проблемите, с които смята да се ангажира най-активно.  С нея разговаря Александър Андреев.         Най-напред искам да започна с това, че този нов ресор е едно голямо предизвикателство, защото за първи път под една шапка ще бъдат ключовите думи, които формират триъгълника на знанието - образование, иновации и научни изследвания. Нещо повече, в центъра се намира културата. Културата, както каза и председателката фон дер Лайен, е душата на Европа. Трябва да пазим културното ни наследство, нашата идентичност, защото ценностите ни помагат в този бързоразвиващ се свят на технологиите да отстояваме своя европейски подход. Затова и приоритетите ми ще бъдат насочени към това. Най-добрата инвестиция е инвестицията в хората. Днешните млади хора са не само нашето настояще, но и нашето бъдеще. На първо място - имаме много ясен и силен бюджет. Силен бюджет за програмата “Еразъм”, силен бюджет за програмата “Хоризонт Европа”. Европа няма как да се справи с амбициите си да отговори на предизвикателствата за климатичните промени, за цифровизацията, за демографските предизвикателства, ако няма достатъчно средства, с които да изпълни със съдържание своите амбиции.   Това е ресор, който е пряко свързан с нашето ежедневие. Това, може би, е ресорът, който най-директно засяга всеки един от нас. Всеки иска по-добро образование за децата си, но и възможности за обучение през целия си живот, защото това днес означава и достъп до по-добри работни места. Затова програмата “Еразъм” ще има нов компонент. Имам намерението да създам “Зелен Еразъм”, за да отговаря на желанието на младите ни хора да се включат с истинско участие в опазването на околната среда и борбата с климатичните промени. Ще работим много за създаването на европейските университети. Искаме да имаме истинско европейско законодателно пространство, където мобилността да не е самоцел. А тя да позволява на студентите, заедно с бизнеса, с частния сектор, заедно с неправителствените организации да отговорят на новите предизвикателства. Да трупат опит и знания, така че да са максимално добре подготвени за изискванията и на живота и на пазара на труда. А в контекста на европейските университети: нещо много конкретно – създаване на европейска електронна студентска карта. Студентите ни имат нужда от единен достъп до информация - преди, по време и след техния престой в чужбина. Това определено ще им улесни задачата.   По отношение на програмата “Хоризонт Европа”: много силни са амбициите ни, защото днес Европа е 7% от населението на света, но 1/3 от най-висококачествените научни публикации все още са европейски. 20% от научните открития са европейски. Много би ми се искало талантите ни да останат в Европа, да се развиват тук. Затова специално внимание ще обърна на новите мисии в рамките на програмата “Хоризонт Европа”. Идентифицирали сме шест теми, по които искаме само в рамките на три години да покажем, че имат пряка полза за гражданите  - благодарение на това, че Европейският съюз се ангажира с тях – борба с рака, повече мерки за справяне с предизвикателствата пред енергетиката, интелигентни градове, специално място за креативните индустрии, това за мен е много важно, защото изпращаме много силен сигнал към тях, опазване на водите и почвите, внимание към земеделието. Не бива да забравяме селските райони.   За “Хоризонт Европа” мисиите са важни, защото темата за рака, темата за енергетиката е важна за всички, защото тук разликата между регионите са много големи, а също и разликата в достъпа до тези грижи. Имаме нужда да поставим акцент върху иновациите, за да могат малките и средни предприятия да изберат да останат и се развиват в Европа. Изтичането на мозъци е огромно предизвикателство, няма рецепта-чудо, но поне няколко инструмента да мобилизираме, които да позволят на онези 240 000 европейци, избрали да отидат в Силициевата долина преди две години, да си помислят дали да остават там.     Няма промяна в разпределението на отговорностите и компетенциите. Това, което се промени, е заглавието. Но ние сме европейци. За нас всяка дума е носител на съдържание, значение и на ценност. Промяната в наименованието на заглавието на ресора направи още по-видима неговата всеобхватност и мащабност. Всичко, което и сега ще имам като отговорност – програмата “Хоризонт Европа”, културата, образованието, спорта, младите хора, бяха още в писмото с описанието на мисията, което председателката ми изпрати през септември. На всички тези сектори беше обърнато внимание.     Ще отговарям за плана за действие за цифрово образование. Аз поех ангажимент, искам този план, който имаме сега и който беше публикуван през януари 2018 година, да бъде актуализиран до края на 2020 година. В този план и сега обърнахме внимание на по-безопасния интернет за децата, това е една от най-успешните инициативи, имаме Европейска седмица на програмирането, имаме амбицията 50% от всички училища в Европа да се включат. Имаме намерение да поставим много силен акцент на медийната грамотност, защото това е ключът за борбата с дезинформацията.   Това, което ни предстои, е в рамките на тази една година бързо да го актуализираме и аз ще разчитам много на идеите на младите хора и на хората, които професионално могат да ни дадат мнението си за това кое е най-важно. Защото технологиите се развиват много бързо и ние също трябва максимално бързо да изпреварваме тези действия. Но със сигурност медийната грамотност, безопасният интернет, възможностите за включване на т.нар. компютърно мислене, на кодиране и програмиране от най-ранна възраст, ще продължат да бъдат мои приоритети и в рамките на този актуализиран план за действие за цифровото образование.", "date": "2019.11.29", "title": "Мария Габриел: \"Иска ми се талантите ни да остават в Европа\""}
{"url": "http://www.classa.bg/%D1%81%D0%B2%D1%8F%D1%82/item/402732-%D0%BE%D1%82-%D0%B1%D0%B5%D1%80%D0%BB%D0%B8%D0%BD-%D0%B4%D0%BE-%D0%B1%D0%B5%D0%B9%D1%80%D1%83%D1%82-%D0%BA%D0%B0%D0%BA-%D0%BA%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BF%D0%B5%D1%80%D0%B0%D1%82-%D0%BF%D0%B0%D1%80%D0%B8%D1%82%D0%B5-%D1%81%D0%B8", "text": "Как престъпните кланове в Германия перат незаконно придобитите средства? Схемата не е нова, но продължава да функционира - от Берлин до Бейрут и обратно.       Накратко - клановете влагат престъпно придобитите приходи във фирми и недвижими имоти, след което правят с тях бизнес и печалби на легалния пазар, информира германската обществено-правна телевизия ARD. При това не става дума за отделни членове на семейства, а за добре организирани и действащи в международен мащаб групи, които се опират на широките роднински връзки. Неслучайно за следователите това са \"престъпни икономически фирми\". Петра Лайстер, главна прокурорка по проблемите на организираната престъпност в Берлин, споделя това мнение. От средата на 90-те години тя води разследвания срещу членове на все едни и същи големи фамилии. \"Създава се един вид обща семейна собственост. Всеки помага на всекиго и участва във всичко. Всеки, който е член на семейството, има дял в печалбите, включително тези, които не участват пряко в престъплението\", пояснява Лайстер. Тя описва модела, по който действа един от големите берлински кланове. След сензационния обир на банка през 2014-а година прокурорката се опитва да изясни какво е станало с плячката от близо 10 милиона евро. На базата на направените разкрития прокуратурата конфискува през 2018-а 77 недвижими имота на семейството с обвиненията, че членовете на клана са \"изпрали\" заграбеното и са го вложили в тях. Засега обаче не е доказано, че парите за имотите действително са от обира - тепърва предстои съдилищата да се произнесат. А основанието за конфискацията е законова промяна, позволяваща на властите да изземат имоти, при които не е ясно откъде са дошли парите за закупуването им. В хода на разследването постепенно се очертава следната схема: най-напред кланът изнася заграбеното от Германия в Ливан - в страната, от която някои членове на семейството са избягали в Берлин. С помощта на роднини в Ливан откраднатите пари се вкарват в легален бизнес. Част от тях се влагат в безобидни банкови сметки, от които впоследствие отново се превеждат в Германия. Там пък с тях се купуват недвижими имоти. Точно така е, посочва икономистът Мунир Рашед от Американския университет в Бейрут, който години наред се е занимавал с борбата срещу прането на пари. Покрай широко разпространената корупция в Ливан няма надежден механизъм за контрол на произхода на парите. \"Ако кажа в банката, че искам да преведа един милион долара в Германия, за да закупя там недвижими имоти, банката няма да ми попречи, защото знае, че разполагам с този милион. Системата не се интересува от произхода на парите.\" Затова той би трябвало да се провери в Германия. Макар да е известно, че при парите, превеждани от Ливан, рисковете да са изпрани са високи, нито участващите в покупките на имоти нотариуси, нито банките изразяват някакво съмнение относно преводите, направени от тази страна. Никого не смущава и фактът, че в някои случаи превеждащият парите не е идентичен с купувача. Класически случай на пране на пари - като по учебник. Заподозрените от въпросния клан в Берлин и Бейрут мълчат или отричат обвиненията. Главата на семейството в Берлин - Иса Р., също отрича. Той твърди, че не знае откъде идват средствата за имотите, закупени от други членове на семейството. И до днес не е ясно, дали властите междувременно са успели да издирят всички недвижими имоти на клана. В Германия все още няма централен регистър на недвижимите имоти, поради което проучванията изискват много усилия и време. Председателят на Съюза на германските криминалисти Себастиан Фидлер изтъква, че именно липсата на подобен регистър е основна слабост, която клановете и други престъпни групи целенасочено използват. \"Можем да сме сигурни, че структурите на организираната престъпност съвсем точно знаят къде и как прането на пари функционира изключително добре, т.е. остава незабелязано\", казва Фидлер.", "date": "2019.11.29", "title": "От Берлин до Бейрут - как клановете перат парите си"}
{"url": "http://www.classa.bg/%D1%81%D0%B2%D1%8F%D1%82/item/402733-%D1%83%D0%BD%D0%B3%D0%B0%D1%80%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%BA%D0%BE%D0%BD%D0%BA%D1%83%D1%80%D1%81%D1%8A%D1%82-%D0%B1%D0%B8%D0%BB-%D0%B3%D0%B5%D0%B9%D1%81%D0%BA%D0%B8", "text": "Унгария отказа да участва в конкурса \"Евровизия\", който ще се проведе през 2020 година в Ротердам. Досега имаше само слухове, но няколко медии твърдят, че унгарското правителство  намира конкурса \"твърде гейски\".       Песенният конкурс „Евровизия“ е твърде пъстър музикален фестивал - в него участват хора от различни държави на света, публиката му също е твърде разнородна - той привлича както хомо-, така и хетеросексуални. Всички те заедно празнуват любовта си към музиката. Преди две седмици участието си в „Евровизия\" 2020 отказаха както Унгария, така и Черна гора. И двете държави от дълги години се представят на песенния конкурс. Унгария е изпращала свой представител 19 пъти, а пет пъти се е класирала в първите десет места. Защо сега се отказва?     Официално обяснение нямаше и все още има само предположения, които се основават на изказване на служител на Унгарската държавна телевизия MTVA: Според него, унгарският отказ се дължи на близостта на \"Евровизия” със средите на  . Това съобщава британският вестник “Гардиън”, както и унгарският уебсайт “index.hu”. Държавната телевизия MTVA ежегодно организира вътрешния кръг на \"Евровизия”. Друг близък до управляващите телевизионен канал още в началото на годината определи “Евровизия” като “хомосексуална армада” и заяви, че отказът от участие е важен за “менталното здраве на Унгария”. Рестриктивна политика срещу хомосексуалността Золтан Ковач, говорител на унгарския премиер Виктор Орбан, в Туитър отрече наличието на враждебност към хомосексуалистите и определи съобщенията по темата като “фалшиви новини”, но не посочи официална причина за отказа на Унгария.  Унгария води рестриктивна политика спрямо хомосексуалните. Правата на гейовете и лесбийките са сериозно ограничени, а сключването на бракове между еднополови партньори е забранено. Наскоро депутат обяви, че осиновяването на деца от хомосексуални двойки е равнозначно на педофилия.     Унгарски телевизионен коментатор е цитиран да казва, че “Евровизия” руши обществените вкусове, тъй като в нея участват крещящи травестити и брадати жени. Той очевидно визира участието на Кончита Вурст, която през 2014 година спечели конкурса. Тя искаше по този начин да отправи сигнал за толерантност към хомосексуалните. В следващото издание на “Евровизия” ще вземат участие 41 държави. Конкурсът ще се проведе през май в Ротердам, Нидерландия.", "date": "2019.11.29", "title": "Унгария отказа участие в \"Евровизия\": конкурсът бил \"гейски\""}
