{"url": "http://www.classa.bg/%D1%82%D0%B5%D1%85%D0%BD%D0%BE/item/374081-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B2-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5", "text": "Технологии за изкуствен интелект и машинно обучение, вградени на ниво процесор, започват да навлизат постепенно в смартфоните, отбелязва нов доклад на анализаторската компания Counterpoint Technology Market Research. Пионер в това направление е Apple, която интегрира в новите си флагмани iPhone 8 и iPhone 8 Plus 64-битов чип A11 Bionic с поддръжка на изкуствен интелект (ИИ). Според експертите, в близките няколко години всички устройства на Apple ще започнат да използват ИИ процесори и през 2020 г. компанията ще се утвърди като най-голям играч на пазара за ИИ чипове. В същата посока работи Huawei, която през септември т.г. показа процесора HiSilicon Kirin 970 с невронен процесор (NPU, Neural Processing Unit). Чипът е в основата на новите смартфони Mate 10 и Mate 10 Pro, които бяха обявени официално тази седмица в Мюнхен. В близко време към ИИ тенденцията ще се присъедини и водещият производител на мобилни процесори Qualcomm. Очаква се през 2020 г. американската компания да излезе на второ място по обем на доставките на ИИ чипове, изпреварвайки Samsung и Huawei, прогнозира Counterpoint. През 2018 г. смартфоните с поддръжка на изкуствен интелект на ниво процесор ще заемат 16% от общия обем на доставените на пазара устройства, а към 2019 г. делът им ще се увеличи до 26%. В края на десетилетието ИИ чиповете ще присъстват във всеки трети нов смартфон на пазара, а сумарните им продажби ще превишат половин милиард. Технологиите за изкуствен интелект и машинно обучение ще позволят на смартфоните да изпълняват сложни задачи, вкл. превод на езици в режим на реално време, фото- и видеозаснемане с високо качество, благодарение на автоматичната настройка на оптиката според условията на околната среда и др. В допълнение, виртуалните асистенти с изкуствен интелект ще станат още по-умни и ще могат да помагат по-добре на потребителите. Нещо повече, изкуственият интелект ще позволи на смартфоните да се борят по-ефективно с увеличаващите се киберзаплахи, да предотвратят инфектирането с вируси и да блокират фишингови атаки. Анализаторите очакват бързо разпространение на смартфоните с изкуствен интелект в сегмента на висококласните устройства, а към средата или в края на 2018 г. проникване на ИИ и в моделите от средно ниво. Counterpoint прогнозира, че през 2020 г. над една трета от всички доставяни на пазара смартфони ще имат вградени ИИ възможности.", "date": "2017.10.19", "title": "Изкуствен интелект в смартфоните"}
{"url": "http://www.classa.bg/%D1%81%D0%B2%D1%8F%D1%82/item/374077-%D0%BD%D0%B0%D1%80%D0%BA%D0%BE-%D0%B8%D0%BC%D0%BF%D0%B5%D1%80%D0%B8%D0%B8%D1%82%D0%B5-%D1%81%D1%8A%D1%81-%D0%B7%D0%B5%D0%BC%D0%BD%D0%B8,-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D0%B8-%D0%BC%D0%BE%D1%80%D1%81%D0%BA%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8", "text": "Известно е, че наркобароните държат огромни суми пари, а силата в ръцете им, понякога превишава властта на държавата. От своя страна светът на картелите се характеризира с изключителна степен на насилие. Споровете относно зоните на влияние не знаят милост. Какви средства използват трафикантите на наркотици, за да защитят своите империи? Мексиканските картели имат \"нарко-танкове\", бронирани и подсилени, планирани за възможни сблъсъци и улични битки с полицията, с въоръжените сили и със съперничещите групи наркодилъри. През 2015 г. мексиканските власти намериха цяла фабрика за тези танкове в град Нуево Лорето, щат Тамаулипас. Някои модели дори бяха оборудвани с тежки противооръдейни брони. С развитието на мобилната телефония, трафикантите на наркотици решиха да създадат собствена комуникационна мрежа, която да им позволи да координират своите операции, без властите да могат да се намесят в преговорите. За тази цел те са инсталирали стотици кули, възли и маскирани антени с помощта на техници и инженери, специално отвлечени за тази цел. Независимо от усилията на властите да разрушат тази мрежа в цяло Мексико, картелите продължават да използват сложна комуникационна инфраструктура. Смята се, че голяма част от конфискуваното оборудване се връща в ръцете на престъпниците. През 1994 г. бе открито, че картелът Кали в Колумбия в притежава многопотребителска система IBM AS / 400, едно от най-мощните съоръжения към момента, оценявана на 1,5 милиона долара. Този сървър беше свързан с десетки терминали и бе управляван от екип от шестима специалисти, ръководени от бивш агент на тайните служби на Колумбия. Те са имали достъп до огромни бази данни на телекомуникационните компании и полицията, засичайки информацията за контакт с властите и по този начин разобличавали \"предателите\", които след това ликвидирали. През 2008 г. мексиканските власти заловиха подводница дълга 10 метра край бреговете на град Салина Крус с 5.8 тона кокаин и екипаж от 4 колумбийски граждани. И това не е изолиран случай, американските крайбрежни патрули откриха през същата година поне десет подводници с наркотици. Изработени от фибростъкло, те са трудни за откриване от радари и сонари. Поради това действителният брой на подводните флоти на наркобосовете може да е много по-голям. През 2011 г. граничен патрул на границата между Мексико и Съединените щати откри от мексиканска страна група мъже, които инсталираха странна инженерна структура. Това се оказа катапулт по средновековен модел, който изстрелва, пакети наркотици от другата страна на границата. По-късно бе открито и мощно пневматично оръдие с дължина три метра, което бе монтирано на ван и свързано с въздушен компресор, за същите цели. Доставката на пакети с дрога \"от врата до врата\" чрез супер леки самолети и моторизирани делтаплани е процъфтяваща тенденция сред големите наркокартели. Този вид транспорт предлага възможност за превоз до 100 килограма \"стока\". В продължение на години безпилотните летателни апарати - дронове, налични на пазара, имат изключително ограничена автономия на полета и полезен товар. Но днес възможностите на тези устройства са много по-развити, така че те са все по-чест избор на наркодилърите. Дрон само за няколко хиляди долара може да вдигне до 15 килограма товари. Тези устройства са по-трудни за откриване. Подземните тунели са един от най-популярните методи за превоз на големи пратки на наркотици буквално под носа на правоприлагащите органи или за изпълняване на зрелищни планове за бягство. През 2015 г. известният мексикански наркобос, Хоакин Ел Чапо Гузман се изпарява от затвор с висока степен на сигурност през голям тунел, снабден със собствено осветление и вентилация. В 1,5-километровия тунел имало дори мотоциклет, специално пригоден да се движи по железопътна линия. Наркокартелите не закъсняват да възприемат всички технологични новости и надбягването им с властите продължава.", "date": "2017.10.19", "title": "Нарко-империите със земни, въздушни и морски въоръжени сили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374078-%D1%80%D1%83%D1%81%D0%B8%D1%8F-%D0%BE%D1%82%D0%BA%D1%80%D0%B8-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D0%B5-%D0%B2-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B8", "text": "Русия вижда противоречие в доклада на парламента на България, в който Русия е призната за заплаха, с намерението на българското правителство да развива двустранните отношения, съобщи ТАСС, като цитира коментар на пресслужбата на руското външно министерство, публикуван на сайта на министерство. В коментара се изразява съжаление, че българският парламент \"все пак е одобрил внесения от правителството\" годишен доклад за 2016 г. за състоянието на националната сигурност на България, \"в който Русия е посочена като една от заплахите\". \"Съдържащите се там пасажи рязко противоречат на декларираните от настоящото правителство на Бойко Борисов намерения да развива отношенията с Русия в търговско-икономическата, енергийната и културно-хуманитарната сфери\", се посочва в коментара. Властите също така посочват социологическо проучване, според което 85% от запитаните не виждат в руската външна политика заплаха за България. „Удивително е как такива откровено русофобски документи се приемат от парламент, в който почти половината от депутатите (116 от 240) членуват в група за приятелство с Русия\", посочват още от министерството.", "date": "2017.10.19", "title": "Русия откри противоречие в доклада ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374079-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B3%D0%BE%D1%82%D0%B2%D1%8F%D1%82-%D0%BD%D0%BE%D0%B2-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Американският министър по вътрешната сигурност Илейн Дюк смята, че терористични групи подготвят нови атаки със самолети. Тя каза това по време на речта си в Посолството на САЩ в Лондон. \"Терористичните групировки, независимо дали е \"Ислямска държава\" или друга, искат да осъществят голяма експлозия, като тази от 11 септември 2001 г. Те искат да използват самолет и разузнаването не подлага това под съмнение\", заяви Дюк. Според нея нападенията с използването на микробуси и хладни оръжия имат за цел да създават страх в обществото, но това не означава, \"че екстремистите са изоставили основния си сценарий със самолети\". Министърът отбеляза, че нивото на терористичната заплаха в САЩ е \"невероятно високо\". \"Терористите са силни, бързо се адаптират към всичко и заплахата от терористична атака сега е на най-високо ниво от 11 септември насам. Трябва да разполагаме с всички възможни средства да противодействаме\", каза тя.", "date": "2017.10.19", "title": "Терористите готвят нов 11 септември"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374080-%D0%BF%D1%8A%D1%80%D0%B2%D0%B8-%D1%82%D1%8A%D1%80%D0%B3-%D1%81-%D0%B1%D0%B8%D1%82%D0%BA%D0%BE%D0%B9%D0%BD%D0%B8", "text": "Италианската аукционна къща „Sant'Agostino\" съобщи, че на следващия си търг участниците ще имат възможност да наддават с биткойни. Това ще е първият подобен аукцион, на който плащането с криптовалута ще бъде разрешено. В изявлението се посочва, че в началото на следващата седмица около 600 италиански и чуждестранни предмета, най-вече мебели, ще бъдат изложени на търг и „биткойни ще бъдат приемани като заплащане\". Криптовалутата ще може да се използва и на следващия аукцион в края на ноември, който ще включва картини, бижута и часовници. В момента биткойните на много места не се приемат като надеждна валута заради липсата на държава, централна банка или хазна, която да я издава, въпреки че употребата им постоянно нараства. Валутата се търгува чрез т. нар. блокчейн технология, която позволява публичното съхранение на детайли за трансакции, включително и информация, която идентифицират нейния купувач и продавач. От създаването на биткойна през 2009 г. цената му спрямо традиционните валути постоянно нараства, въпреки че има и периоди на спадове. Миналата седмица за първи път беше премината границата от 5800 долара, след като в началото на годината биткойнът се търгуваше за 966 долара.", "date": "2017.10.19", "title": "Първи търг с биткойни"}
{"url": "http://www.classa.bg/%D1%81%D0%B2%D1%8F%D1%82/item/374073-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BF%D0%B5%D1%80%D1%83%D0%B0%D0%BD%D1%81%D0%BA%D0%B0%D1%82%D0%B0-%D0%B4%D0%B6%D1%83%D0%BD%D0%B3%D0%BB%D0%B0-%D0%B8%D0%B7%D0%B3%D1%83%D0%B1%D0%B5%D0%BD-%D0%B3%D1%80%D0%B0%D0%B4-%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B8%D0%BD%D0%BA%D0%B8%D1%82%D0%B5", "text": "Наследството на Империята на инките е толкова голямо, че дори и днес се появяват следи от тази пред-Колумбова цивилизация. Такива са и находките, открити от четирима независими изследователи по време на експедиция в джунглата на Куско, съобщава вестник Mail. Цитаделата е намерена в провинция Калка след дълго четиридневно пътуване от Сакраменто. \"Първо се изкачват планините и след това се слиза в равнината, това е много труден и сложен терен\", обяснява един от изследователите, Хавиер Пасо. Четиримата пътници открили конструкции, подобни на тези на цивилизацията на инките, сред които стени, тераси и къщи. \"Ние го наричаме \"Изгубения град\", въпреки че се надяваме професионалистите да ни кажат как се е казвал наистина\", казва Хавиер Алегре. Той предполага, че останките съответстват на митичния град на инките Паатити, изгубен в Андите. \"Ние вече знаехме за това място от разказите на нашите баби и дядовци, предавани от поколение на поколение\". Експедицията е координирана с Националната служба за защитени природни територии на Перу (Sernanp) и Дирекцията за децентрализирана култура на Куско. Очакват се експертни доклади относно мистериозния произход на цитаделата в перуанската джунгла.", "date": "2017.10.19", "title": "Откриха в перуанската джунгла изгубен град на империята на инките"}
{"url": "http://www.classa.bg/%D1%81%D0%B2%D1%8F%D1%82/item/374074-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%BD%D0%B0%D1%88%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%B8%D0%B7%D0%BF%D1%80%D0%B0%D1%82%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Президентът на Венецуела Николас Мадуро заяви, че народът на страната му е изпратил на Вашингтон \"брутално с послание\", благодарение на образцовия избор на губернатори на изборите миналата неделя. Също така той обяви, че от правителствените кандидати вече има спечелени 18 губернатори, от общо 23. \"Приемаме победата със смирение, защото нашият народ изпрати брутално послание на Доналд Тръмп, както и на националната и международна десница\", заяви Мадуро във връзка с кампанията дестабилизация на опозицията. Той поздрави избраните губернатори и регистрираното ниво на участие на 61.14% от гласоподавателите. \"Силите, които ни смятат за задния си двор, пуснаха цялото си извращение през всички форми на война\", каза той. Венецуелската опозиция има \"вътрешни и външни съюзници, които подкрепяха плановете им за дестабилизация\". \"Научихме се да се справяме спокойно с всяка ситуация, от пораженията, до победите, с високо ниво на осъзнаване и зрели ценности\". \"Преживяхме дълбока трансформация\", заяви президентът във връзка с дестабилизиращите планове срещу Венецуела и неотдавнашните икономически санкции от Съединените щати. \"Няма икономическа война, която ще накара този народ да се откаже\", каза той.", "date": "2017.10.19", "title": "Николас Мадуро: \"Нашият народ изпрати брутално послание на Доналд Тръмп\""}
{"url": "http://www.classa.bg/%D1%81%D0%B2%D1%8F%D1%82/item/374075-%D1%80%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0-%D1%81%D0%B2%D0%BE%D1%8F-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B8%D1%81%D0%BA%D0%B0%D0%BD%D0%B4%D0%B5%D1%80", "text": "Нова ракета за тактическо-оперативния комплекс Искандер е била тествана на руския полигон в Капустин Яр в провинция Астрахан, съобщи пред журналисти ръководителят на полигона, генерал-майор Кислов. \"От най-важните събития, случили се наскоро, може да се подчертае завършването на междуведомствените тестове на нова ракета за ракетен комплекс Искандер\", каза Кислов в навечерието на отбелязването на 70-годишнината от първото пускането на балистичната ракета с голям обхват A-4. Комплексът тактически оперативни ракети Искандер-М, който за първи път бе представен пред руската армия през 2013 г., има за цели ракетни системи, ракетни установки, артилерия за далечни разстояния, командни пунктове, както и самолети и хеликоптери на разстояние няколкостотин километра. Генерал-майорът подчерта, че полигон Капустин Яр е в процес на интензивна модернизация и в момента там се развива нова противоракетна система в силози.", "date": "2017.10.19", "title": "Русия тества нова ракета за своя комплекс Искандер"}
{"url": "http://www.classa.bg/%D1%81%D0%B2%D1%8F%D1%82/item/374076-hsbc-%D1%87%D0%B5%D1%81%D1%82%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE-%D1%81%D0%B2%D0%BE%D0%B8%D1%82%D0%B5-%D0%BA%D0%BB%D0%B8%D0%B5%D0%BD%D1%82%D0%B8", "text": "Анализаторът Макс Кайзер посвети цял час телевизионно време на обсъждането на текущите съдебни дела срещу някои ръководители на британския мултинационален гигант за банкови и финансови услуги HSBC, за предполагаемото манипулиране на цената на лирата-стерлинга. HSBC е измамила компанията за нефт и газ Cairn Energy PLC, която искала да конвертира в паунди 3.500 милиона долара. Благодарение на тази операция HSBC прибрала за себе си над $ 8 милиона, причинявайки на клиента загуби, като надула цената на паунда точно преди момента на фиксиране. \"Това, което обикновено прави HSBC е да изнасилва финансово много от своите клиенти, както правят и JP Morgan или Goldman Sachs\", каза Макс Кийзер. \"Всички, които се посвещават (в кавички) да насърчават пазара или да добавят ликвидност, финансово насилват клиентите си и то в промишлен мащаб, което кара икономиката да страда\", каза той. В допълнение, Кайзер припомни, че по този повод във Франция бе създадено понятието \"финансов педофил\", което накара правосъдието да предложи да бъдат третирани операторите на BNP, една от водещите банки в Европа, както и на други френски банки, точно като са подсъдни педофилите. \"Това бързо се превръща в корпоративна идентичност, при която те правят каквото им е угодно, без да се налага да плащат за последствията. И няма нищо, което да ги спира да извършват отново и отново същите финансови престъпления.\"", "date": "2017.10.19", "title": "HSBC често изнасилва финансово своите клиенти"}
{"url": "http://www.classa.bg/%D1%81%D0%B2%D1%8F%D1%82/item/374072-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D1%82%D0%B5%D0%BB%D0%B5%D1%81%D0%BA%D0%BE%D0%BF-%D0%BF%D1%80%D0%B0%D0%B2%D0%B8-%D0%BF%D1%8A%D1%80%D0%B2%D0%B8%D1%82%D0%B5-%D1%81%D0%B8-%D0%BE%D1%82%D0%BA%D1%80%D0%B8%D1%82%D0%B8%D1%8F-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Телескопът със сферична апертура 500 метра (FAST), който беше открит през септември 2016 г. в Китай и се счита за най-големият в света, вече започна да жъне първите си плодове и откри две въртящи се звезди, известни като пулсари. Откритието бе съобщено от Националните астрономически обсерватории на Китай (NAOC). Два от пулсарите, наречени J1859-01 и J1931-01, са на 16 000 и 4 100 светлинни години от Земята, с периоди на въртене съответно 1,83 и 0,59 секунди. Пулсарите са неутронни звезди, образувани след експлозия на свръхнова. Те са склонни да се въртят много бързо и да излъчват силни радио сигнали. Според Ли Ди, главен учен от радиоастрономическия отдел на NAOC, пулсарите са били открити на 22 и 25 август, когато FAST изследва южната галактическа равнина. Откритието по-късно бе потвърдено от радиотелескопа Parkes в Австралия. Ли Ди заяви, че FAST вече е открил десетки потенциални кандидати за пулсари, 6 от които вече са потвърдени от международни организации. Откакто британските астрономи Джослин Бел и Антъни Хюиш открили първите пулсари на 28 ноември 1967 г, са били идентифицирани повече от 2700 пулсари, почти всички в обхвата на Млечния път. Много учени смятат, че FAST ще бъде първият телескоп, който ще улови пулсар извън галактиката.", "date": "2017.10.19", "title": "Китайският гигантски телескоп прави първите си открития в космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374071-%D1%87%D0%B5%D1%81%D1%82%D0%B8%D1%82%D0%BE-%D1%80%D0%B5%D0%B6%D0%B0%D1%82-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D0%BE%D1%82-1-%D1%8F%D0%BD%D1%83%D0%B0%D1%80%D0%B8", "text": "Първите три дни от болничните ще бъдат орязани - работодателите ще продължат да ги плащат, но в намален размер. От 1 януари фирмите ще плащат само 50% от осигурителния доход за първите три дни вместо сегашните 70%, а НОИ ще продължи да плаща от четвъртия ден нататък в размер на 80%, както е в момента. За пръв път от много време насам през 2018 г. ще има по-високо минимално обезщетение за безработица, но пък се въвежда таван на сумата за безработица и ще се иска по-дълъг осигурителен период за това право, съобщава в.\"Сега\".      Втората година от майчинството ще се плаща по 380 лв. на месец вместо по 340 лв. Максималният осигурителен доход се запазва на 2600 лв., а с него и таванът на пенсиите - 910 лв. Предлага се обаче значително увеличение на минималния осигурителен доход на земеделците - от 300 лв. на 480 лв., което вероятно ще срещне силна опозиция от ДПС в парламента.    Това са най-важните промени, заложени в проекта на бюджет на Държавното обществено осигуряване за 2018 г. \"С оглед облекчаване на бизнеса и превенция на злоупотреби с правото на отпуск поради временна неработоспособност се предлага процентът, в който се определя възнаграждението, изплащано от работодателите за първите три работни дни, да бъде намален от 70 на 50% от среднодневното брутно възнаграждение\", пише в мотивите.   Бизнесът от години настоява да не плаща първите три дни. Тази мярка бе въведена през 2009 г. като временна и антикризисна, но остана да действа и до днес, за да се ограничат злоупотребите и да се завиши контролът при харченето на държавните пари.    Ефектът от нея обаче отдавна се изчерпа и разходите растат, а институциите тепърва ще правят анализ, за да набележат мерки срещу фалшивите болнични. Добри и лоши новини има при обезщетенията за безработица. Минималното дневно обезщетение се вдига на 9 лв. при 7.20 лв. сега. Въвежда се обаче и максимално дневно обезщетение - от 74.29 лв. дневно.    То е определено на базата на максималния размер на месечния осигурителен доход и няма да ощети останалите без работа у нас, уверяват от НОИ. От мотивите към законопроекта обаче излиза, че целта е да се сложи таван на парите, които получават хората, работили в чужбина. Техният брой напоследък расте и в момента обезщетението им у нас не е ограничено.    \"В тази връзка липсата на ограничение в размера на паричното обезщетение за безработица води до значително увеличаване на изразходваните средства от фонд \"Безработица\" и създава условия за неравнопоставеност между реципиентите на това осигурително плащане\", пише в мотивите. Към юни българите, работили в чужбина, които получават обезщетението си у нас, са 2025 души.   Средно те вземат по 1259 лв., което е в пъти по-високо от средното обезщетение за безработните у нас. Предлага се и друга рестрикция за обезщетението за безработица - от догодина ще е нужно човек да се е осигурявал поне 12 месеца през последната година и половина, а не както сега само 9 месеца. Очакваният ефект само от тази промяна са 63 млн. лв. икономия.    Допълнително се затяга още едно условие - ще се искат повече години стаж за различните периоди, в които НОИ плаща обезщетението. Максималното обезщетение - за 12 месеца, ще се полага само при стаж над 15 г., а не при 12, както е сега. Лоша новина има за коалиционните партньори от Патриотичния фронт, които заявиха готовност да продължат битката за 300 лв. минимална пенсия.    Догодина нейният размер няма да се увеличава значително, а както всички останали - с 3.8% и от 1 юли ще е 207.60 лв. Специален текст гарантира, че няма да се повтори ситуацията от тази година, когато хиляди пенсионери получиха нула лева от индексацията на пенсиите или по-ниско увеличение от предвиденото в закона. Другата важна промяна е свързана с ранното пенсиониране на хората в масовата трета категория.    Мъжете и жените, които имат необходимия по закон стаж, могат да се пенсионират една година по-рано. В момента обаче НОИ им намалява пожизнено пенсията с по 0.4% за всеки недостигащ месец възраст. От догодина намалението ще е само докато човек навърши общите години за пенсия.", "date": "2017.10.19", "title": "Честито! Режат болничните от 1 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374066-%D0%BA%D0%BE%D0%B9-%D1%89%D0%B5-%D0%B1%D1%8A%D0%B4%D0%B5-%D0%BD%D0%BE%D0%B2%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5", "text": "След изборното поражение на ВМРО-ДПМНЕ все по-гласни са исканията за оставка на лидера Никола Груевски. В сегашното ръководство правят анализи, реформаторите смятат, че оставката е необходима, а анализаторите посочват, че новият лидер не трябва да се търси между “старите лица”.   Във ВМРО-ДПМНЕ започна вътрешнопартийната дискусия за резултатите от местните избори в неделя, потвърди партийният говорител Иво Котевски, без да съобщава повече подробности. “Обществеността ще бъде информирана, когато направим окончателните анализи, щом завърши дискусията”, казва Котевски.   Все пак на въпроса дали евентуалната оставка на председателя на партията Никола Груевски е част от тези дискусии, Котевски се позова на пресконференцията на лидера, на която Груевски даде първоначалните оценки.   След поражението в неделя Груевски каза, че той има най-висока отговорност и че веднага след изборите ще се дискутира за всичко това и за бъдещата посока. И докато сегашните висши партийни структури изглеждат затворени за дискусия, за евентуална оставка на техния председател, такива дебати започнаха в обществото от хора, смятани за близки до ВМРО-ДПМНЕ или които са част от партията.  ", "date": "2017.10.19", "title": "Кой ще бъде новият лидер на ВМРО-ДПМНЕ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374067-usa-%D1%81%D1%85%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D1%83%D1%82%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%B1%D0%BE%D1%80%D0%B8%D1%81%D0%BE%D0%B2-%E2%80%93-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B8%D0%BB%D0%B8-%E2%80%9C%D0%BF%D0%BE%D1%87%D0%B5%D1%82%D0%B5%D0%BD-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%E2%80%9D", "text": "Дежурният „информатор“ по писане на „рапорти“ към чужда спец. централа, находяща се в USA, лицето с особената форма на главата – Цветан Цветанов, е във вихъра си по отиграване на поръчана СХЕМА, която е зададена от американците.   Ситуацията вече активира „умни и красиви“, „прокопиевци“ и всякакви „десни“ – накачени на хранилката Фондация „Америка за България“. Моторът зад кулисите на Схемата е лицето Цветан Цветанов.     Борисов трябва да бъде изтикан от управленската сцена – а за бъдещ премиер отсега е спряган по поръка на американските ментори на Цветанов – Росен Плевнелиев.   Борисов трябва да бъде „утешен“ евентуално с ролята на бъдещ президент, а в краен случай – да му бъде отредена ролята на „почетен председател на ГЕРБ“. Иначе казано – мачлета в пенсия.   За целта са впрегнати всички ресурси и кинти, свързани и с „умни и красиви“, „протестъри“, „прокопиевци“ и всякакви накачулени на кинтите на Фондация „Америка за България“.   Медийно са активирани лица като Иван Костов, който ни в клин, ни в ръкав се пръкна в интервю с журналистка, купена с кинти от Фондация „Америка за България“.   Седмица по-рано Росен Плевнелиев пък е „реанимиран“ медийно с интервю в „24 часа“.   В същото време патриотинът Валери Симеонов, който от месеци наред във всяка своя тв изява натрапчиво непрекъснато споменава с благоволение и уважение не друг, а именно Цветан Цветанов, продължава да не пропуска да го спомене, където  седне и стане.   Самият Цветан Цветанов дефилира от тв студио та дотам – да кацне в biTV, където Сашо Диков само дето не му обърса задника, че и с поклон. Същото направи преди това с авера на Цветанов – Валери Симеонов. Иначе телевизията, която минава за „протестърска“ и под егидата на Цветан Василев.   Междувременно лицето Цветан Цветанов е впрегнало специалните служби и всички ресурси /хакерски, тролски/  срещу заплащане, за да бъде овладяно пространството на Фейсбук, което досега минаваше за „свободно“, като се блокират МАСОВО всички, които по списък са обявени за „неправилни“ и „неудобни“ за властта и щенията му. Така на практика Фейсбук изпълнява мерзките ЦЕНЗУРНИ прийоми на една от най – мракобесните фигури в „демократичната“ история на България.", "date": "2017.10.19", "title": "USA схема: Цветанов бута Плевнелиев за премиер. Борисов – (евентуално) президент или “почетен председател”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374068-%D1%81%D0%BB%D0%B5%D0%B4-3,8-%D1%80%D1%8A%D1%81%D1%82-%D0%BD%D0%B0-%D0%BF%D0%B5%D0%BD%D1%81%D0%B8%D0%B8%D1%82%D0%B5,-100-%D1%80%D1%8A%D1%81%D1%82-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B8-%D0%B2%D0%B8%D1%81%D1%88%D0%B8-%D0%BD%D0%B0%D1%87%D0%B0%D0%BB%D0%BD%D0%B8%D1%86%D0%B8%E2%80%A6", "text": "Правителството обеща 3,8% ръст на пенсиите догодина. Обещало е, не е изпълнено, и е за в бъдеще време. Но да допуснем, че ще се случи.   Без да е в бъдеще време, а незабавно обаче, драстично бяха вдигнати заплатите на заместник министрите и политическите кабинети. Те вече ще взимат 80-90% от заплатата на министъра, т.е. ще получат ръст от около 1800 лв. сега на около 3600 лв. от следващия месец.     Гаврата е пълна и на фона на всевъзможни шуро-баджанашки скандали, от които стана ясно, че всякакви такива длъжности са хранилки за роднини, кумове и сватове. Т.е. вместо да разгони роднинските администрации, Бойко им вдига заплатите.   В същото време депутатската заплата в момента е над 3000 лв., а с екстрите и безотчетните пари народните любимци получават по около 5000 лв.   Минималната пенсия, след много кандърми, стана 200 лв. Но не за всички, защото около 1/3 от пенсионерите бяха отрязани с “малки букви в закона”.", "date": "2017.10.19", "title": "След 3,8% ръст на пенсиите, 100% ръст на заплатите на зам.-министри и висши началници…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374069-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D1%8E%D1%80%D0%B8%D1%81%D1%82%D0%BA%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%B8%D0%BC%D0%B0-%D1%80%D0%B0%D0%B7%D0%BB%D0%B8%D0%BA%D0%B0-%D0%BC%D0%B5%D0%B6%D0%B4%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B8-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "Министърът на правосъдието Цецка Цачева обясни в студиото на Нова телевизия защо смята, че има корупция, която не е престъпление. Оказа се, че юридическата мисъл на Цачева е достигнала небивали висоти, достойни за Нобелова награда. Според нея, има разлика между корупция и корупционни престъпления. корупцията била общото понятие, в което се включват корупционните престъпления. Ерго, има и корупция, която не е престъпление. С това откритие Цачева задължително трябва да бъде направена популярна в света.   Правосъдният министър продължи да защитава създаването на един антикорупционен орган, който да обедини трите, които десйтват сега, но не обясни с какво това ще промени практиката досега. \"Искам да разбера има ли корумпирани политици, но това не мога да науча, ако питам прокуратурата с писмо\", каза Цачева и на въпрос иска ли да научи кои политици са взимали пари от КТБ каза, че това може да стане само, ако има влязла в сила присъда. \r\n   Това обърка дори кроткия по принцип водещ Виктор Николаев и той зададе три пъти един и същи въпрос-искате ли да научите кои политици са ползвали КТБ за да получават високи лихви или кредити с ниски лихви. \r\n   Тя изтъкна, че след фалита на КТБ се правят много стъпки, включително промяна в законодателството. вероятно тя имаше предвид новите промени, обещани от Йордан Цонев и Делян Пеевски. Цачева обяви още едно откритие, което може да побърка всеки юрист- трите антикорупционни органа щели \"функционално да се слеят\" с новия суперорган. Фрог попита езиковеди какво значи \"функционално сливане\" и се оказа ,че това е просто продължаване на същите функции със същите параметри под нова шапка. \r\n  \r\n  \r\n   \r\n", "date": "2017.10.19", "title": "Великата юристка Цецка Цачева: Има разлика между корупцията и корупционните престъпления"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374070-%D0%B1%D0%B5%D0%B4%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D0%BE%D0%BF%D0%BB%D0%B0%D1%89%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5", "text": "Системата на здравеопазването фалира, тя е консервативна система. Това коментира бившият секретар на Българския лекарски съюз (БЛС) д-р Димитър Ленков. По думите му политиците са виновни за това, че у нас е скъсана връзката между лекаря и пациента. А в страната ни са останали много големи професионалисти, които оказват адекватна медицинска помощ. „Най-лесно е да обвиниш лечебното заведение за грешка“, заяви той, като уточни, че много хора предпочитат да дойдат от чужбина, за да получат тук медицинска помощ.  „Българинът, колкото и да е беден, той най-много доплаща за здравеопазването“, заяви д-р Димитър Ленков. Според него системата е достатъчно болна и това се вижда дори от новинарските емисии.", "date": "2017.10.19", "title": "Бедният българин най-много доплаща за здравеопазване"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/374062-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B8%D0%B7%D0%B3%D1%83%D0%B1%D0%B5%D0%BD%D0%B8%D1%82%D0%B5-%D0%BC%D0%BE%D1%80%D1%81%D0%BA%D0%B8-%D1%85%D0%BE%D1%80%D0%B0-%D0%BE%D1%82-%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D0%B5-%D1%80%D0%B0%D0%B7%D0%BA%D1%80%D0%B8%D1%82%D0%B0-%D0%B2-%D0%B4%D1%80%D0%B5%D0%B2%D0%BD%D0%B8-%D0%B9%D0%B5%D1%80%D0%BE%D0%B3%D0%BB%D0%B8%D1%84%D0%B8", "text": "Археолози разкриха хилядолетна мистерия, свързана със завладяването на цивилизованите земи, описано в Библията, от така наречените   през 1190 година преди Новата ера. Така те слагат край на Бронзовата ера от развитието на човечеството, пише списание  .   Учените са успели да разберат написаното на каменен блок, открит в Турция преди повече от 100 години. Швейцарски и холандски археолози са разчели написаното на най-голямата каменна плоча от Бронзовата епоха.   Дългата повече от 30 метра варовикова плоча е била намерена в Турция през 1878 от френският археолог Жорж Перо. По-късно плочата е разрушена, но за щастие Перо е успял преди това да препише знаците от нея. Едва през 50-те години на миналия век започват опитите да бъдат разчетени Лувианските йероглифи, както е наречен текстът, написан на езика на древните хора живели в днешните земи на югоизточна Турция.   Откритието на швейцарските и холандски археолози доказва, че надписът е бил поръчан от владетелят Купанта – Курунта, който е бил начело на държавата от Бронзовата епоха разположена в западната част на днешна Мала Азия. Неговите войски са завоювали земите принадлежали на цивилизацията на хититите, (хетите), които са първите индоевропейци заселили се в Мала Азия, като са ги нападнали от изток. Това е станало с флотилия, към която са се присъединили и някои местни племена. Така войските на   са били предвождани от четири принца и са успели да завладеят редица градове по днешните земи на Сирия и Израел, построили са крепостта в Ашкелон и са стигнали чак до древен Египет.     Написаното на каменната плоча обяснява как цивилизациите от Бронзовата епоха са отстъпили от източния край на Средиземно море, нещо което дълго време модерната археология не можеше да обясни.   Началото на новото откритие е поставено преди повече от 30 години, когато екип от турски и американски експерти, започват да превеждат надписа открит от Жорж Перо през 19-ти век, след като проучват архива на Османската империя. След много трудности се стига до публикуване на надписа през 1985 г., но докато копията се появят, целият оригинален екип от изследователи е починал.   Копията от надписа са открити отново в началото на този век,  в имението на английския пра-историк  Джеймс Мелаарт, който почива през 2012 г. След това неговото наследство е предадено на швейцарския археолог д-р Еберхард Зангер, президент на фондация Лувиан Студио, който заедно с холандски колеги редактира финално и публикува материала.", "date": "2017.10.19", "title": "Мистерията на изгубените морски хора от Библията е разкрита в древни йероглифи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374063-%D0%BC%D0%B8%D0%BB%D0%B8%D0%BE%D0%BD%D0%B8-%D0%B4%D0%BE%D0%BB%D0%B0%D1%80%D0%B8-%D0%BF%D0%BE%D0%B4-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B7%D0%BB%D0%B0%D1%82%D0%BE-%D0%B8-%D1%81%D1%80%D0%B5%D0%B1%D1%80%D0%BE-%D0%B2-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F", "text": "На всички ни се е случвало да пуснем водата в тоалетната и да съжаляваме, но очевидно в Швейцария „там долу“ си е направо златна мина – буквално.   Учени са изчислили, че годишно само в Швейцария злато за около 1,5 милиона долара и сребро за още толкова попадат в шахтите на канализацията. Това са 3 милиона долара годишно, които изтичат надолу по канала всяка година.   Преди да запретнете ръкави и да поставите запушалка на носа си имайте предвид, че усилието не си заслужава, дори ако включите всички други видове метали, които могат да се открият „долу“.   Екипът от Швейцарския Федерелен Институт по Водни Науки и Технологии (Eawag) под наблюдението на Офиса по околната среда е анализирал 64 завода (!!! б.р.) за третиране на отпадни води в страната.     Учените установили, че годишно в канализацията на национално ниво попадат 43 килограма злато, 3000 кт сребро, 1070 кг гадолиний, 1500 кг неодим и 150 кг итрий.   Наличието на метали в отпадните води е известен факт от много време насам. Водата често се използва за напояване на култури и е важно да се знае как съставът й засяга почвата, в която се използва. Някои елементи са токсични и използването им за напояване на  хранителни култури е фундаментално лоша идея.   Едва преди няколко години изследователите в САЩ решиха да търсят ценни метали. Те откриха злато в американската отпадъчна утайка на стойност около 13 млн долара.   Според изследователите на Eawag металите, открити в швейцарската канализация, не представляват риск за околната среда. Тяхното изследване просто показва колко много благороден метал се губи.   Гадолиний, неодим и итрий са всички редки метали с приложения, които варират от неутронна радиография за лечение на тумори до производство на магнити, сплави и т.н.   Как може да попадат в канализацията, вероятно се чудите. Някои от тях очевидно са от домакинства.   Едно проучване още от 2002 г. например установява, че много от открития живак в отпадъчните води на Стокхолм, Швеция, идва от амалгамата, използвана за запълване на зъбните кариеси, докато оловото и хромът идват от измиванията на автомобили.   Изследването на САЩ от 2015 г. също така отбелязва, че много от металите, които откриват, вероятно са резултат от промишлена дейност. Екипът на Eawag установи, че концентрациите на метали в отпадни води варират от регион до регион, което съответства на тази хипотеза.   „Например в кантон Юра са открити повишени концентрации на рутений, родий и злато (вероятно заради часовникарската индустрия) и арсеник (вероятно геогенен) в части на Граубюнден и Вале“, пишат в изявлението си.   „На някои места в Тичино концентрациите на злато в утайките от пречиствателни станции са достатъчно високи, за да си струва извличането му. Това може да се дължи на наличието на няколко златни рафинерии в региона“.   В най-общия случай обаче опитът да се съберат металите не си заслужава усилията или финансово или количествено.   Например общата наличност на алуминий и мед в отпадните води се изчислява съответно на 0,2% и 4% от годишния внос на Швейцария.", "date": "2017.10.19", "title": "Милиони долари под формата на злато и сребро в канализацията на Швейцария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374064-%D0%B4%D0%BD%D0%B5%D1%81-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B2%D0%B5%D1%82%D0%B5%D1%86,-%D0%B8%D0%B7%D0%B2%D1%8A%D1%80%D1%88%D0%B8%D0%BB-%D0%BC%D0%BD%D0%BE%D0%B3%D0%BE-%D1%87%D1%83%D0%B4%D0%B5%D1%81%D0%B0", "text": " (ок. 876-946). Чества се на 19 октомври, заедно със св. пророк Иоил. На 19 октомври Църквата празнува скромния отшелник от Рила планина, когото още приживе наричали земен ангел и небесен жител.    Най-великият светец на българската земя, преподобни Иван Рилски се родил около 876 г. в Скрино, разположено в гънките на Осоговската планина край р. Струма (край град Дупница). Бил съвременник на княз Борис (852-889) и на неговия син Владимир, на цар Симеон Велики и на Симеоновия син цар Петър. До 25-годишната си възраст бил пастир. От крехка възраст в душата на Иван започнала да се развива и крепне религиозната вяра.      По това време из цяла България започнали да се строят църкви и манастири. Новооснованите обители ставали не само огнища на християнството, но и книжовни и просветни средища. Желанието на юношата било да се посвети напълно в служение на Бога и в някоя света обител да се отдаде на монашески живот.      Отначало Иван постъпил в близкия манастир \"Св. Димитрий\" под самия връх Руен. Тук той не само развил своите заложби към духовно съзерцание, но и получил образование и придобил знания от свещените, богослужебни и религиозни книги. Приел монашеството, но не останал задълго в обителта, а се отдал на живот в пълна самота, молитви, пост и лишения.    Преподобни Иван Рилски се подвизавал на много места, докато най-после се установил в прекрасната рилска планинска пустиня, където останал до края на живота си. Там той основал манастир, който съществува вече хиляда години.    Извършил много чудеса през живота си и подир смъртта си: нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила.    Славата на отшелника постепенно се разпространила по цялата страна и достигнала чак до столицата. Използвайки едно свое пътуване до София, цар Петър I изминал около 120-километровото разстояние до планината, за да се види с благочестивия старец.    Праведният Иван обаче не го допуснал до себе си, а само му се поклонил отдалеч, като монархът отговорил със същото. Отшелникът, естествено, върнал обратно и изпратеното му от цар Петър злато. Това още повече увеличило славата му и към него започнали да се присъединяват ученици, които строели за себе си колиби наоколо. Такова било началото на най-известния български манастир.    Преди смъртта си преподобни Иван отишъл на пълно уединение, там съставил своето \"завещание\" (вж. Завет на Св. Иван Рилски Чудотворец). Починал на 18 август 946 година на около 70 годишна възраст и бил погребан в притвора на църквицата в каменна гробница, която е запазена и до днес. Неговото успение Църквата възспоменава всяка година на същата дата.    Преподобният Иван Рилски е обявен за изключителен небесен покровител на българския народ и се ползва с народната благовейна почит.", "date": "2017.10.19", "title": "Днес почитаме най-великият български светец, извършил много чудеса"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374065-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D1%81%D0%B8-%D0%BA%D1%83%D0%BF%D0%B8-%D0%B6%D0%B8%D0%B2%D0%BE%D1%82-%D0%B4%D0%BE-2071-%D0%B3", "text": "Дарението от 18 млрд. долара, направено от 87 годишния милиардер на фондация „Отворено общество\", ще донесе нови 55 години страдание за света Грантово зависимите „медии\" и НПО-та в България от вчера имат основателен за тях повод да празнуват.    Менторът им Джордж Сорос реши да дари по-голямата част от богатството си, в размер на 18 млрд. долара, на собствената си фондация „Отворено общество\". Простата сметка показва, че щом от 1981г., когато е създадена тази организация, същата е захранена с 12 млрд. долара, вчерашното дарение ще стигне за издръжка на 39-те й офиса по цял свят, опериращи в над 100 държави, поне до 2071г.    Тогава Сорос би бил на 141 години и едва ли ще успее лично да се наслади на плодовете, които това негово дарение ще „роди\". Със сигурност обаче за народите по света, новината за тези пари е само пореден повод за разпалване на основателната омраза против личността му. Унгарски евреин, Сорос натрупва богатството си чрез безскрупулни валутни спекулации, причинили не една световна криза.      Според публикации в медиите, цитиращи негово интервю за CBS през 1998г., заложбите и „моралът\" на Сорос проличават още по време на нацизма, когато при окупацията на Унгария, същият, нищо че е евреин и почти дете, помага на нацистите да конфискуват имуществото на неговите събратя по произход. Според Сорос, това дори били „най-щастливите му години\" и не чувствал никаква вина за стореното. Тези подробности от житието му едва ли са толкова важни сега, но пък ясно показват, че пропагандираните от Сорос „ценности\", „морал\" и „развитие на гражданското общество и демокрацията\", са много далеч от „принципите\" на собствената му личност и представляват само красиво звучащи думи и прикритие на истинските му цели – превземане на политическата система и подчиняване на конкретната държава на собствените му спекулативни интереси.    Заради тези си цели е способен да срутва финансови пазари, да причинява икономически кризи, обричайки на бедност цели региони, дори да разпалва войни и „майдани\".    Оглеждайки се в последователите на сектата му в България, „моралът\" им е същия. Иво Прокопиев е обвиняем \"бизнесмен\", забогатял от криминалната приватизация, Българският хелзинкски комитет се грижи за интересите на убийци и изнасилвачи, Христо Иванов се мъчи да вредителства в политиката, чрез лъжливата си мантра „борба с корупцията\", а останалите „умни и красиви\" негови сектанти, включващи журналисти, политолози, социолози и медийни говорители, се оказаха обикновени „Спас-Александровци\" – въздух под налягане, често пъти пребоядисали се ченгета от ДС, способни само да крещят в социалните мрежи, без никаква реална мисъл за добруването на българските граждани.    Но пък всичко това е напълно обяснимо – всички те са на заплата при Сорос и просто заработват сребърниците си – за радост на обществото - некадърно.    А светът, независимо от милиардите на Сорос, вече реагира – Унгария го изгони, в САЩ тече петиция до президентът Тръмп, подписана от десетки хиляди американци, искащи спекулантът официално да бъде включен в списъка с терористи, дори Израел обяви Сорос за персона, която финансира организации, петнящи еврейската държава и опитващи се да отрекат правото на страната да се защитава.    Така че 18-те милиарда долара сега може и да са една сравнително добра новина за българските му копои, защото ще им осигури насъщния за дълги години напред. Но дори и тези пари няма да ги спасят, когато народът реши да им потърси сметка за изгубените, благодарение на тях, десетилетия в развитието ни. Колкото и да се кресливи и нахранени с грантове, колкото и да са „умни и красиви\".", "date": "2017.10.19", "title": "Джордж Сорос си купи живот до 2071 г."}
{"url": "http://www.classa.bg/%D0%BD%D0%B0%D1%83%D0%BA%D0%B0/item/374061-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82-eso-%D1%80%D0%B0%D0%B7%D0%BA%D1%80%D0%B8%D1%85%D0%B0-%E2%80%9E%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5%E2%80%9C-%D0%B7%D0%B0-%D0%B3%D1%80%D0%B0%D0%B2%D0%B8%D1%82%D0%B0%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%B2%D1%8A%D0%BB%D0%BD%D0%B8", "text": "Миналата седмица Южната Европейска Обсерватория ESO заговори в предварително съобщение за „безпрецедентно откритие.“ Сега разкрива, че за първи път астрономите са наблюдавали едновременно гравитационни вълни и светлина, произведени от едно и също събитие.   „Откритието е много значимо, защото ни дава два напълно различни пътя за наблюдение на едно и също нещо“, казва Браян Кобърлайн, астрофизик и старши професор в Технологичния Институт Рочестър. „Представете си да се опитвате да гледате криминален филм, но можете само да го чувате, без да го виждате или обратно – само да гледате, без да чувате. Можете да видите пълната картина само ако комбинирате и двете.“   Гравитационните вълни са вълни във време-пространството, описани на теория за първи път от Алберт Айнщайн преди около век. За първи път миналата година учени успяха да наблюдават феномена и досега всички гравитационни вълни, които учените са наблюдавали, са били предизвикани от интензивни събития като сливането на неутронни звезди. Такъв тип сливане се смята и за най-вероятната причина за кратки взривове на гама лъчи, космическа експлозия, която емитира масивни количества светлина.   На 17 август 2017-та обсерваторията LIGO улавя доказателства за гравитационни вълни, минаващи край Земята, което е едва петият път, в който се наблюдава подобно събитие. Само 2 секунди по-късно космическият телескоп Fermi с гама лъчи на НАСА и Международната лаборатория по гама лъчи и астрофизика на Европейската космическа агенция ESA засичат кратък взрив на гама лъчи в същия участък в небето. Този съвсем кратък интервал кара учените да вярват, че гравитационните вълни и светлината са предизвикани от едно и също събитие.     Учените отдавна подозират, че сливането на две неутронни звезди би трябвало да бъде последвано от  , експлозия около 1000 пъти по ярка от тази при стандартна нова. Те спекулираха на базата на компютърни симулации, че гравитационните вълни и взривът на гама лъчи може да са индикатор за това, че подобно събитие се случва. Изследването на ESO сега твърди, че случаят е точно такъв: учените най-накрая са успели да засекат и да наблюдават килонова.   „Никога не съм виждал подобно нещо“, казва Стивън Смарт, водещият наблюдението с новия технологичен телескоп на ESO в прессъобщението на агенцията. „Нашите данни, заедно с наблюденията на другите групи доказват на всички, че това не беше супернова, нито променлива звезда, а нещо много забележително.“   Заслугата за този пробив не може да се припише на отделна агенция – това е истинско колективно усилие.    Огромни отрязъци в небето, съдържащи милиони звезди, трябва да бъдат наблюдавани в небето след първоначалното засичане на гравитационни вълни, така че водещите агенции са се включили в плана.", "date": "2017.10.19", "title": "Учените от ESO разкриха „безпрецедентно откритие“ за гравитационните вълни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374056-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%BC%D0%B0%D0%BB%D1%82%D1%80%D0%B5%D1%82%D0%B8%D1%80%D0%B0%D0%BB-%D0%BB%D1%83%D0%B4%D0%B8%D1%8F-%D1%80%D0%B5%D0%BF%D0%BE%D1%80%D1%82%D0%B5%D1%80", "text": "Милен Цветков и протежето му Даниел Петканов изглеждат верни приятели, но офисът им в телевизията приличал на бойно поле. Често старшият журналист си позволявал да критикува сурово колегата си, като понякога дори го псувал, замесвайки имената на негови роднини.   „Аз като тръгна да му казвам нещо на Милен, той изслушва до една степен и после откача, затваря вратата и започва да вика яко. Стигали сме до такива моменти, че да не си говорим с дни, а ние седим бюро срещу бюро. Представяш ли си - 8-10 часа в телевизията да не си говорим нищо“, жалва се Петканов. Последният скандал с неговия кумир се завихрил малко преди да го изпрати за „ВИП Брадър“, когато Цветков категорично не харесал негов репортаж.   Милен толкова се изнервил на непукизма на по-младия си колега, че излизайки от помещението с викове и крясъци, така тряснал вратата, че в яда си избил касата й с цяла педя. Понякога се случвало журналистът да използва офис инвентара и за други цели, като често замерял Даниел с най-различни предмети, но досега лично не му бил посягал.   Извън офиса обаче двамата се разбирали чудесно и Петканов считал легендарния тв водещ за свой втори баща. Споделял му всичките си проблеми и често му искал съвети, както когато научил за изневерите на бившата си приятелка Александра Богданска и се чудел как да й отмъсти. Милен бил твърдо против изхвърлянето на куфарите на невярната Алекс на пътя, но Лудия репортер не го послушал. После 51-годишният телевизионер му споделил, че се срамувал от немъжката му постъпка и тяхното познанство.   Всъщност и първата им среща била доста нестандартна, защото двамата се запознали на конкурс по красота. Събитието се провеждало в УНСС, а Даниел се борел за титлата „Мистър“. Милен бил почетен член на журито, а част от наградата за победителя предвиждала гостуването му в тогавашното предаване на журналиста. Така Петканов попаднал в неизвестния канал, където по същото време Цветков имал шоу.   Понеже студентът му направил впечатление с веселия си нрав, веднага му предложил да работят заедно. Още на първия ден репортерът искал да напуска, защото старшият журналист го направил на две стотинки. Когато пък се преместили в ефира на Нова телевизия, през първия месец три пъти подавал молба за оставка, отново провокиран от психическия тормоз, който покровителят му упражнявал върху него.", "date": "2017.10.19", "title": "Милен Цветков малтретирал Лудия репортер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374057-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%84%D0%B0%D0%BB%D0%B8%D1%80%D0%B0-%D1%82%D0%BE%D1%82%D0%B0%D0%BB%D0%BD%D0%BE-%E2%80%9E%D0%BC%D1%83%D0%BB%D1%82%D0%B8%D0%B3%D1%80%D1%83%D0%BF%E2%80%9D", "text": "Дарина Павлова е напът да фалира тотално бизнес империята на убития си съпруг Илия Павлов – „Мултигруп”. Милиардите, които наследи вдовицата на боса, се топят като снежинки в ръцете й, разпилени по луксозни партита, почивки и куп глезотии, благодарение на които тя се изживява като истинска кралица.   Явно обаче Дарина е закъсала, защото е започнала да разпродава на безценица собствеността на империята у нас, след като години наред не инвестира и лев в хотелите и имотите и те западат.   Постепенно от империята „Мултигруп” се режат все повече парчета. Тя беше разделена при убийството на Илия Павлов през 2003 г., а сега от нея има жалки останки. Дарина Павлова продаде част от туристическия бизнес на групировката още преди години, а сега явно е напът да се отърве и от останалите.   Сред тях са хотел „Рила” в Боровец, който беше на загуба миналата година от 6000 лв. след близо 1 млн. лв. печалба през 2014 г.   Хотел-казино „Интернационал” в Златни пясъци за 2015 г. носи общо приходи от 37,6 млн. лв., но печалбата му е все по-малка.  „Грандхотел Варна” е един от петте хотела на фамилия Павлови в \"Св. св. Константин и Елена\".    Към днешна дата това са 5 хотела в „Св. св. Константин и Елена”, обединени в един комплекс. За миналата година приходите от всички обекти са 12,9 млн. лв., което също е сериозен спад.   Бившата правителствена резиденция „Перла”, разположена северно от Приморско, е също лошо стопанисван и затворен от години имот от империята на „Мултигруп”.   По-добро е състоянието на петзвездния \"Арбанаси палас\", в близост до който се намира гробът на Илия Павлов, който бе един от най-богатите българи в началото на XXI век.   Продаден наскоро е \"Парадайз Бийч\", намиращ се между Слънчев бряг и Свети Влас. Новият собственик Венелин Ташев започва пълно преустройство на някогашната перла в империята на Илия Павлов. Крупният хотелиер закупи гордостта на „Мултигруп”  преди близо година и половина след продължителни преговори с представители на холдинга.", "date": "2017.10.19", "title": "Дарина Павлова фалира тотално „Мултигруп”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374058-%D0%B4%D0%B5%D0%B2%D0%BE%D0%B9%D0%BA%D0%B0-%D0%BE%D0%B1%D1%8F%D0%B2%D0%B8,-%D1%87%D0%B5-%D0%BF%D1%80%D0%BE%D0%B4%D0%B0%D0%B2%D0%B0-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8,-%D0%B7%D0%B0-%D0%B4%D0%B0-%D0%BA%D1%83%D0%BF%D0%B8-%D0%BD%D0%BE%D0%B2%D0%B8%D1%8F-iphone-8", "text": "Тинейджърка от Пекин решила да продаде девствеността си, за да може да си купи новия iPhone 8. Когато пристигнала на уречената среща в хотелската стая обаче, тя била шокирана да види четирима голи мъже, пише unilad.co.uk. Ксияо Чен публикувала обявата в онлайн форум, на която написала, че продава невинността си за 2 500 евро.  \r\n   Когато се озовала сама с мъжете в стаята обаче, изненадващо се появила Нана - известна блогърка от китайската столица, която изгонила мъжете. Цялата ситуация била организирана от Нана, за да даде урок на момичето. Нана видяла обявата в интернет. \r\n   \r\n    След това се престорила, че е секретарка на известен бизнесмен и повикала момичето на разговор. Цялата среща е била снимана тайно, а на видеото девойката твърди, че иска да продаде девствеността си, за да може да си купи новия модел смартфон, тъй като всичките й приятелки го имали.  \r\n   Нана се е специализирала да открива хора, които са минавали през тежки житейски ситуации. В предварителния си разговор с девойката й платила депозит. \r\n   Когато момичето влязло в стаята да се запознае с \"клиента\", той веднага й дал въпросния iPhone. След това от банята излезли още трима мъже, които й казали, че искат \"малко забава\". Хвърлили я на легло й й казали, че ще я изнасилят групово, а след това влязла Нана.  \r\n   \"Сега изплаши ли се? Но вече е късно. Не си струва да се продаваш, най-малкото за телефон,\" скарала й се блогърката. След това помолила всичките да излязат, за да разговаря с момичето насаме. \r\n    ", "date": "2017.10.19", "title": "Девойка обяви, че продава девствеността си, за да купи новия iPhone 8"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374059-%D1%81%D1%82%D0%B5%D1%84%D0%B0%D0%BD-%D0%BD%D0%B0-%D0%B3%D0%B0%D0%BB%D0%B0-%E2%80%9E%D0%BD%D0%B0%D0%BF%D1%8A%D0%BB%D0%BD%D0%B8-%D0%B3%D0%B0%D1%89%D0%B8%D1%82%D0%B5%E2%80%9D-%D0%B2%D0%B8%D0%B6-%D0%BA%D0%B0%D0%BA%D0%B2%D0%BE-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D0%B5-%D0%B8%D0%B7%D0%BC%D1%8A%D0%BD%D0%BA%D0%B0-%D0%B7%D0%B0-%D0%BF%D1%80%D0%B5%D0%B4-%D0%BA%D1%83%D0%B1%D1%80%D0%B0%D1%82", "text": "  Cтeфaн нa Гaлa мaлĸo пpeĸaли нa вчepaшнoтo пpeдaвaнe. Ko- вoдeщият нa Гaлa в „Ha ĸaфe\" paзлюля зpитeлитe. Mъжът нa Гaлa, ĸoйтo ce изявявa дo блoндинĸaтa, дocтa чecтo cи пoзвoлявa дa гoвopи тoвa, ĸoeтo нe тpябвa. Bчepa тoй ĸoмeнтиpaшe нe cъcтoялaтa ce cpeщa мeждy Kyбpaт Πyлeв и cвeтoвния шaмпиoн Aнтъни Джoшya.Πpипoмнямe, чe Kyбpaт Πyлeв пpeтъpпя ĸoнтyзия-cĸъca мycĸyл нa paмoтo.    Toвa пpoвaли вcичĸитe мy нaдeжди дa ce бoĸcиpa c Aнтъни, ĸaĸтo и мeчтитe мy зa пoбeдa.B шoyтo нa Гaлa oбaчe мъжa й cи нaпpaви дeбeлaшĸa шeгa. Toй пpeдлoжи дa излeзe нa pингa и дa ce бoĸcиpa c пapтньopa нa Koбpaтa. Toвa нaĸapa xиляди oнлaйн пoтpeбитeли гнeвнo дa изpигнaт cpeщy Cтeфaн Hиĸoлoв.   Явнo нaпepeният Cтeфaн ce e yплaшил и зaтoвa измънĸa извинeниe зa Koбpaтa.„Maй тpябвaшe дa ĸaжa „Koвчeгът ми e ĸpacив\". Bepoятнo нe cъм paзбpaн пpaвилнo и зaтoвa ca гнeвнитe ĸoмeнтapи пo coциaлнaтa мpeжa. Ho aз пoдĸpeпям Koбpaтa. Toй e нa 30 гoдини и e пpoфecиoнaлиcт.Koнтyзил ce e, зaщoтo e пpoвeл твъpдe интeнзивнa тpeниpoвĸa и тo зa oтpицaтeлнo вpeмe. Mнoгo мaлъĸ пepиoд имaшe зa пoдгoтoвĸa.Зaтoвa e нopмaлнo дa ce cлyчи тoвa. Πoдĸpeпям и Tepвeл.    Cлeд вpeмe щe гoвopим и зa нeгoвитe пoбeди\", няĸaĸ cтpaxливo измънĸa Cтeфaн нa Гaлa. Cпopeд мнoзинa зeвзeци в интepнeт пpocтpaнcтвoтo Cтeфaн e „нaпълнил гaщитe\" oт cтpax. И зaтoвa тaĸa ycлyжливo ce извини нa Koбpaтa, мaĸap и oт eĸpaн.Зpитeлитe oбaчe нe пpиexa и тoзи нeгoв peвepaнc. Зaщoтo Cтeфaн нe e cpeд любимцитe в eфиp.", "date": "2017.10.19", "title": "Стефан на Гала „напълни гащите”:Виж какво извинение измънка за пред Кубрат!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374060-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Търпението ви, ще се изчерпи, когато разберете, че вашата работа е била пренебрегната. Ако имате желание, смело отидете до кабинета на началника си и изискайте обяснение. Само не го правете в ултиматумна форма, а сдържано и коректно. Значително попълване на бюджета не ви очаква, но без пари няма да останете. Очаква ви наситен със събития ден, в който може да се порадвате не само на вашите успехи, но и на напредъка в кариерата на други хора. Домашните проблеми, решавайте незабавно, в противен случай, те ще се влачат дълго време. В личния живот, не е препоръчително да избягвате отговорите, ако любимият ви задава въпроси. Вашата съдба е във ваши ръце. Днес, ще научите такава новина за близък роднина, че няма да разберете веднага, че ситуацията е кризисна. Основното нещо е, успокойте се и намерете сили, да се настроите позитивно. С финансови проблеми ще се справите, ако не давате големи суми пари. Вечерта е подходяща за романтика и срещи. Очаква ви труден ден, когато ще е необходимо не само да обикаляте града по работа, но и да помогнете на възрастни роднини. В любовната сфера, ви чака тест на връзката. Ако направите официално предложение на избраника си, най-вероятно ще получите отказ. Може би не трябва да бързате? Днес, ще е значителен ден за вас. Ще си намерите работа, която ще се окаже обещаваща и печеливша. В личния живот, се очакват промени за необвързаните. Възможно е да се свържете с човек, в който отдавна сте влюбени. От задънената улица във финансите, ще ви измъкне близък роднина. Не се препоръчва да плувате по течението - твърде рано е да почивате на лаврите. Станете рано сутринта, отидете на работа и гледайте на живота оптимистично. Ако вечерта ви поканят да отидете на гости, по-добре откажете. Всяко мероприятие, може да ви отнеме много енергия, която може да бъде полезна за по-мащабни събития. Трябва да станете по-отговорни по отношение на работата и себе си. В последно време, непрекъснато разчитате на другите, но не на себе си и силите си. Ще имате възможност да изплатите дълговете си, а също и да се срещнете с човек, когото не сте виждали от дълго време. Имате силна енергетика, така че болестите не са страшни. Възможна е повратна точка както в работата, така и в любовната сфера. Вие сте на ръба на ярки промени, така че не се опитвайте да се криете и връщате назад. Потърсете нестандартни решения, характерни за вас, така ще постигнете целите си. Вечерта ви чакат неочаквани постъпления. Вечерта също е благоприятна за духовни занимания.   Трябва да засилите позициите си, но не с помощта на сила, а тихо и мирно. Един добър ден за имуществени застраховки, продажба на жилище и преместване. Ако всичко това е било част от вашите планове, тогава не се отклонявайте от пътя. Вечерта, може да се занимавате с фитнес, но по-добре, под стриктното ръководство на инструктора. Направете временна пауза и отделете време за себе си и близките си хора. В потока на огромното количество работа, сте забравили факта, че трябва да обърнете внимание на външността си и да се зарадвате с нови неща. В личния живот, ще избегнете критичните моменти, ако слушате любимия човек. Не винаги е прав, този който е по-възрастен. Днес, ще ви пречи небрежността и недоглеждането. Ако нещата вървят добре, това не означава, че трябва да забравите за тях. Връзката с любимия човек, трябва да усилите, затова организирайте романтична вечеря и изненада. Ако нещо ви боли, тогава отидете на лекар, а не се самоуспокоявайте. Очаква ви талкова много работа, че е невъзможно да се справите сами. Помолете да ви помогне някой, който знае повече от вас. Празнично събитие, ще ви даде такъв заряд от енергия и забавления, че ще ви стигне за цяла седмица. Всеки проблем, обсъждайте по-добре с роднините, вместо да го оставяте без внимание.", "date": "2017.10.19", "title": "Дневен хороскоп 19 октомври"}
{"url": "http://www.classa.bg/%D1%81%D0%B2%D1%8F%D1%82/item/374052-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0-%D0%BE%D1%82-%D0%BE%D0%B3%D1%80%D0%BE%D0%BC%D0%B5%D0%BD-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B0%D0%BA%D1%82", "text": " Андрю Паркър говори рядко пред обществото, като заяви, че заплахата е “на много нива и се развива изключително бързо, с темпо, на което не сме свикнали”.     20 терористични акта са били осъществени на територията на Великобритания през последните четири години, а още много са били предотвратени.   “Има значителен ръст на тази вид опасност. Нейният резултат се видя при атаките в Манчестър и Лондон, при който загинаха 36 души общо”, каза той.    Шефът на разузнавателната служба коментира, че те не могат да спрат всяка атака, но има специално звено , натоварено с тази задача и то прави всичко по силите си. 379 са арестите, извършени именно на хора, свързани с терористична дейност.", "date": "2017.10.19", "title": "Великобритания е застрашена от огромен терористичен акт!"}
{"url": "http://www.classa.bg/%D1%81%D0%B2%D1%8F%D1%82/item/374053-%D0%BA%D0%BE%D0%BC%D0%B8%D1%81%D0%B0%D1%80-%D0%BE%D1%82-%D0%B5%D0%BA-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%BF%D1%80%D0%B5%D0%B6%D0%B8%D0%B2%D1%8F%D0%BD-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7", "text": "Еврокомисарят по правосъдие Вера Юрова призна, че самата тя е била жертва на сексуално насилие в миналото и призова всички жени да се включат в движението #MeToo, за да подават сигнали за неправомерно поведение и тормоз.   \"Това е много странно усещане. Аз самата бях жертва на подобно насилие. Най-вероятно и в аудиторията има такива като мен\", каза тя по време на събитие, организирано от \"Политико\".   Юрова, която е представителката на Чехия в ЕК, каза още, че жените, претърпели подобно посегателство, не се обръщат към полицията за съдействие заради чувството, че \"и те са виновни, те са си го заслужили\".     \"Не си мълчете. Излезте и потърсете помощ. Не се срамувайте да го кажете\", каза още 53-годишната Юрова.   Тя посочи, че близо 1/2 от европейските жени са ставали обект на вербален, физически или онлайн сексуален тормоз.   \"Трябва да променим възприятието на обществото, че това не е нещо нормално\", каза още тя.", "date": "2017.10.19", "title": "Комисар от ЕК призна за преживян сексуален тормоз"}
{"url": "http://www.classa.bg/%D1%81%D0%B2%D1%8F%D1%82/item/374054-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B0-%D0%B2%D0%B8%D0%B7%D0%B8%D1%8F-%D0%B7%D0%B0-%D0%BA%D0%B8%D1%82%D0%B0%D0%B9", "text": "Председателят на Китайската комунистическа партия (ККП) Си Дзинпин изнесе реч при откриването на 19-ия конгрес на партията, в която направи оценка на предизвикателствата, стоящи пред втората икономическа сила в света и управляващата ѝ партия, излагайки амбициозна визия, която обхваща периода до средата на настоящото столетие и цели създаването на „модерна социалистическа държава“ в една „нова ера“, съобщава The Voice of America, цитирани от Фокус.     В реч продължила близо три часа и половина, по време на откриващата сесия на 19-ия конгрес на ККП, Си е говорил за бъдещето на страната и възможностите, които се откриват пред нея. Той е подчертал, че все по-силната комунистическа партия ще продължи да осветява пътя напред, но е предупредил, че това няма да стане без да бъдат преодолени предизвикателствата.   В своята реч, той е споменал неколкократно, че китайското ръководство е изправено пред сериозна „борба“ и е повторил тази дума над 20 пъти.   „Тъй като социализма с китайска характеристика навлиза в нова ера, партията трябва да възприеме нов подход. Трябва да ковем желязо, защото страната на първо място трябва да е силна - каза Си. - Партията и нейният авторитет се основават на спечелването на подкрепата на народа. Ние трябва да се обърнем и разрешим към това, което обществото обича и мрази“.", "date": "2017.10.19", "title": "Си Дзинпин представи нова визия за Китай"}
{"url": "http://www.classa.bg/%D1%81%D0%B2%D1%8F%D1%82/item/374055-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%B1%D0%B5%D1%89%D0%B0,-%D1%87%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B1%D0%B5%D0%B7-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82", "text": "Премиерът на Великобритания Тереза Мей ще отправи директно обръщение към гражданите на Европейския съюз, живеещи в Обединеното кралство, да останат в страната след Брекзит и увери, че няма намерение да ги използва като „разменна монета“ в преговорите с Брюксел, съобщава The Guardian, цитиран от Фокус.     Освен това тя обеща, че ще улесни пътя към установяването им в страната.   Мей иска да успокои европейските граждани, че въпреки трудностите в преговорите с ЕС, те няма да бъдат принудени да напуснат страната.   „Няма как да бъда по-ясна: гражданите на ЕС, които живеят легално в Обединеното кралство, ще могат да останат“, категорична бе тя.   Коментарите на британския премиер идват преди посещението ѝ в Брюксел, за ключовата среща на върха на ЕС, по време на която трябва да бъде решено дали е постигнат достатъчен напредък в преговорите за Брекзит по темите за правата на европейските граждани, Северна Ирландия и финансовите задължения на Лондон, преди да се пристъпи към разговори за бъдещите търговски отношения между страните.   Тереза Мей ще увери гражданите на ЕС, че Лондон и Брюксел „са на крачка“ от постигане на споразумение за правата им, като спорните въпроси са за правата на европейците да гласуват, воденето на членове на семействата им и свободното придвижване, а не за това, дали ще могат да останат в страната.   „Европейските граждани, които са построили животите си във Великобритания, имат голям принос за нашата страна. Ние искаме те и техните семейства, да останат“, подчерта британският премиер.", "date": "2017.10.19", "title": "Премиерът на Великобритания обеща, че европейските граждани ще могат да останат в страната без проблеми след Брекзит"}
{"url": "http://www.classa.bg/%D1%81%D0%B2%D1%8F%D1%82/item/374051-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B7%D0%B0%D0%BB%D0%BE%D0%B6%D0%B8%D0%BB-%D0%BA%D0%B0%D0%BF%D0%B0%D0%BD-%D0%BD%D0%B0-%D0%B8%D1%80%D0%B0%D0%BD", "text": " иранското правителство се притеснява от това, че президентът Доналд Тръмп може да заеме по-твърда позиция чрез налагане на санкции срещу революционните гвардейци, първо трябва да погледнем каква е допирната точка между ядрената сделка от 2015 г. и Ислямския революционен гвардейски корпус (IRGC), както и какви са неговите дейности и интереси в региона.   Сигнал за това колко далеч може да ни отведе иранската сделка днес, докато без да се губи време бяха хвърлени милиарди долари в ръцете на Техеран и постепенно осакатяващите икономическите санкции бяха вдигнати, беше обещанието на президента Барак Обама през 2015 г.: „Няма сценарий, при който облекчаването на санкциите превръща Иран в доминираща власт в региона”. Той допълни: „Това не означава, че облекчаването на санкциите няма да донесе облаги за иранските военни… Не си правим илюзии по отношение на иранското правителство или по отношение на значимостта на Ислямския революционен гвардейски корпус и на отряда „Ал Кудс”.       „Ако наистина искаме да се изправим срещу дестабилизиращите действия на Иран, трудно бихме могли да си представим по-лош подход от това да блокираме тази сделка”, заяви Обама в опит да обезоръжи противниците на сделката, твърдейки, че тя не само ще попречи на Иран – поне в краткосрочен план – да достигне до възможности за разгръщане на ядрени оръжия, но и това, че необходимостта от подобна сделка е предизвикана от възможността за ефективно справяне със скритите дейности на Иран в Близкия изток.   Критиците, разбира се, отбелязват онова, което на пръв поглед противоречи на фактите. Например дейността на IRGC се е увеличила значително от 2015 г. Командващият IRGC, Касим Сюлеймани, е имал пряка, много ярка роля в разширяването на оперативните бази на корпуса в цяла Сирия и линиите на доставки към пълномощниците на корпуса в Арабския залив.     Последното обстоятелство е особено важно, тъй като означава не само, че ще бъде гарантирано спазването на сделката от страна на Иран, но същевременно ще се предотврати това Иран да изчака удобния момент и да подготви необходимите съоръжения за доставки, както и производствени и изследователски съоръжения, които да му позволят да се придвижи бързо до ядрено оръжие, след като срокът на ядрената сделка изтече.   И поради тази причина не е изненадващо, че Али Акбар Велаяти, съветник на върховния лидер на Иран аятолах Али Хаменей, заяви, че ако САЩ нарекат IRGC терористична организация, то тогава „всички възможности ще бъдат поставени на масата”.      Начинът, по който разсъждават висшите служители около Тръмп изглежда е такъв, че към европейските съюзници да могат да бъдат отправени много по-силни аргументи, че Иран нарушава ядрената сделка, ако Техеран предприеме масови нарушения на споразумението като ответна мярка заради налагането на санкции срещу IRGC. Високопоставеният съветник на Обама по отношение на външната политика Бен Роудс твърди, че Иран е много по-силен днес, отколкото тогава, както и че директната конфронтация би била в негова полза. Но Тръмп играе играта според наръчник със съвсем други правила и стратегии, с които Техеран може и да не е готов да се справи.  ", "date": "2017.10.19", "title": "Тръмп може да е заложил капан на Иран"}
{"url": "http://www.classa.bg/%D1%81%D0%B2%D1%8F%D1%82/item/374046-%D1%88%D1%80%D0%B0%D0%BC%D0%B0%D0%B9%D0%B5%D1%80-%D1%82%D1%80%D1%83%D0%B4%D0%BD%D0%BE-%D0%B5-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D1%88-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": " - така е озаглавен обширният анализ на Клаус Шрамайер за списание „Европейски преглед\". Авторът, бивш заместник-посланик на Германия в София и отличен познавач на българската политика, ни предостави своя текст, в който става дума за президентските избори, за предсрочните парламентарни избори и за последното правителство на Бойко Борисов. Анализът изобилства от фактология, препратки към други източници и автори, но съдържа и много коментарни пасажи. В това резюме сме подбрали тъкмо такива пасажи и цитати от публикацията на Шрамайер.     В началото на анализа си авторът пише: „България продължава да балансира като въжеиграч: страната не може да реши в коя посока да поеме\". Според него везните все пак определено клонят към два феномена. Първо: нежелание за реформи, доказателство за което са липсата на правова държава, всемогъщата прокуратура в сталинистки стил, зависимият от прокуратурата ВСС, а също така олигарсите и корупцията. И второ: връщане към миналото - тоест, към комунизма, Русия, Държавна сигурност и т.н.   „Въпреки това обаче\", отбелязва авторът в частта от анализа си, която се отнася до предишното правителство на Борисов, „неутралните сили и реформаторите заедно с Брюксел често съумяват да възпират ретроградните сили и да предотвратяват свличането към пълния произвол на предишните времена. Но всичко това води до политически застой и стагнация - вече близо 18 години. Можем да използваме популярното на Изток определение „инерция\" или пък термина „застой\" от Брежневските времена. Можем обаче простичко да го наречем безнадеждност и безалтернативност. В този смисъл и по време на втория мандат на Борисов политическият живот в България вървеше мудно, но и предвидимо: за реформи много се говореше и малко се вършеше. (...) Тази сумрачна безцелност се допълваше от многобройните случаи на корупция, които оставаха ненаказани (най-вече неизяснения и до днес фалит на КТБ с 5 милиарда загуби), и от вечните юридически скандали, особено в прокуратурата\".   На фона на протестите в Румъния Клаус Шрамайер логично се пита защо след 2013 година в България вече никой не протестира. И дава един малко неочакван отговор. Според него разликата между България и Румъния се състои в това, че докато и двете страни имат сравнително прилични закони, в Румъния има съдии, които да ги прилагат, докато в България тези съдии са малко.   Проследявайки политическите процеси в България през последните три години, Клаус Шрамайер подробно се спира и на президентските избори. Обобщението му за новоизбрания президент Румен Радев звучи така: „Той не е привърженик на БСП, а критичен политик, който тепърва ще навлиза в работата и навярно понякога все пак ще бъде принуден да се съобразява с БСП\".     За предсрочните парламентарни избори тази година и за новоизбрания парламент Шрамайер между другото пише: „След изборите възникна един чисто олигархичен парламент, понеже реформаторите не съумяха да се обединят\". Към това заключение той се връща на още няколко места в анализа си: „Изборната победа на ГЕРБ е победа на по-малкото зло, независимо от факта, че новият парламент се състои изцяло от представители на олигархията. Трудно е да разбереш българския избирател. (...) Още по-трудно е да разбереш защо той непрекъснато гласува за партии като БСП (между 1944 и 1989 БКП) или ГЕРБ, които многократно са доказали, че не желаят да обърнат гръб на мафиотските структури и на корупцията и да се насочат към реформи, към правова държава и особено към независимо правосъдие. (...) Дали причина за това е страхът от новото, желанието за „сигурността\" на добре познатото, дали са остатъците от „хомо совиетикус\" или пък просто онези 45 години БКП все още си казват думата? А може би причината е, че много отворени към света и добре образовани млади българи напуснаха страната? (...) А дали пък просто не е още твърде рано за манталитетен обрат?\".   „Преди изборите за президент, които бяха почти безнадеждни за него, Борисов без никаква нужда на два пъти предупреди, че при неуспех ще подаде оставка. (...) С оставката си той предизвика една съвършено ненужна правителствена криза. Не е ясно защо Борисов стана жертва на тази заблуда. Вярно, че е импулсивен, но подобни тежки грешки не са типични за него. Може би е бил мотивиран от властническа арогантност или пък от съмнителните сметки, че с едни нови избори ще вкара повече депутати в парламента, а може би е действал по заръка на неизвестен поръчител. (...) Тоест, на пръв поглед изглежда, че тези избори бяха излишни, защото ако не беше подал оставка, Борисов можеше гъвкаво да управлява с дотогавашните си партньори. Сега обаче олигарсите постигнаха целта си: никой друг да не им се бърка. Всички реформаторски партии бяха елиминирани\", пише Шрамайер.       В обширния си анализ авторът се спира и на сформирането на сегашното правителство. Според него надеждата, че Борисов ще съумее да „опитоми\" Обединените патриоти (която изказват редица наблюдатели в България и в чужбина), е твърде слаба. Ето накрая и един пасаж от анализа му, в който изпъкват най-важните за Шрамайер акценти:   „Можем да установим и една положителна тенденция: избирателите гласуваха за ГЕРБ, а това означава - за западната ориентация на страната си и против близката до Москва БСП. (...) БСП и до днес не се е реформирала в посоката на една наистина лява, социалистическа партия. Към това се добавя и фактът, че за тази партия не съществува нищо друго важно, освен властта, парите и верността към Москва. Преди всичко БСП открай време е против спешно необходимата съдебна реформа (най-вече по отношение на прокуратурата), като по този начин обслужва корупцията и олигарсите.\"   Анализът на Клаус Шрамайер за списание „Европейски преглед\" има почти обема на монография, като авторът е дал близо 120 бележки под линия. В тази публикация са използвани само някои цитати и акценти.", "date": "2017.10.19", "title": "Шрамайер: \"Трудно е да разбереш българите\""}
{"url": "http://www.classa.bg/%D1%81%D0%B2%D1%8F%D1%82/item/374047-%D0%B0%D0%BD%D0%B0%D1%82%D0%B5%D0%BC%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D0%B8%D1%81%D0%BA%D0%B0%D1%82-%D1%82%D0%B0%D0%BA%D0%B8%D0%B2%D0%B0-%D0%BD%D0%B5%D1%89%D0%B0", "text": "        След раждането му през 1976 година, нарекли бебето Ставрос. „По късно ми поставиха диагноза генетична интерсексуалност. Което означава, че комбинацията от хромозомите ми не позволява еднозначно да се определи какъв пол имам. Но от шестата ми година насам съм сигурна, че съм от женски пол\". Днес тя вече се казва Александра.     През 80-те години на миналия век подобни промени се смятали за повече от скандални. Родителите ѝ не я подкрепили, още повече, че баща ѝ бил теолог. Давали ѝ дори тестостерон. А в училище - в часовете по религия - преподавателите я третирали като момче. \"Днес се определям като атеистка, лесбийка и транссексуална жена, а също и правозащитничка\", казва Александра. В момента тя чака да получи новия си паспорт, с който вече и официално ще бъде жена.   Вече и законът ще бъде на нейна страна: със 171 гласа парламентът в Атина прие нов закон, който разрешава на гръцките граждани над 15-годишна възраст сами да определят пола си. Още не бяха свършили дебатите в пленарната зала, когато епископът на Пирея предупреди депутатите, че който подкрепи закона, не бива повече да стъпва в църква, а други православни духовници дори заплашваха с отлъчване от църквата. В страна като Гърция, в която голяма част от гражданите са религиозни, това може силно да навреди на кариерата на един политик. Правозащитниците обаче определиха стъпката като историческа: \"Благодарение на този закон вече никой нма да е принуден да се подлага на медицинска интервенция, за да бъде официално признат за такъв, какъвто се чувства\", казва заместник-ръководителката на „Амнести интернешънъл\" за Европа Фотис Филипу.     Гръцкият премиер Ципрас искаше да заимства опита на страни като Швеция, Дания или Малта, в които транссексуалните хора са защитени от закона. \"В Малта е достатъчно само едно писмено заявление, за да може човек да си смени личните документи. И то – почти безплатно\", казва Александра.   В Гърция обаче процедурата е тромава - необходимо е съдебно решение, трябва да се наеме и адвокат – все неща, които струват пари. А след това започва и ходенето от служба на служба за смяна на документите. И бездруго ситуацията в Гърция е неблагоприятна за тези хора: \"Транссексуалните са подложени на ежедневна дискриминация, повечето не могат да си намерят никаква работа и нерядко се оказват принудени да проституират. Лично мен са ме пребивали от бой, а веднъж бях и изнасилена. Не можем да очакваме закрила от никого\", оплаква се Александра. Тя не вярва, че сега нещо ще се промени – поне дотогава, докато църквата се опитва да докаже своята власт над обществото. А тя остава почти непречупена и до днес.   Чак през 1982 година управляващото тогава социалистическо правителство успя да наложи сключването на граждански бракове в Гърция – срещу ожесточената съпротива на духовенството. През 2000 година църквата изкара хиляди хора на протест срещу решението на тогавашното правителство в паспортите на гръцките граждани вече да не се вписва вероизповеданието им. А само преди няколко седмици гръцкият клир упражни цялото си влияние над парламента и на практика осуети плановете на образователното министерство за реформа на часовете по религия.   Официално Гръцката православна църква е против дискриминацията. Но точно това е виждала Александра от църквата: \"В часовете по религия ни учеха, че хомосексуалните \"произвеждат\" нови хомосексуални. Внушаваха ни дори, че ако страната бъде нападната от Турция, заради тях нямало да можем да се защитим надеждно.\"   Миналата година пък един гръцки свещеник поиска да бъде отнето избирателното право на всички хомосексуални, те да бъдат изключени от обществения живот и изпратени „на лечение\".", "date": "2017.10.19", "title": "Анатема за всички, които искат такива неща"}
{"url": "http://www.classa.bg/%D1%81%D0%B2%D1%8F%D1%82/item/374048-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%BF%D0%B0%D0%BD%D0%B8%D1%87%D0%B5%D1%81%D0%BA%D0%B8-%D0%B1%D1%8F%D0%B3%D0%B0-%D0%BE%D1%82-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "          Каталуния не иска нищо по-различно от онова, на което се радват баските и автономният регион Навара – данъчен суверенитет – т.е. независимост от Мадрид по отношение на събирането и изразходването на данъчните приходи. Двете области притежават такъв суверените въз основа на исторически права, които им бяха бяха признати през 1978 година - по време на испанския преход към демокрация.     Привържениците на независимостта в Каталуния се оплакват от наложената им финансова солидарност с останалите испански региони, в резултат на която са задължени да помагат на по-слабите области. Това товари Каталуния с дългове, макар че нейната икономика е втората най-силна след тази на Мадрид.   \"В крайна сметка всичко опира до пари, а испанското правителство не желае да бъде изнудвано\", казва икономистът от университета в Барселона Хосе Мария Гай де Лиебана. Той смята, че частичното или цялостно изнасяне на вече близо 500 фирми от областта ще доведе до икономическото ѝ обезкървяване. \"Бъдещето на Каталуния е несигурно - независимо от това как ще се развият преговорите между Мадрид и Барселона. Областта вече е белязана от упадъка и заслепените привърженици на независимостта все някога ще го разберат\", казва още той.   Каталунските фирми реагираха сравнително късно на радикализирането на регионалното правителство в Барселона. А сега ефектът на доминото просто не може да бъде спрян - все повече фирми напускат областта. \"Бойкотът срещу продуктите, произвеждани в Каталуния, също ще трае още дълго – така е било и преди в сходни ситуации. А това ще докара много фирми до фалит\", казва германският предприемач Рихард Волф, който има бизнес в Испания.     Само в рамките на един-единствен ден (9 октомври) - денят, в който каталунският премиер Пучдемон обяви независимостта пред парламента, общо 212 фирми подадоха пред нотариалните камари молби за прехвърлянето на фирмените им седалища в други райони на Испания. Преките щети от този масов отлив на фирми могат да стигнат до 60 милиарда евро. Но още по-драматични вероятно ще се окажат дългосрочните вреди за бизнеса в цяла Испания.   Макар и да има силна икономика, Каталуния има и големи дългове от близо 200 милиарда евро, като в тази сума са включени и задълженията към испанската държава. Лошият финансов рейтинг (B+), който \"Standart & Poors\" дава на Каталуния, вече я превръща в сериозен риск за инвеститорите.    Ако конфликтът се проточи, рейтингът може да спадне и още. Това ще има дългосрочни отрицателни последици за Испания, която дава кредитни гаранции за областта, убедени са икономистите. Най-силно от това развитие биха пострадали четирите банки, които са най-тясно ангажирани с каталунската икономика: Banko Sabadell, която вече премести фирменото си седалище в Аликанте, La Caixa, BBVA и Santander. Всички те масово продължават да губят клиенти в Каталуния, независимо, че се преориентираха към други провинции. Каталунските застрахователни фирми Catalana Occidente, Vidacaixa и Segurcaixa също вече прехвърлиха бизнеса си към други испански области. Френският концерн Axa последва тази тенденция и прехвърли испанската си централа в Билбао.   Веднъж започнало, бягството на фирми няма да спре бързо. Последствията ще са тежки. Пред вестник \"Ел Мундо\" инвестиционният съветник Хуан Игнасио Креспо казва, че вероятно ще трябва да минат поне 10 години, докато бъдат преодолени сегашната криза и отрицателните икономически последици от нея. Той смята, че Каталуния ще остане част от Испания и ЕС. Но този конфликт ще върне страната много назад, а тя едва от 2016 година насам е отново в икономически подем.       Испанското правителство много внимателно ще трябва да премисля всяка своя стъпка оттук нататък. Министър-председателят Мариано Рахой и кабинетът му в момента обсъждат какви биха били финансовите последици, ако Мадрид отнеме автономния статут на Каталуния, каквато възможност е предвидена в член 155 от испанската конституция. Испания е силно задлъжняла страна и не желае да влошава положението си с ново бреме. Американската рейтингова агенция \"Standart & Poors\" досега оценяваше испанските държавни ценни книжа с BBB+ и не смята да подобри тази оценка, докато ситуацията в страната не се успокои.   \"Проблемът се състои в това, че докато Каталуния е част от Испания, Мадрид ще трябва да покрива и нейните дългове, дори и ако те започнат стремително да нарастват. Тогава нещата ще достигнат критична точка\", казва Гай де Лиебана. Икономистът действително е прав: в крайна сметка целият конфликт около Каталуния опира до парите.", "date": "2017.10.19", "title": "Бизнесът панически бяга от Каталуния"}
{"url": "http://www.classa.bg/%D1%81%D0%B2%D1%8F%D1%82/item/374049-%D0%BB%D0%B5%D0%BD%D0%B8%D0%BD,-%D1%81%D1%82%D0%B0%D0%BB%D0%B8%D0%BD-%D0%B8-%D0%B3%D0%BE%D1%82%D0%B2%D0%B0%D1%87%D0%BA%D0%B0%D1%82%D0%B0", "text": "          Най-ранният ми спомен за Великата октомврийска социалистическа революция е от прогимназията: учителят ни по история забраняваше да съкращаваме това име, което беше толкова мъчително за изписване с писалка (химикалките също бяха забранени поради недостатъчна уважителност към учебния процес!). Разхождайки се между чиновете, въпросният учител пляскаше зад врата всеки ученик, който се изхитряваше да си спести ритуалното усилие и пишеше просто ВОСР.   Това относно „велика\". За „октомврийска\" се чудехме защо се празнува през ноември и как така една революция може да е по „стар стил\". Думата „социалистическа\" пък се разискваше чак до университета: социалистическа, ама всъщност комунистическа, различна от реакционните социалдемокрации. Злонамерен виц обясняваше, че социализмът бил преход от капитализъм към капитализъм прим. Както се и оказа.       Най-трудна си остава думата „революция\". Според десните, събитията в Петроград са преврат - една мъглявина от леви партии, съсредоточена около няколко големи града, взима насилствено властта и постепенно най-агресивните болшевики успяват да се саморазправят с останалите. Впрочем, тяхната численост нараства десет пъти от Февруарската революция (насочена срещу феодалните порядки и катастрофалните последици от войната) до „Великия октомври\", което говори не за стабилизирана социална база, а за лавинообразен процес на радикализация.   От друга страна е трудно да се отрече дълбоката промяна, която настава в православната империя. Грандиозното преразпределение на частна собственост, сравнимо може би само с монголското нашествие, вкарва в модерността милиони мужици - премества ги в градовете, образова ги, устройва ги във фабрики и панелни блокове. Удивителни успехи постига науката, в по-късния период и много изкуства. Самото връщането на икономиката към режим на политическо управление, както си е било хилядолетия наред, дава сериозни резултати от 1930-те до към 1970-те, когато СССР постепенно се превръща във втора военна сила и съперник на САЩ.   Наред с това идеята за революция е мощен фантазъм. Радикализмът на конструктивизма, футуризма, пролеткулта смайва света. Семействата се развеждат с един прост подпис в общината, а из Москва могат да се видят голи хора с плакат „Долу срама!\". Изравят телата на светците, за да покажат на масите, че са се разложили като всички нас и никакво чудо няма. А на тяхно място идва Институтът за мозъка на Ленин, където науката се мъчи да разгадае тайната на гениалния човек. Вернадски пише за „правото да имаме метеорология, каквато поискаме\", а биокосмистите виждат като основна задача на комунизма да победи смъртта.     1930-те попарват фантазиите и много от мечтателите изчезват в т.нар. лагери за превъзпитание. За левите сталинизмът е контрареволюция, извращение на идеята. За десните престъплението започва със самия Ленин, въвел форми на крайно насилие според принципа „целта оправдава средствата\". Самият дебат за вожда на няколко пъти се възражда в опит да се рестартира комунистическият проект при Хрушчов и Горбачов: за множествените интерпретации помага обстоятелството, че след взимането на властта Ленин прави различни идейни завои, а и изкарва последната година безмълвен в психодиспансер, за да стане още по-безмълвен като мумия.   Въпросът не е в това, че едни читатели на Маркс целенасочено са се посветили на това да мъчат хората. Въпросът е в безотговорното разрушаване на основните институции на обществото, върху които се крепи социалният ред. Семейство, собственост, религия, монархия, полиция, буржоазна литература и наука, национална идентичност - каквото се сетите. На следващия етап из разрушената структура на обществото избликват тъмни сили, саморазправа, хаос, бандитизъм. А накрая идва сталинското мега-насилие, което за много съветски граждани е направо облекчение. Нека ни арестуват нощем, но поне да знаем, че е от един център, а не кой както му дойде.   Най-необяснима тук е фасцинацията на „прогресивното човечество\" от тези трагични събития: тя ни казва нещо за сивотата на модерния свят, който търси смисъл извън себе си. Вземете кемалистката революция в Турция: тя също погребва една изостанала империя и модернизира обществото от азбуката та чак до свалянето на шалварите. Пак има насилие, но мащабите са несравними и вероятно затова впечатляват по-слабо. И в Сингапур икономическото чудо минава през авторитарен политически контрол - могат да те арестуват, ако плюеш на улицата, но в нито един момент 5% от градското население не биват обявени за „декласиран елемент\".     Необходимо ли е насилие, за да се пречупи миналото и да се модернизира обществото? Можеше ли нещата в Русия да се случат по друг начин? Историческата наука забранява този въпрос. Движението напред предполага решителност, дори принуда, но от един момент нататък крайните действия водят да неуправляеми резултати - колективизацията до глад, свободата до цензура, самоуправлението на работническо-войнишките Съвети до Сталин. След цялата революционна драма, днес Русия стигна до изходното положение: президентска квази-монархия с помещици-олигарси.   Има и нещо чисто естетическо във фантазма на ВОСР. Това е буквализацията на метафорите - готвачката, която започва да управлява държавата, според прочутата фраза на Ленин. Издигат я заради класовия ѝ произход. А тя е благодарна и изпълнява желязната воля на болшевиките, която въплъщава историческите закони. Един подпис и хората вече са равни, един декрет и всички са щастливи. Защо досега никой не се е сетил да го направи? Ами защото са капиталисти, злодеи. Реките потичат на обратно, населения се местят според нуждите на икономиката, смъртта е победена от науката. Край на колебанията, отменена е сложната, противоречива същност на човешкия живот, където едно става за сметка на друго. Рай на земята, само още малко жертви и сме там. Но ето ти беда - наместо братство и любов, между хората се възцарява завист, битка за връзки, постове, дефицитни стоки.   Най-живописния пример ни е оставил идеологът на „Пролеткулт\" Александър Богданов, директор на Института за преливане на кръв. Към един момент Богданов започва кръвопреливане между работниците, за да може общото притежание на тази символична субстанция да разгроми индивидуализма и да ги направи братя. В крайна сметка Богданов загива в резултат от експерименти върху самия себе си, вероятно поради несъвместимост на кръвните групи...", "date": "2017.10.19", "title": "Ленин, Сталин и готвачката"}
{"url": "http://www.classa.bg/%D1%81%D0%B2%D1%8F%D1%82/item/374050-%D1%82%D0%B5%D1%80%D0%BC%D0%B8%D0%BD%D0%B8%D1%82%D0%B5-%C2%AB%D1%86%D0%B8%D1%84%D1%80%D0%BE%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%C2%BB-%D0%B8-%C2%AB%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%C2%BB-%D0%B1%D1%83%D0%BA%D0%B2%D0%B0%D0%BB%D0%BD%D0%BE-%D0%BE%D0%B7%D0%BD%D0%B0%D1%87%D0%B0%D0%B2%D0%B0%D1%82-%E2%80%93-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%B5%D0%BD-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80", "text": "Всекидневно и незабележимо, стремително и безшумно, в световен мащаб се извършва най-голямата революция в историята. Наричат я глобална цифрова революция. Главната движеща сила в нея са: антихристиянският «световен елит» и специалистите във високите информационни технологии.     Още 1968 година Збигнев Бжежински писа:   А 2000-та година писаха, че «Робеспиер и Ленин са били меки реформатори» (в сравнение с това, което предстои!).         .    А авторът на бестселъра «Психология на лидера», личният консултант-психолог на редица водещи предприемачи и банкери от Европа и Латинска Америка, професор Антонио Менегети, публикуван в навечерието на 2000-та година, пише:   За пръв път в историята на човечеството, на основата на редица международни съглашения, сключени на най-високо политическо ниво (Окинава 2000, Женева 2003, Тунис 2005), на планетата Земя се строи единно над-национално, глобално информационно общество или нова електронна цивилизация. Този социум наричат също и – глобално мрежово общество. Говори се и за процес на глобална цифрова трансформация на всичките сфери , в човешкия живот. Така светът става напълно прозрачен, но само за онези, които ръководят този процес.   От 2005 година ежегодно се провеждат Световни срещи на най-високо ниво, за построяване на единно глобално цифрово общество. Последната бе проведена в Женева, юни 2017 г.   При това, практически никой не казва, какъв ще е резултатът от реализирането на този богоборчески проект. Всичките разговори за цифровата икономика, само отвличат от най-главното, – от световната подготовка за възцаряване на глобалния тиранин – Антихрист, описан в Откровението на свети Апостол Йоан Богослов.   По-подробно за това, какво носи за Русия и нейните граждани «цифровата икономика» четете в статията « Смъртната присъда над държавата и личността» (Смертный приговор государству и личности).   Кратко формулирайки основните принципи на които се строи глобалната цифрова цивилизация, трябва да констатираме, че в този нов социум, законите за управление на кибернетичните системи автоматично се пренасят върху човешкото общество, а високите информационни технологии ще се използват за политически цели, – за поробване на едни хора, от други  В такава античовешка система, свободният гражданин, от субект в правовите отношения, незабележимо за самия него, се превръща в номериран обект на жестокото управление, приравнявайки човека с животните, с вещите и стоките. Неслучайно има термини, като «електронен гражданин» и «биообект».   Всичките разговори за «прогрес», за подобряване качеството на живота и за удобствата, които носят на хората цифровите технологии, са само примамка за лекомислените и ленивите…   «Умният дом», «интернет вещите», «дистанционното медицинско обслужване», «домашните 3D-принтери», «робототехниката», «невроинтерфейсите», «изкуственият интелект» и други новости, преди всичко, носят множество заплахи за ползвателите и служат за обогатяване на интернет-плутократите и лихварите на XXI век, които получават абсолютна власт над «електронното» население.   Трябва още веднъж да напомним, че основата за построяване на глобалното цифрово общество, е присвояване на всеки гражданин, на цифров идентификатор на личността (ЕГН), а също и доброволното приемане и използване от гражданина, на този идентификатор, вместо човешкото му име, в отношенията с властите и с търговските структури, за получаване на материални блага и т.н. услуги.   Цифровият идентификатор е уникален, неизменяем, пожизнен и посмъртен номер (личен код – ЕГН), който се присвоява в базата данни на човека и на файла му – досие. Цифровото име става главно, и е определящо за физическото съществуване на човека в информационното общество.   Както при монашеския постриг, монахът, приемайки ново християнско име, влиза в общество на граждани, не от този свят, така и човекът, приемайки, вместо човешкото си име, цифров идентификатор на личността, влиза в новото «цифрово» общество на обезличени «електронни граждани».   Може ли човек, а още повече – християнин, да има две имена, които избирателно да ползва, в различни жизнени ситуации?   Някои казват, че даденото ни от Бога име, никой не може да ни отнеме. Което е абсолютно вярно. Но тук става дума за нещо съвсем друго, за това, че самият човек доброволно приема новото цифрово име, във вид на числа, за може да живее комфортно в обществото на потреблението, и да може «да купува и продава» (Откр. 13, 16-17)! И така, позволява, по своя воля, да го превърнат в номериран «биообект».   Какво ще е цифровата икономика за обикновения гражданин?   Представете си, че в един момент Вас напълно ви лишат от вашите собствени налични пари и от всичките ви традиционни документи, заверени с подписите на отговорните лица и с печатите на организациите, които са ги издали.   Актът за раждане, паспорта, атестатът, дипломата, шофьорската книжка, разните други удостоверения, пропуска за предприятието, документите за собственост, актовете за раждане на децата, медицинската карта, банковата карта и всичките други реални документи, – изведнъж бъдат заменени от “ваш“ електронен файл-досие, в базата данни, който е станал вашият електронен двойник, достъпът до който се осъществява с предявяване на вашето цифрово име (ЕГН).   Чрез същия файл се осъществява и достъпът до електронната ви сметка, на която се «съхраняват» уж вашите безналични виртуални пари…   И всичко това се управлява от неизвестни ви оператори или компютърни програми, намиращи се на неизвестно място, които напълно се разпореждат с вашите данни и вашите пари. Вие не знаете, може ли да имате доверие на тези хора /или роботи/, какви са замислите и намеренията им, и какво е тяхното духовно-нравствено състояние.   Операторът може леко да лиши човека от всичките му законни права или от части, от тези права. Може да постави на човека всякакви ограничения, заради религиозно-мирогледните му особености, а може и напълно да го лиши от всичките му права и средства за съществуване (и даже, от живота му).   В недалечно бъдеще операторите напълно ще бъдат заменени от бездушна програма, а цифровото име ще стане неотделимо от тялото на човека, и той ще се превърне в – «Цифров ангел» с имплантиран микрочип.   Виждате ли, колко забавна е «цифровата икономика»…   Всичките свои права, в т.ч. и правото на живот, човек ще трябва всеки път да изпросва от господарите на системата (а после, от едноличния господар – Антихрист)…   И това вече няма да е само тотален контрол, а робство, каквото човечеството още не е виждало!   Между другото, моя първи доклад на Кръглата маса в Държавната Дума на Руската Федерация, от 22 май 2001 година, така се и наричаше: «Електронно робство: кой е “ЗА” ?»   В него аз привеждах откровението на основателя и несменяем патрона на Световния икономически форума в Давос, Клаус Шваб:   А политическият наблюдател на лондонския «Таймс» Саймънс Дженкинс писа тогава:   За тези противоречия, за новите начини на прелъстяване на човека, и за възможностите за спасение на душите в цифровото общество, четете в следващите публикации.   Валерий Павлович Филимонов, руски писател-агиограф, специалист в областта на кибернетиката и системите за управление, – академик на Православното богословско отделение, на Петровската академия на науките и изкуствата    ", "date": "2017.10.19", "title": "Термините «Цифрова икономика» и «електронно правителство» буквално означават – Електронен Концлагер"}
