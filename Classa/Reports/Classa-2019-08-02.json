{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398484-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%B8%D1%81%D0%BA%D0%B0%D0%BC-%D0%B4%D0%B0-%D1%81%D0%B5-%D0%BC%D0%B0%D1%85%D0%BD%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3", "text": "„Искам да се махне парламента в Страсбург, защото е безсмислен”, заяви Андрей Слабаков в Тази сутрин по бТВ   „Моето място (в европарламента) е на гражданин, който да прави някакви смислени предложения”, смята Слабаков, но отбелязва, че в момента „гласуваме скучни неща като това кой да бъде председател”. Новото му поприще не е повлияло на стила му на самобитния му стил обличане, макар да признава, че за откриването е облякъл костюм. Всички евродепутати се обличат както искат и той не е единственият, който се разкарва по тениска в Страсбург, отбеляза Слабаков, а официалният дрескод е само за изказванията. Денят му в Европарламента започва с пиене на кафе на местата, където е разрешено пушенето. Той не единственият любител на тютюна сред европейските представители.     „Председателят на Европарламента пуши много. Постоянно се засичаме на местата за пушене. Аз пуша по четири цигари, а той по три”, разказа Слабаков, който отбеляза, че със Сасоли са се засичали в италианската телевизия РАИ по времето, когато сегашният председател на Европарламента е бил журналист. Слабаков смята да прекарва времето си и в Брюксел, и в България. Освен с работата си като евродепутат, в момента режисьора се занимава и с организирането на нов рок фестивал в България заедно с бившия кмет на Каварна Цонко Цонев и певеца Димитър Аргиров. Събитието ще се проведе на 9 и 10 август в Челопеч. Ще участват световни рок групи като Cradle of Filth, Scarlet Aura, Silked & Stained, Pretty Maids, AXXIS и Wild Souls. „Избрахме Челопеч, защото кметът Алекси Кесяков е много готин”, заяви Андрей Слабаков. Фестивалът ще се нарича Вълчата пътека и има за цел да се превърне в най-голямото рок събитие в България и да замести Каварна рок фест.", "date": "2019.08.02", "title": "Слабаков: Искам да се махне парламента в Страсбург"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/398485-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%B7%D0%B0%D0%BA%D1%80%D0%B8-%D0%BE%D1%82%D0%B4%D0%B5%D0%BB-%E2%80%9D%D0%B2%D1%80%D1%8A%D0%B7%D0%BA%D0%B8-%D1%81-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0%E2%80%9D-%D0%B2-%D0%B1%D0%BD%D1%82,-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82", "text": "Генералният директор на БНТ Емил Кошлуков е закрил отдел „Връзки с обществеността“ към телевизията, съобщава „Сега“. Стаите на служителите са били запечатани днес, като според неофициална информация Кошлуков възнамерява да възложи същата дейност на външна фирма.   Отделът е част от дирекция „Маркетинг и комуникации“ и в него досега работеха трима души. Досега шеф на \"Връзки с обществеността\" беше Силвия Симова. Тя е сестра на бившия криминален репортер на телевизията Явор Симов, който беше конкурент на Кошлуков в неотдавна завършилия конкурс за шеф на „Сан Стефано“ 29. Симов също е щатен служител на БНТ и ръководи отдел „Обществени поръчки“. Една от първите персонални рокади, които Кошлуков предприе, след като бе назначен за титулярен директор на обществената телевизия, бе да отстрани шефа на дирекция \"Информация\" Уляна Пръмова. Пръмова бе уволнена във вторник, ден след завръщането си от отпуск. На нейно място е назначена Мариела Драголова, която досега бе изпълнителен продуцент на предаването \"Още от деня\", на което доскоро самият Кошлуков беше водещ. Отстранени са още програмният директор на четирите канала на телевизията Надя Костова и програмния директор на БНТ2 Геновева Момчева. В телевизията смятат, че уволненията ще продължат и че в телевизията ще започнат да идват хора от други медии.", "date": "2019.08.02", "title": "Кошлуков закри отдел ”Връзки с обществеността” в БНТ, уволненията продължават"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398486-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%B7%D0%B0%D0%B5%D0%B2-%D1%81-%D0%BA%D0%B0%D0%BA%D0%B2%D0%BE-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D0%BC%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BA%D0%BE%D0%B5-%D0%BD%D0%B0%D0%BB%D0%B0%D0%B3%D0%B0-%D0%B4%D0%B0-%D1%81%D0%B5-%D1%82%D0%B8%D1%80%D0%B0%D0%B6%D0%B8%D1%80%D0%B0-%D1%82%D0%B0%D0%BA%D0%B0%D0%B2%D0%B0-%D0%B7%D0%BB%D0%BE%D0%B1%D0%B0", "text": "      Нашите герои, които са загинали, са имали точно тези цели - да бъдем братя, да имаме просперитет и високи доходи. Нашият интерес е да сте в НАТО и ЕС. Нашите военнослужещи се обучават заедно на полигоните в България. Помагаме с всичко и на Сърбия, защото те също са братски народ. С Гърция също поддържаме отлични отношения'', каза още Борисов. За две години постигнатите резултати по въпросите от общата ни история надхвърлят многократно постигнатото за повече от 20 години, обобщи той. На Република Северна Македония се дава огромна перспектива за членство в ЕС и НАТО. И точно фактът, че на България и на Северна Македония се даде председателството на Берлинския процес ще покаже на ЕС, че народите в този регион оценяват храбрите политици, подчерта  Борисов по време на съвместен брифинг с македонския си колега Зоран Заев в Скопие. ,,Аз няма да вдигна ръка срещу Македония. По историческите теми съм довел тук проф. Ангел Димитров. Но аз съм се борил и с Германия, и с Франция да ги убедя да ни дадат темата за интеграцията на Западните Балкани по време на нашето Европредседателство и сега да блокираме членството на Македония в ЕС и НАТО... дори не искам да си помисля за такова нещо. Като идвахме насам с хеликоптера, професор Димитров ми сподели, че над всеки хълм, над който прелетяхме, са загинали десетки хиляди хора, за да може сега ние да сме заедно и да има просперитет. Нямо едно възвишение, където да не е загинал човек. Така че докараме ли я дотам да блокираме членството на Македония в ЕС, в Съюза ще ми се смеят, защото знаят какви усилия съм положил. Няма нищо по-хубаво от членство на Македония в ЕС и НАТО и това също е в интерес на България'', обясни премиерът Борисов. ,,Когато получим новите самолети F-16, които ще бъдат най-модерните в целия регион, ще можем да охраняваме и въздушното пространство на Македония. Казвам охраняваме, за да не излезе някой да каже, че ще ги нападаме'', отбеляза той.     ,,Комисиите имат историческа задача и до октомври се надявам да приключат с тези теми. Би било обидно към гибелта на хората, загинали по тези земи, ако не бъде постигнато съгласие. Аз ще се съобразя с това, което кажат историците, иначе ще бъда обвинен, че съм продал историята на България. Историците трябва да намерят на всяка цена приемливото решение, което е важно за младите хора и за перспективата. Така че се надявам историците да положат огромни усилия за правилното изразяване на историята, която ни обединява'', подчерта Бойко Борисов. Българският министър-председател обърна внимание на дейността на мултидисциплинарната експертна комисия, като отбеляза необходимостта от нова динамика в работата й, която може да доведе до бързи и категорични резултати. Разбрахме се с колегата още следващата седмица да сеотиде на Гюешево. Тунелът от наша страна е почти готов, работи се ускорено и по коридал № 8. Тум можем да ускорем още процеса\", каза Борисов. Двамата премиери обсъдиха ползите за България и за Република Северна Македония от изпълнението на Договора за приятелство, добросъседство и сътрудничество беше основаната тема на разговора, който премиерите Бойко Борисов и Зоран Заев проведоха в Скопие. Българският министър-председател изтъкна желанието да развиваме близки приятелски отношения, съответстващи на общата история и близост между гражданите на двете страни. Според премиера Борисов, предстоящото съвместно председателство на Берлинския процес е също от изключително значение за развитието на добросъседските ни отношения. По време на последната Среща на върха от Берлинския процес, която се проведе през юли в Познан, беше обявено, че през 2020 г. България и Република Северна Македония ще имат съвместно председателство на този изключително важен за региона процес. След разговора на четири очи между двамата премиери се проведе и среща в разширен състав между двете делегации. По-късно двамата Борисов и Заев положиха заедно цветя на гроба на Гоце Делчев в Скопие. Източник: \"Епицентър\"", "date": "2019.08.02", "title": "Борисов към Заев: С какво застрашаваме Северна Македония? Кое налага да се тиражира такава злоба?"}
{"url": "http://www.classa.bg/%D1%81%D0%B2%D1%8F%D1%82/item/398487-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0-%D1%80%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BF%D0%BB%D0%B0%D1%89%D0%B0%D0%BD%D0%B5-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%BD%D0%B0-%D0%B3%D0%BB%D0%BE%D0%B1%D0%B0", "text": "Известният Роналдиньо, бивш футболист на бразилския национален отбор и ФК Барселона, има конфискувани 57 имота, в резултат на неплащането на екологична глоба в размер на 9,5 милиона реали (почти 2,5 милиона долара), съобщи Фолха де Сао Пауло тази седмица. Освен това вестникът съобщава, че двата паспорта на бившата футболна звезда, на 39 години, който има и испанско гражданство, са иззети, така че той да не може да напусне територията на Бразилия. Според Фолха де Сао.Пауло, Роналдиньо вече е апелирал да възстанови испанския си паспорт, като заявил, че документът принадлежи на Испания и конфискацията му е незаконна. Според неговите изявления мярката е „злоупотреба, произвол и без правно основание\". Междувременно съдия в Порто Алегре каза за Ройтерс, че не може да потвърди или отрече оповестената информация, тъй като подробностите са под съдебна тайна. Бразилските власти наложиха гореспоменатата глоба на Роналдиньо за незаконното изграждане на риболовна платформа и конструкция за акостиране на лодки на езерото Гуаиба, в Порто Алегре, район, подлежащ на опазване на околната среда. Тъй като бившият футболист не плати глобата, миналия ноември бразилският прокурор реши да се намеси в банковите сметки на бившия спортист, за да удържи глобата дори без негово съгласие, но той се натъкна на неочаквано препятствие. Оказа се, че сборът от всички сметки на Роналдиньо възлиза едва на около 6,61 долара, сума, очевидно недостатъчна, за да се справи с дълга му към правосъдието.", "date": "2019.08.02", "title": "Забраняват на Роналдиньо да напуска Бразилия заради неплащане на милионна глоба"}
{"url": "http://www.classa.bg/%D1%81%D0%B2%D1%8F%D1%82/item/398488-%D0%B8%D1%82%D0%B0%D0%BB%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B4%D0%BE%D0%BD%D0%B0%D0%BB%D0%B4%D1%81-%D0%B2-%D0%B1%D0%BB%D0%B8%D0%B7%D0%BE%D1%81%D1%82-%D0%B4%D0%BE-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0-%D0%B7%D0%BE%D0%BD%D0%B0", "text": "Министерството на културните ценности и дейности на Италия (MiBAC) наложи на 31 юли вето на проект за откриване на нов Макдоналдс в сърцето на историческия район на Рим. \"Министерството [...] се намеси бързо, за да отмени, при режим на самозащита, процедурата за издаване на разрешение за изграждането на ресторант за бързо хранене в археологическата зона на баните Каракала\", се казва в изявление на агенцията, публикувано същия ден. \"Преди това изразих противопоставянето си на ресторант за бърза храна в района,\" каза шефът на MiBAC Алберто Бонисоли на страницата си във Facebook, коментирайки решението. Кметът на италианската столица Вирджиния Раги аплодира този отказ. \"Напред с @_MiBAC Чудесата на Рим трябва да бъдат защитени\", каза тя чрез своя акаунт в Twitter. Както бе планирано в отхвърления проект, ресторантът с 250 места трябваше да заема 800 квадратни метра върху частна земя на пътя Бачели, съвсем близо до баните Каракала и стената Аурелиана. \"Това е един от малкото райони в центъра на Рим, който все още не изкривен\", заяви общинският съветник Стефано Марин пред La Repubblica. Лас Термас де Каракала е комплекс обществени бани, построени в началото на III век. Унищожени от земетресение през 847 г., те са разкопани и възстановени през 19 и 20 век, превръщайки се в една от основните туристически атракции на Рим.", "date": "2019.08.02", "title": "Италия забрани изграждането на Макдоналдс в близост до археологическа зона"}
{"url": "http://www.classa.bg/%D1%81%D0%B2%D1%8F%D1%82/item/398489-%E2%80%9E%D1%82%D0%B5%D0%B7%D0%B8-%D0%BC%D0%B0%D0%B9%D0%BC%D1%83%D0%BD%D0%B8-%D0%B2%D1%81%D0%B5-%D0%BE%D1%89%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%82-%D0%BD%D0%B5%D1%83%D0%B4%D0%BE%D0%B1%D0%BD%D0%BE-%D0%B2-%D0%BE%D0%B1%D1%83%D0%B2%D0%BA%D0%B8-%E2%80%9C-%D1%80%D0%B0%D1%81%D0%B8%D1%81%D1%82%D0%BA%D0%B8-%D0%B4%D1%83%D0%BC%D0%B8-%D0%BD%D0%B0-%D1%80%D0%B5%D0%B9%D0%B3%D1%8A%D0%BD-%D0%B7%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8", "text": "Този, който по-късно ще стане 40-ият президент на Съединените щати, Роналд Рейгън, е нарекъл \"маймуни\" делегатите на няколко африкански страни в ООН, които не подкрепиха САЩ при вот, който призна Китай през 1971 г. Записът на телефонен разговор с Никсън, обитателя на Белия дом по това време, с расистките изрази стана публично достояние благодарение на усилията на бившия ръководител на президентската библиотека и музей на Ричард Никсън - Тим Нафтали. Тогавашният губернатор на Калифорния се обадил на Никсън ден след историческия вот и споменал как танзанийската делегация танцувала в Общото събрание, след като научила, че организацията е признала Народната република за единствения легитимен представител на Китай в ООН и оттегля членството на Тайван. \"Казвам ви да гледате това нещо по телевизията като мен\", каза Рейгън. \"Да\", отговорил тогавашният американски президент. „За да видите тези, тези маймуни от онези проклети африкански страни, те все още се чувстват неудобно да носят обувки!\", продължил Рейгън. Тази фраза предизвикала смеха на Никсън. Тим Нафтали обясни в статия за списание The Atlantic, че когато записът първоначално е станал публичен през 2000 г., този расистки текст е премахнат от него, \"за да се защити личния живот на Рейгън\". Историкът каза, че съдебно разпореждане постановява записите на Никсън да бъдат преглеждани хронологично, процес, който е завършен през 2013 г. Като се има предвид, че със смъртта на Рейгън през 2004 г. опасенията за поверителност се разсеяли, Нафтали помолил миналата година да се преразгледат разговорите между Рейгън и Никсън, чиито пълни версии бяха окончателно оповестени в началото на юли. Нафтали продължава в статията си. \"Никсън използва призива на Рейгън като извинение, за да адаптира езика си, за да направи същото наблюдение и пред другите\", пише историкът.   В последващ разговор с тогавашния държавен секретар Уилям Роджърс Никсън споделил чувствата на Рейгън в описанието му на африканските делегати. \"Рейгън ми се обади снощи, разбира се, той е възмутен и разбрах какво го е възмутило. Мисля, че това е характерно за много хора: видяха го по телевизията и той каза:\" тези канибали скачат нагоре и надолу и очевидно това беше доста гротескно\", казал Никсън според друг запис.", "date": "2019.08.02", "title": "„Тези маймуни все още се чувстват неудобно в обувки!“: Расистки думи на Рейгън  за африканските дипломати"}
{"url": "http://www.classa.bg/%D1%81%D0%B2%D1%8F%D1%82/item/398490-%D1%81%D0%B0%D1%89-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%B8%D1%80%D0%B0%D0%BD", "text": "САЩ обявиха на 31 юли удължаването на ограниченията, свързани с иранската ядрена програма, се казва в изявление, публикувано на официалния уебсайт на Държавния департамент на САЩ. \"Днес секретарят на Държавния департамент Майк Помпео удължи ограниченията върху ядрената програма на иранския режим\", се казва в публикацията. Според Държавния департамент въпросните действия \"ще помогнат за запазване на контрола върху гражданската ядрена програма на Иран и ще намалят рисковете от разпространението на ядрените оръжия, както и ще попречат на [иранския] режим да възстанови отново местата, които са важни за разпространението на този вид оръжие.\" В този контекст Вашингтон нарече персийската нация \"държавен спонсор на тероризма, който води света\" и заяви, че \" Техеран използва своята ядрена програма за изнудване на пари от международната общност и заплаха за регионалната сигурност\". От агенцията подчертаха, че \" САЩ са твърди в своя ангажимент да се откажат на Иран всякакви средства за ядрено оръжие и да използва пълния набор от дипломатически и икономически инструменти за ограничаване на ядрените дейности на Иран.\" \"Докато иранският режим продължава да отхвърля дипломацията и да разширява ядрената си програма, икономическият натиск и дипломатическата изолация ще се засилват\". Малко преди това съветникът по националната сигурност на САЩ Джон Болтън заяви, че Вашингтон ще удължи санкциите срещу Иран за 90 дни. Въпросните изключения позволяват на европейските държави, както и на Русия и Китай да си сътрудничат по ядрени въпроси с персийската нация за граждански цели. Съобщението на Болтън идва след като Министерството на финансите на САЩ наложи санкции срещу иранския външен министър Джавад Зариф за това, че действа от името на върховния лидер на Ислямска република Аятолах Али Хаменей. \"Джавад Зариф изпълнява неразумния дневен ред на върховния лидер на Иран и е основният говорител на режима в световен мащаб\", посочва агенцията. От своя страна иранският външен министър реагира на решението на САЩ. изтъквайки, че санкциите „нямат ефект върху него или семейството му, тъй като той няма собственост или интереси извън Иран\".", "date": "2019.08.02", "title": "САЩ удължават ограниченията срещу ядрената програма на Иран"}
{"url": "http://www.classa.bg/%D1%81%D0%B2%D1%8F%D1%82/item/398491-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD-%D0%BE%D1%82-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2", "text": "Президентът на САЩ Доналд Тръмп изрази разочарование в личния си акаунт в Twitter за понижаването на лихвените проценти от Федералния резерв на САЩ. Той написа, че президентът на тази финансова институция Джером Пауъл \"разочарова всички, като не обяви дълъг и агресивен цикъл на намаляване на лихвите\". \"Това, което пазарът искаше да чуе от Джей Пауъл и Федералния резерв, е, че това е началото на дълъг и агресивен цикъл на намаляване на ставките, който ще бъде в крак с Китай, Европейския съюз и други страни по света\", написа американският президент. \"Както обикновено, Пауъл ни разочарова, но поне втвърдява количественото затягане, което не би трябвало да е започнало на първо място \", продължава Тръмп.   Освен това той добави, че \" САЩ при всички случаи печелят\", въпреки че се оплака, че не е \"получил голяма помощ от Федералния резерв\". Федералният резерв на САЩ (Фед) обяви краткосрочно намаление на лихвения процент с 25 базисни пункта, като сега го постави между 2,0% и 2,25%. Фед не е намалил ставките от декември 2008 г., когато в светлината на икономическата криза ги изпрати до нула и ги задържа почти на нула до последните години. Доналд Тръмп остро критикува Фед за повишаване на ставките през последната година, като също го нарече неоправдано спрямо показатели като ниската безработица в САЩ. Във вторник президентът заяви, че би искал да види \"дълго намаление\" на ставките, като очакването за намаляване даде тласък на пазара на Уолстрийт. Основните индекси на Уолстрийт претърпяха рязък спад в сряда след решението на Федералния резерв на САЩ. По този начин Доу Джоунс е загубил 333 точки (1,23%) до 26 864 точки. Междувременно Nasdaq и S&P 500 са намалили стойността си с 98 (1,19%) и 32 (1,09%) точки и са спаднали съответно до 8,175 и 2980 пункта.", "date": "2019.08.02", "title": "Тръмп \"разочарован\" от Федералния резерв"}
{"url": "http://www.classa.bg/%D1%81%D0%B2%D1%8F%D1%82/item/398492-%D1%82%D1%80%D1%8A%D0%BC%D0%BF-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B7%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D0%BD%D0%B0-%D1%81%D0%B0%D1%89-%D0%B8%D0%B7%D0%B2%D1%8A%D0%BD-%D0%BD%D0%B0%D1%82%D0%BE", "text": "Президентът на САЩ Доналд Тръмп определи Бразилия на 31 юли като един от най-големите съюзници на САЩ извън НАТО, се казва в изявление, публикувано от пресслужбата на обитателя на Белия дом. Това определение се предоставя от Вашингтон на съюзници, които не са членки на НАТО и с които поддържа военни стратегии за работа. По този начин южноамериканският гигант влиза в списъка на преференциалните купувачи на американско военно и технологично оборудване, както и на приоритетно сътрудничество при обучението на въоръжените сили. В началото на май американският президент уведоми Конгреса на своята страна за намерението си в това отношение. \"Правя това обозначение в знак на признанието на неотдавнашния ангажимент на бразилското правителство за увеличаване на сътрудничеството в областта на отбраната със САЩ и като признание за националния ни интерес да задълбочим координацията си в отбраната с Бразилия\", гласи текстът, публикуван от Белият дом. Слуховете за определяне на Бразилия от Тръмп започнаха миналия март, когато бразилският президент Жаир Болсонаро направи официално посещение в САЩ и сред въпросите, които обсъди с американския си колега, беше военното сътрудничество в областта на отбраната. Последните обозначения от този тип са направени от Барак Обама през 2012 и 2014 г. съответно за Афганистан и Тунис. Преди това Джордж Буш определи Бахрейн, Филипините, Тайланд, Тайван, Кувейт, Мароко и Пакистан като съюзници извън НАТО от Вашингтон. Неговият предшественик Бил Клинтън направи същото с Йордания, Нова Зеландия и Аржентина. Междувременно Джордж Х. Буш даде това признание на Австралия, Южна Корея, Египет, Израел и Япония.", "date": "2019.08.02", "title": "Тръмп определи Бразилия за един от най-големите съюзници на САЩ извън НАТО"}
{"url": "http://www.classa.bg/%D1%81%D0%B2%D1%8F%D1%82/item/398493-%D0%BA%D0%B8%D0%B5%D0%B2-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81-%D0%B1%D1%83%D0%B4%D0%B0%D0%BF%D0%B5%D1%89%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%B7%D0%B0%D0%BA%D0%B0%D1%80%D0%BF%D0%B0%D1%82%D0%B8%D0%B5%D1%82%D0%BE", "text": "Въпреки факта, че ситуацията в Украйна периодично се отразява в европейските медии, тази страна няма никакво глобално или поне регионално влияние, с изключение на потоците на трудовите мигранти, които активно използват безвизовия режим, предоставен им от ЕС.  Предвид такова не твърде щастливо състояние на нещата, развитието на отношенията със съседните държави би било най-логично за украинското ръководство във външнополитическата стратегия.  Ясно е, че Русия не е включена в списъка на потенциалните партньори на Украйна, но тя дели западните си граници със страните от НАТО и ЕС - Полша и Унгария.  И Варшава, и Будапеща могат биха могли да бъдат прекрасни съюзници на Киев, но неблагодарността на украинските власти надхвърля всички граници. С Полша всичко е пределно ясно. Страната активно се обявява и продължава да се противопоставя на тенденцията, която се появи в Украйна за героизиране на националистите, убили поляците по време на Втората световна война. Трябва да се признае, че Варшава не преуспя особено в начинанията си в тази посока. По-скоро Киев, изискващ на международно ниво да се признае масовия глад в страната от 1933 г. като геноцид, по някаква причина отказва да признае масовите екзекуции на поляците убити от членове на Организацията на украинските националисти за геноцид. Дори с идването на Владимир Зеленски на власт не се наблюдава промяна.     И така, съвсем наскоро бойци от дивизията на СС „Галичина“ бяха тържествено погребани в Западна Украйна, като дори войници от украинската армия салютираха. Много по-интересна ситуация обаче е в отношенията между Киев и Будапеща. Както вече е известно, кризата между тях възникна, след като украинските власти решиха да забранят на етническите унгарци, които живеят в украинското Закарпатие, да учат на родния си език.  Определено това не е най-доброто решение за властите, които водят страната си към Европейския съюз и НАТО, още повече, че оттогава Унгария блокира сътрудничеството на Украйна с алианса.  Честно казано, трябва да се отбележи, че Закарпатието дължи голяма част от своя просперитет не на Киев, а на Будапеща. Унгарското правителство от години финансира региона, подкрепя хората, които живеят там, и украинците. И украинските власти бяха доволни от всичко това. Разбира се, защо да не приемат външна безплатна поддръжка.  Вярно е, че съществува такъв принцип „услуга за услуга“ и когато възникна проблем със забраната на унгарския език, Будапеща призова Киев да преразгледа резонансното законодателство. Киев отказа. По-скоро, не просто отказа - превърнаха го в огромен проблем, обвиниха Унгария в опит да завземе Закарпатието, там започнаха демонстративно да се провеждат военни учения и дори изгониха унгарския консул. Още веднъж си струва да припомним, че ставаше въпрос само за възможността да получават образование на родния си език, а украинските медии дори писаха за перспективата за въоръжен конфликт в особено горещите дни на двустранна конфронтация. Разбирайки, че няма да е възможно да се реши въпросът, Будапеща започна смирено да чака смяната на властта в Киев. Унгарският външен министър Петер Сиярто в навечерието на украинските парламентарни избори дори пристигна в Закарпатието, където изрази редица много атрактивни предложения.  На първо място, унгарското правителство изрази готовността си да премахне ветото от преговорите между Украйна и НАТО и в допълнение предложи 50 милиона евро за развитието на граничната инфраструктура. В замяна на това Будапеща поиска същото.  Проблемът беше, че Киев нямаше планове за нормализиране на отношенията. Дори смяната на президента на Украйна не допринесе за това и според резултатите от законодателните избори представители на унгарското малцинство не получиха нито едно място там. Разбира се, честните привърженици на демокрацията могат да смятат, че електоралната подкрепа просто няма достатъчно подкрепа. В известен смисъл те ще са прави, ако това не беше предшествано от определени действия на властите.  Именно в Киев се бяха погрижили унгарците да не бъдат представени на такова ниво Миналата година ръководството на страната разработи схема, разделяйки избирателните райони, така че унгарското население да остане в малцинството.  Имаше обаче и други резонансни мерки. Така в бюлетините хората биха могли да намерят кандидати-клонинги, с еднакви фамилии, чиято задача в бюлетините е само да откраднат гласове от невнимателни избиратели. Ръководителят на Унгарската културна асоциация на Закарпатието Ласло Брензович също каза, че се оказва натиск върху жителите на региона и дори правоохранителноте органи допринасят за това . При това, членът от Европейския парламент от Унгария Андреа Бокскор признава, че Европейският съюз не обръща дължимото внимание на украинските избори, тъй като е зает с вътрешни проблеми.  Според нея компетентните европейски органи все още ще разгледат ситуацията в Закарпатието и този въпрос ще бъде повдигнат на следващите преговори с представители на Украйна. Трудно е обаче да се повярва, че всички тези факти могат да повлияят на ситуацията в полза на унгарците.  Трябва да се признае, че сега, след 5 години нееднозначно управление на Петро Порошенко, за Брюксел е важна стабилна Украйна. и влошаване на ситуацията със скандал, едва ли е решение. Следователно е напълно вероятно историята да се покрие, а и украинско-унгарската криза да продължи. Разбира се, Будапеща все още може да се надява, че Владимир Зеленски, който получи на практика почти монопол върху властта в страната, ще разреши ситуацията, но президентът в своята реторика все още не се сеща за Закарпатието. В близко бъдеще той ще трябва не само да се научи как сам да ръководи страната, но и да възпита депутати, които са се присъединили към неговата партия, но които нямат абсолютно никакъв политически опит. И в същото време го чакат плащания по външен дълг, решението по конфликта в Донбас, въпросът за транзита на газ през Украйна и може би местните избори. Като цяло не изглежда, че новото правителство ще има време за унгарците.    ", "date": "2019.08.02", "title": "Киев тръгва на конфликт с Будапеща: украинската демокрация заобикаля откровено Закарпатието"}
{"url": "http://www.classa.bg/%D1%81%D0%B2%D1%8F%D1%82/item/398474-%D0%B6%D0%B5%D0%BD%D0%B0%D1%82%D0%B0,-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0%D0%BB%D0%B0-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B7%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%B5%D0%BF%D1%81%D1%82%D0%B0%D0%B9%D0%BD", "text": "  Случаят \"Джефри Епстайн\" разтърси обществеността: става дума за 66-годишен милиардер, извършвал сексуални посегателства срещу стотици млади момичета, който за малко не се отървава безнаказано. Колкото повече подробности излизат наяве, толкова по-ясно става, че и други известни личности биха могли да бъдат замесени в предполагаемата мрежа за търговия със секс. Смята се например, че принц Андрю, синът на кралица Елизабет Втора, е принуждавал към секс момичета, осигурени му от Епстайн. Преди двайсетина дни пък американският министър на труда Александър Акоста подаде оставка, поемайки отговорността за съдебна сделка с Епстайн през 2008, благодарение на която милиардерът избегнал доживотния затвор. Знае се освен това, че Бил Клинтън и Доналд Тръмп най-малкото са поддържали приятелски отношения с Епстайн. Съвсем друга роля в скандала със сексуалните злоупотреби около банкера Джефри Епстайн играе една британка, чието име е по-малко известно: Джислейн Максуел. 57-годишната дама, известна най-вече с това, че е известна (в обществото), се сприятелява с милиардера Епстайн след кратка връзка с него през 1992 година. Оттам нататък в продължение на години издирвала за неговите нужди млади момичета, които обучавала на сексуални умения. Един престъпник, неработещо правосъдие и една безстрашна героиня, която не се поколебава да погне злодея: случаят Джефри Епстайн в САЩ прилича на холивудски сценарий. Но е истински. (18.07.2019) Вирджиния Робъртс е една от тях. Когато била на 15 години (през 1998), тя работела в спа-клуб в Палм Бийч, Флорида. Там се запознала с Максуел, която на свой ред я запознала с Джефри Епстайн. Първоначалната оферта била следната: ученичката да работи като масажистка за почти три пъти по-възрастния от нея мъж. Това обаче бързо се оказва измама. Вирджиния Робъртс разкрива подробности във видео, публикувано в онлайн-изданието на вестник \"Маями хералд\" - медията, чиято журналистка Джули Браун разкрива скандала. Там Робъртс разказва как след като дала съгласието си, обучението за \"масажистка\" започнало. Наред с другото обаче била обучена и как да задоволи един мъж орално, как да се държи тихо и покорно и как \"да даде на Джефри това, което той иска\", както споделя Робъртс. \"Голяма част от тренировките се провеждаха лично от Джислейн. Изненадващо е, че жена допуска подобно нещо. При това не само го допуска, но и ме караше да го правя.\" Робъртс казва, че е била част от антуража на Епстайн. Тя постоянно била принуждавана да спи с него, както и с неговите известни приятели и бизнес-партньори, докато навършила 19 години. На три пъти с нея злоупотребил и британският принц Андрю, казва тя. Има и снимка, на която 17-годишната Вирджиния е заедно с принца - той я е прегърнал през кръста. Снимката била направена в лондонската къща на Джислейн Максуел, която се вижда усмихната на заден фон. Британката отхвърля обвиненията и в свое изявление ги нарича \"лъжи и компрометиращи твърдения\". Робъртс разказва, че още през 2007, пет години след като се измъква от мрежата за търговия със секс, Максуел ѝ се обадила и настояла никога да не споменава случилото се. И тя дълго запазила преживяванията за себе си. \"Бях млада, страхувах се, а тези хора имаха власт\", казва тя. Години по-късно тя завела гражданско дело срещу Джислейн Максуел, но през 2017 случаят бил приключен след изплащането на обезщетение от страна на Максуел. Сумата не се споменава. За личния живот на Максуел не се знае много. Тя е дъщеря на британския медиен магнат Робърт Максуел, който през 1991 загива при мистериозни обстоятелства на яхтата си. Към момента на смъртта си той е потънал в задължения и затова посегнал на пенсионния фонд на служителите си. След смъртта на баща си Джислейн Максуел заминава за Съединените щати, не на последно място, за да се измъкне от британската жълта преса. През 2012 тя основава организацията \"TerraMar Project\", ангажирана със защитата на океаните. Джефри Епстайн веднъж нарекъл Джислейн Максуел своя \"най-добра приятелка\". В статия на списание \"Венити феър\" се казва, че Максуел организирала \"голяма част от неговия живот\". Което би трябвало да включва и осигуряването на млади момичета, коментират Робъртс и други жени. През април 2018 бившата служителка на Епстайн Мариа Фармър решава да проговори пред обществеността. Тя и нейната по-малка сестра, която била на 15 години, станали на два пъти жертви на сексуалните посегателства на Епстайн през 1990-те години. Освен това Фармър споделя, че често наблюдавала как млади момичета влизали в жилището на Епстайн в Ню Йорк. \"Когато попитах Джислейн Максуел защо го посещават толкова много момичета, тя каза, че искали да кандидатстват за модели.\" Епстайн и Максуел успяват освен това да сключат споразумение за обезщетение със Сара Рансъм: между 2006 и 2007 двамата ѝ обещали, че ще ѝ платят таксите за следването, ако задоволява сексуално Епстайн и приятелите му, разказва самата Рансъм. Наблюдателите предполагат, че предстоящият процес срещу Джефри Епстайн би могъл да доведе и до следващи процеси срещу хора от неговото обкръжение. Вероятно в този случай пред съда би трябвало да застане и Джислейн Максуел.", "date": "2019.08.02", "title": "Жената, осигурявала момичета за милиардера Епстайн"}
{"url": "http://www.classa.bg/%D1%81%D0%B2%D1%8F%D1%82/item/398475-e%D0%BB%D0%B8%D0%BA%D1%81%D0%B8%D1%80%D1%8A%D1%82-%D0%BD%D0%B0-%D0%BC%D0%BB%D0%B0%D0%B4%D0%BE%D1%81%D1%82%D1%82%D0%B0", "text": "Засега с 2,5 години, а по-нататък – вероятно и с повече. Американски учени твърдят, че могат да върнат назад биологичната възраст на хората, при това със съвсем конвенционални средства.       Да не би мечтите за „еликсир на младостта“ вече да са станали реалност? И дали скоро няма да се появят хапчета за подмладяване? Изследователи на стареенето изнесоха сензационни резултати на конференция в Ню Йорк: в рамките на малко изследване те успели да подмладят с по около 2,5 години деветимата мъже-участници в експеримента. Резултатите от изследването звучат невероятно, коментира „Ди Цайт“. А винаги, когато определени научни резултати звучат невероятно, трябва да бъдем много предпазливи. В този случай дори особено предпазливи. За какво точно става дума? Човешкото тяло старее. Но при някои стареенето е по-бързо, при други – по-бавно. Едни на стари години имат артрит, диабет и болки в гърба, други остават здрави и жизнени до късна възраст. Учените наричат здравословното състояние на тялото „биологична възраст“. Тъкмо на тази биологична възраст успели да въздействат Грегъри Фейхи и другите изследователи от фирмата „Интервин Имюн“ в сътрудничество с колеги от университетите в Лос Анжелис и Станфорд.     Любопитното е, че учените не са открили някакви нови вещества, а използвали вече известни препарати, но в нова комбинация. По определена схема деветимата участници получавали: соматропин (хормон за растеж), ДХЕА или дехидроепиандростерон (хормон, синтезиран от надбъбречните жлези) и метформин (препарат за снижаване на кръвната захар). Тези три препарата трябвало „с обединени усилия“ да атакуват тимусната жлеза. Тимусът е ендокринна жлеза, чиито два дяла са разположени симетрично - от двете страни на трахеята, зад гръдната кост и пред сърцето. В него Т-лимфоцитите отговарят за разпознаването на здравите клетки и за унищожаването на вируси, бактерии и „лоши“ клетки като раковите, например. У хора, достигнали физическа зрялост, тимусната жлеза тежи между 35 и 50 грама, но в хода на остаряването тя се смалява до два грама и - естествено - функциите ѝ много отслабват. Учените от екипа стигнали до идеята, че ако спрат смаляването на тимуса, това може да забави и стареенето на организма. Ефекти и дефекти След като в продължение на 12 месеца деветимата участници в експеримента приемали трите препарата по определената схема, ядрено-магнитният резонанс показал, че тимусните им жлези действително наедрели. Спаднало и равнището на възпалителни процеси в кръвта и в крайна сметка биологичният им часовник бил превъртян с около две години и половина назад. Учените, провели експеримента, твърдят, че не били установени никакви странични ефекти, но техни колеги са скептични. Пред „Дойчландрадио“ Ралф Краутер и Бьорн Шумахер обобщават основните възражения. Първо: групата от деветима участници в експеримента е била прекалено малка. Второ: не е имало контролна група. И трето: хормоните за растеж понякога предизвикват образуването на ракови клетки, а засега не е ясно дали това няма да случи при някого от участниците. В интервю пред „Ди Цайт“ един от тези участници, 65-годишният журналист Ханк Пелисие разказва, че в хода на експеримента му поникнала малко нова, и то кестенява коса. Той твърди, че подобрил постиженията си във фитнеса с около 10-25% и станал доста по-емоционален. Същият вестник отбелязва, че ако данните от експеримента издържат строгата научна проверка, за компанията-производител на бъдещия „еликсир на младостта“ ще се отвори пазар за 100 милиарда долара. А последствията от подобна терапия в момента са невъобразими: „Ако медиците наистина са успели да подмладят хората, какво ще означава това за нашите общества? Дали няма да настъпи нова епоха, в която младостта се превръща в стока, а необратимостта на старостта престава да бъде толкова ужасна? Какви ли радикални промени ще настъпят в житейското планиране, в семейните структури и в осигурителните системи? И кой ли ще има нужда от богове, след като смъртта е умряла?“ – коментира „Ди Цайт“. (По публикации в „Ди Цайт“, Фокус“, „Дойчландрадио“ и „Тагесшпигел“!    ", "date": "2019.08.02", "title": "\"Eликсирът на младостта\""}
{"url": "http://www.classa.bg/%D1%81%D0%B2%D1%8F%D1%82/item/398476-%D0%B2%D0%B0%D1%80%D1%88%D0%B0%D0%B2%D0%B0-%D0%B8-%D0%BD%D0%B5%D0%B9%D0%BD%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5", "text": "Преди 75 години Варшава се вдига срещу нацистката окупация, борейки се за своята свобода. В тази борба загиват над 200 000 души, а отправените към Германия искания от страна на Полша са за 45 милиарда долара репарации.         Нито едно друго събитие не е белязало паметта и идентичността на полската столица така, както въстанието от 1 август 1944 г. Това се дължи най-вече на големия брой жертви, тъй като германците потушават въстанието особено брутално. В рамките на масовите екзекуции са убити към 200 000 души, основно цивилни. Стотици хиляди са депортирани, предимно в концентрационни лагери. И до днес Варшавското въстание хвърля сянка върху германско-полските отношения. В този контекст тазгодишното участие в честванията на германския външен министър Хайко Маас е още по-положителен знак. Докато исканията на полската управляваща партия “Право и справедливост” за германските военни репарации за Втората световна война стават все по-настоятелни (основно заради разрушенията във Варшава), полският външен министър покани своя германски колега да присъства на отбелязването на 75-годишнината от въстанието. През 2004 г. бившият кмет на полската столица, избран впоследствие за президент на Полша, Лех Качински изчисли, че нанесените щети възлизат на 45 милиарда долара. Още в навечерието на възпоменателната дата германският външен министър Маас отдаде почит към отпора и смелостта, с които Полша се противопоставя на германската окупация през 1944 г. - в израз на огромното желание за свобода и самоопределение. \"Изпитвам голямо уважение и смирение към това, че Полша, и по-специално Варшава, успя със собствени усилия да се възстанови след войната\", заяви Хайко Маас. Полската съпротива няма шанс Разрушаването на града е предшествано от пет години тиранично потисничество от страна на германските окупатори. Депортациите, масовите екзекуции и преследванията са ежедневие. След като през пролетта на 1943 г. бунтът на еврейското население във   е потушен брутално (двете въстания често се бъркат), гнетът в града се усилва още повече. Когато на 1 август 1944 г. избухва Варшавското въстание, в града живеят почти един милион души. 40 000 от тях са доброволци в нелегалната армия (Армия Крайова), ръководена от полското правителство, пребиваващо в изгнание в Лондон. Срещу тях първоначално се изправят 16 000 войници от Вермахта и специалните отряди на СС, след което получават подкрепления. По това време германската армия отстъпва на изток, докато Червена армия приближава. \"Германците планираха да превърнат Варшава в крепост, откъдето следваше, че градът ще бъде напълно разрушен”, обяснява Лешек Жуковски, председател на най-голямата полска организация на ветераните. \"Искахме да предотвратим това и да освободим града\", разказва Жуковски, който е едва 15-годишен, когато участва в сраженията. За германците въстанието идва съвсем навреме. “Добре, че поляците го направиха\", казва тогава главнокомандващият войските на СС Хайнрих Химлер, който вероятно носи най-голямата отговорност за зверствата в Полша. В края на лятото на 1944 г. той казва на Хитлер: \"След 5-6 седмици ще ни няма. Но дотогава Варшава, столицата на този някога 16-17 милионен полски народ, ще бъде унищожена\". Още в първите дни на въстанието нацистите екзекутират около 50 000 цивилни граждани.     Завесата се вдига чак през 1989-а Бунтовниците се надяват на външна помощ. Но доставките на оръжие, боеприпаси и храна, които западните съюзници изпращат с парашути, често не стигат до целта. Междувременно Червената армия остава на другия бряг на Висла и не се намесва в сраженията. Сталин няма интерес да помага на полската армия, ръководена от антикомунистическото правителство в изгнание. След 63 дни на въстаниците им се налага да се предадат. Впоследствие Варшава до голяма степен е унищожена по личното нареждане на Хитлер. 90 процента от всички исторически обекти, включително кралският дворец, са взривени, както и всички мостове и промишлени сгради. През есента на 1944 г. в развалините в центъра на града оцеляват само няколко хиляди души. Комунистическият режим мълчи в продължение на десетилетия за случилото се във Варшава през 1944 г.  Общественото обсъждане на събитията започва едва през 1989 г.  И макар, че героизмът на въстаниците все още е на преден план в дискусиите, днес се поставя под въпрос високият кръвен данък, който полското население е трябвало да плати. Затова напомнят стотиците възпоменателни плочи в града в памет на жертвите от 1944 г.      ", "date": "2019.08.02", "title": "Варшава и нейното въстание"}
{"url": "http://www.classa.bg/%D1%81%D0%B2%D1%8F%D1%82/item/398477-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8A%D0%B6%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Най-значимото събитие след отминалите избори за Европейски парламент е вече факт. На 16 юли за председател на Европейската комисия бе избрана Урсула фон дер Лайен. Както самата тя заяви – първо е европейка и чак след това – германка. Родена в Белгия, живяла в САЩ, бивш министър по семейните въпроси, труда и социалните грижи и министър на отбраната при кабинета на г-жа Меркел, тя бе избрана с 383 гласа,срещу 327 – против и 22 – въздържали се. Според председателя на ПЕС Сергей Станишев, значителна група от социалистите е подкрепила нейният избор, което му давало основание да следи за стриктното изпълнение на обявената от нея програма в една 30-минутна реч пред избраниците в новия ЕП.     Няма да преразказваме и преповтаряме основните й акценти. Там, както се полага, оптимизмът доминира, а горчивото и сладкото се редуват, понякога до невъзможност да бъдат преглътнати. Застъпница на идеите на Сорос и неговото „Отворено общество“ Урсула фон дер Лайен ни обещава задължителна ратификация на Истанбулската конвенция, дълбочинна реформа на Дъблинските споразумения и утвърждаване на Пакта за миграция като еманация на хуманността. Тя обосновава тези си намерения с идеала за една силна Европа, която задължително трябва да е единна. Нещо повече, баронесата заявява, каквото и да означава това, че ще застане срещу всеки, който се противопоставя на този принцип. Като юридически инструментариум тя посочва, че ще разчита на налагане на решения с квалифицирано мнозинство. Няма защо да разсъждаваме как се постига то. Изборът на баронеса фон дер Лайен беше много показателен. Изглежда всичко иде да ни подсети, че се изоставя принципа за доброволност и консенсус. Досега те бяха само, образно казано, кюспе за шарани. Оттук нататък ще трябва да се кълве само на гола кука. Остава да видим обаче какво се крие в практически план зад внезапното, като сигнална ракета, изстрелване на върха на ЕС на Урсула фон дер Лайен? Това най-напред означава обезсилване и на остатъчния национален суверенитет и превръщането на националната държава, дори не в автономна, а в подмандатна територия. Това Конституция, Конституционен съд, колективна воля на обществото, историческа отговорност на нацията и държавотворния етнос стават  , както би казал Бай Ганьо. В изборите за Европейски парламент и конструирането на неговото управление победи линията на   отвсякъде общество. И вече инициативи като Пакт за миграция, Истанбулски конвенции, Стратегия за детето, не могат да бъдат спирани. А националните традиции, културата, образованието, здравеопазването, организацията и устройството на обществото, няма да могат да бъдат съхранявани. Валякът на  , булдозерът на джендаризма, тежките плугове на ювеналните норми, ще затъпкват, заравняват и засипват, в името на новите права, старите и утвърдени от естеството на живота и историята принципи и норми. Не ни се иска да бъдем в ролята на прорицатели от Седмия ден, но ни се струва, че започват едни пет години, в които първа и най-главна жертва ще бъде Свободата. И перверзията се изразява в това, че тя ще бъде унищожавана  ! С Урсула фон дер Лайен начело на ЕК няма да са проблем осъществяването нито на идеите на Джордж Сорос и „Отворено общество“, нито намеренията на т.нар. Комитет 300. На първо време, с лекота ЕС ще бъде превърнат в генерален спонсор на правилните идеи и намерения. В този смисъл, никак не е случаен воят на   срещу президента на САЩ Доналд Тръмп? За тези, които са пропуснали факта нека припомним, че той лиши Отворено общество“ от цели 30 милиарда долара, които фондацията-октопод на мегаспекуланта получаваше от американската държавна хазна.  Сорос веднага се хвърли да запуши дупката със своите   18 илиарда долара. Но октоподище е това! При това наплодено из всички морета и континенти. 18 милиарда не стигат дори за закуска на главоногите соросоиди.  А те са милиони. И се знае, че има в ЕС  – 140 милиарда евро! Въпросът, както се оказва, внимателно е бил подработван. И предстои решение. А Урсула фон дер Лайен е само ключът в правилните ръце. И  са само на една ръка разстояние от пълната победа. Засега такива като нас   и  могат да се уповават на надеждата, че Бог – милостив и всемогъщ – никога не е разрешавал на Злото, на Глобалното Зло, пълна победа. И че пак няма да разреши. Спирал го е на крачка от неговото тържество и пак ще го спре. Това – горе! Тук – в земните поселения, изпитанията, които ни е изпращал Вседържателят, никога не са свършвали. И няма да свършат. И все пак – изпитанията ще заслужат тържеството на Правдата. Засега в нейна подкрепа се яви не друг, а самият президент на САЩ Доналд Тръмп. Яви се като ситуационен съюзник на Правдата. А още Апостола ни е завещал мъдростта, че:   И ако сме въоръжени с Правдата и Истината, и ако тя стига до все повече хора, значи народното дело ще пребъде и силата ни ще има по-други измерения. А това е шанс и за Надеждата, и за Каузата. Погледнато по-нашироко това е шанс и за света, и за Европа, и за България. И в този смисъл не трябва да се губи време и не трябва да се пестят сили, и главно не бива да се отчайваме, когато е реч да бъде подпомогнато доброто. Така че, ще започнем от следващия брой разказа на един френски благородник – Филип Мари Жан Жозеф Льо Жоли дьо Вилие дьо Сентиньон, Виконт дьо Вилие, известен на широката публика като Филип дьо Вилие. Този разказ е за Сътворението на Обединена Европа. Филип дьо Вилие също воюва на страната на правдата и истината. Воюва срещу лъжи, митове и фалшиви герои. И няма причини да не подкрепим неговите рицарски усилия да дръпне веригата на лъжата и всичко да си дойде на мястото. Неговата книга не е просто повторение на Божествената правда, че истината застига всяка лъжа и всичко тайно става явно. Тя е и основание, че в тази битка честните хора не свършват. И значи не сме сами. Месеци преди изборите за Европейски парламент, през февруари 2019 г., френското издателство „Фаяр“ пусна на пазара шокиращата книга на Филип дьо Вилие: Тя е посветена на Както обяснява авторът, тази книга се е родила след две беседи с известни личности. Първата е проведена с Морис Кув дьо Мюрвил, участник в Съпротивата и движението на генерал Де Гол . Морис Кув дьо Мюрвил (1907-1999) е министър на финансите и министър на външните работи при управлението на президента Шарл дьо Гол (1958-1968); министър-председател (1968-1969); председател на Комисията по външните работи на Националното събрание (1978-1981); сенатор (1986-1995). Другата беседа е с известния професор по история от Сорбоната, Жан-Батист Дюросел. Ето какво пише авторът на горепосочената книга за срещата си с Кув дьо Мюрвил:   „европейската конструкция“ генерал Де Гол (Морис Кув дьо Мюрвил), който знаеше всичко за всички, подхвърли с вид на посветен в нещата човек: Десетилетия по-късно, посвещавайки лично време и много жар, възползвайки се и от сътрудничества на най-високо ниво, както и от тайните познания на посветени в историята за обединяването на Европа, Филип дьо Вилие решава, по съвета на Морис Кув дьо Мюрвил, . И се ражда книгата, която поставя всичко на съответното му място. Преди да я напише Филип дьо Вилие провежда своите проучвания в Станфорд, Берлин, Женева, Москва – навсякъде, където могат да се намерят декласифицирани поверителни документи. Архивите проговарят и разкриват смущаващи тайни. Появява се опаката страна на Европа, която съвсем не е това, което се е разказвало до този момент за нея. Следствие на проучвателния труд на Филип дьо Вилие, може да се каже, че истинското име на неговата книга с разкритията, може да бъде и „Голямата Лъжа за Европа“. Събраните доказателства са подтискащи. Както се полага в една гигантска конспирация, всичко минава оттам: апокрифни мемоари; долари; ЦРУ; агенти; минало, което заличават, защото е изобличаващо; верноподанически чувства, които прикриват или се опитват да прикрият, защото са унизяващи. И, разбира се, предателства на високо равнище...!  Понякога разказът на Филип дьо Вилие е вледеняващ. Воден с ритъма на една задъхана анкета, той се чете като творение на Агата Кристи, с тази разлика, че пораженията са съкрушаващи. Това е краят на един мит, в който лъсва грозният образ на един колективен Дориан Грей. Оказва се, че така наречените на Европейския съюз - Жан Моне и Робер Шуман, са работили съзнателно за други. И са знаели какво правят. Те са искали не силна Европа, а Европа без плът, без глава и без корени. Постепенно т.нар. „европейската конструкция“ се е превъръщала в кошмар, а генът на разрушението е бил имплантиран в нейното тяло още в начало на осъществяването на този дяволски замисъл.  Както показват архивите, дори мемоарите на Жан Моне – единият от прославените   са поръчани от американците. Написани са не от Моне и са платени не от Франция, а от американската фондация „Форд“. Защо САЩ са толкова ангажирани с , пита Филип дьо Вилие? Каква е причината, че се налага те да поръчват и да плащат за написването на нейната история? Отговорът е очевиден: за да бъде историята написана    Или, за да бъде пренаписана. И главно, чрез Мемоарите на Моне, да бъде обоснована необходимостта от налагането на американския конституционен модел върху държавите от Стария континент. Конспиративна теория ли? Едва ли. По-скоро е реч за старите мечти и съновидения за Европейски съединени щати. И може би си струва човек да се замисли върху последните развития на процесите в ЕС. Показателно е и друго: порокът, който доминира над всичко и всички, и който в много документи е инструмент, който е оправдаван, стимулиран, и дори налаган, е връзката,например, между Моне и довчерашния председател на ЕК Жан-Клод Юнкер. Тях ги свързва алкохолът. Моне произлиза от фамилия на производители на коняк от Шарент и преди да нахълта в света на големите финанси, е пласьор на стоката през Англия, до Канада, САЩ, Полша и Румъния. При Юнкер обаче става въпрос за злоупотреба с уиски. Може би неслучайно в книгата си Филип дьо Вилие започва с описание на пиянските изпълнения на Юнкер по време на една среща на високо равнище на НАТО в Брюксел. Свидетел на срамната сцена става и американският президент Доналд Тръмп. Тази част от книгата е озаглавена „Падението“. Останалите раздели носят заглавия: „Кулоарите на Мита“, „Клисарят“, „Мистър Моне оф Коняк“, „Бракът на Червения площад“, „Бавната отрова“, „Операции за влияние“, „Китайският крадец“, „Плащанията“, „Неудобният баща“, „Европа без плът“, „Сирачето Европа“, „Емоционалният бунт на Европа“, „Духовният син“ и „Новият свят“. Бързам да изпреваря сюжета – „Духовният син“, глава, която възнамеряваме да публикуваме, се отнася за мегаспекуланта Джордж Сорос. На малцина е известно може би, че той бе разобличен от „Зора“ и от пишещия тези редове още по времето, когато никой тук, в България, не съзираше в него вълкът, наметнат с овча кожа. Разбира се този текст не е за възпоменания и за изтъкване на минали подвизи или заслуги, но все пак ще спомена: когато научих, че президентът Петър Стоянов ще награди Сорос с най-високия български орден само за три дни успях да издам в 2000 тираж   – книга първа от библиотека  . Тя стигна до него в часа, когато награденият и неговите клакьори пиеха щастливи шампанското. Надявам се, че им е загорчало. Това беше моят протест, заради унижението на България и нейният най-висок орден, моята малка „война на Мърфи“.  Но затова по-подробно – друг път. Книгата на Филип дьо Вилие, е снабдена с богат документален и справочен материал – библиография, пояснения под линия, фотоси, факсимилета от документи и писма. Между тях е и писмо до президента на САЩ Доналд Тръмп. Цитирани са 172 заглавия на монографии, статии и публикации в пресата и в електронните медии. Поместени са 52 факсимилета на разсекретени документи и снимки от архивите на ЦРУ, Държавния департамент, Фондация „Форд“, Бундесархива и други институции. На всички, които успеят да вникнат в дяволския замисъл на този чудовищен експеримент наречен Обединяване на Европа, може би ще се проясни докрай смисъла на култовия израз  И те ще проумеят защо. От следващия брой четете главата   Преводът е на нашия уважаван и дългогодишен сътрудник Петко Петков.     (следва)", "date": "2019.08.02", "title": "Голямата лъжа за Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398478-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2-%D0%BF%D1%8A%D1%80%D0%B2%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D1%81%D1%82%D0%B5%D1%84%D0%B0%D0%BD", "text": "  След убиването на свети архидякон Стефан с камъни от иудеите (Деян. 7:55-60) неговото честно тяло лежало без погребение едно денонощие и един ден: то било хвърлено, за да бъде изядено от кучетата, зверовете и птиците; но нищо не се докоснало до него, защото Господ го пазел. На втората нощ прочутият иерусалимски законоучител Гамалиил*, споменат в книгата \"Деяния апостолски\"  ( ) , който започнал да клони към Христовата вяра и станал таен приятел на светите апостоли, изпратил благоговейни мъже да вземат незабелязано тялото на първомъченика; отнесъл го в своето село, наречено Кафаргамала, по името на своя собственик, тоест \"селото на Гамалиил\"; то се намирало на двадесет поприща от Йерусалим  ( мярка за разстояние, равна на около 1500 м етра, бел.ред.) . Тук Гамалиил извършил честно погребение на тялото на свети Стефан, полагайки го в пещера в своя нов гроб. След това Никодим, \"началник иудейски\", който бил ходил при Иисуса Христа нощем (Иоан 3:1-2), се преставил, плачейки на гроба на свети Стефан; и го погребал същият Гамалиил, близо до гроба на първомъченика. След това и Гамалиил, като приел свето кръщение заедно със своя син Авив и поживял богоугодно в християнско благочестие, починал; и двамата били погребани в същата пещера, близо до гробовете на Стефан и Никодим.     След много години, когато мъчителите, които дълго време гонели Църквата Божия, умрели, и с обръщането на  * настъпили дните на християнските царе - дни на църковен мир и навсякъде сияещо благочестие, тогава по Божие откровение били намерени честните мощи на светия първомъченик Стефан и на погребаните с него богоугодни мъже: Никодим, Гамалиил и Авив. Те били намерени от презвитера на споменатото село Лукиан, който имал следното видение. Една нощ, в четвъртък срещу петък, в третия час на Лукиан в сънно видение се явил един светолепен старец, висок на ръст, украсен с бели коси и дълга брада, облечен в бяла дреха, украсена със златни кръстове; в ръката си старецът държал златен жезъл. Като побутнал презвитера с него, той три пъти го извикал по име: - Лукиане! Лукиане! Лукиане! След това заговорил: - Иди в Иерусалим и кажи на светия архиепископ Иоан: \"Докога ще бъдем затворени, - защо не ни отваряш? Защото в дните на твоето светителство трябва да бъдем открити; не се бави, а отвори нашия гроб, където пренебрегнати лежат нашите мощи, мокрени от дъжда и тъпкани от нозете на неверните. Аз се грижа не толкова за себе си, колкото за лежащите с мене светии, достойни за велика чест; отвори посочените ти мощи, за да отвори Бог вратите на Своето милосърдие към света, постигнат от много беди. Презвитер Лукиан, изпълнен с ужас, попитал явилия му се мъж: - Кой си ти, господине? И кого имаш предвид под намиращите се с тебе? - Аз - отговорил явилият се - съм Гамалиил, възпитател и учител на апостол Павел, а с мене почива господин Стефан архидякон, убит с камъни от иудеите и иерусалимските първосвещеници за Христовата вяра: аз взех през нощта тялото му, хвърлено на кучетата, зверовете и птиците, донесох го в това село и го положих в моята пещера в приготвения за мене гроб, желаейки да споделя с него еднаква участ във възкресението и Господнята благодат. А в другия гроб, в същата пещера, е погребан господин Никодим, научен на светата вяра от Самия Христа Господа и (след възнесението Господне) приел свето кръщение от апостолите; иудеите, узнавайки за вярата му в Христа и кръщението, се изпълниха с гняв и искаха да го убият, както и Стефан; но не го направиха от уважение към мен, тъй като Никодим е мой родственик; иудеите му отнеха началството и присъединиха именията му към църковните; след това, като го проклеха, го изгониха от града с безчестие и хули; тогава го взех в моето село и го хранех до смъртта му; когато той умря, го погребах близо до мощите на първомъченик Стефан. Там, в третия гроб, изкопан в пещерната стена, погребах любимия си син Авив, починал на двадесетгодишна възраст, който заедно с мене прие свето кръщение от Христовите апостоли; умирайки, аз завещах да положат и моето тяло с тях. - Къде да ви търсим? - попитал презвитерът. - Търсете ни - отговорил Гамалиил - преди селото, откъм южната страна, на нивата Делагаври (тоест нивата на Божиите мъже). Като станал от сън, презвитерът въздал хвала на Бога и се помолил така: - Господи Иисусе Христе! Ако това видение е от Тебе, а не е бесовска прелест, заповядай му да се повтори три пъти. И Лукиан започнал да пости, ядейки само сух хляб, до следващия петък, като прекарвал в молитва и не откривал видението на никого. В третия час през нощта на другия петък Гамалиил отново се явил на презвитер Лукиан, както и първия път. - Защо - попитал той - пренебрегна моята заповед да отидеш и да предадеш на архиепископ Иоан всичко, което ти е казано? - Прости ми, господарю мой - отговорил презвитерът, - но аз се боях веднага след първото видение да отида и да му възвестя, опасявайки се да не се окаже лъжа; затова и молех Господа - да те изпрати при мене втори и трети път, за да се уверя в истината. А Гамалиил, простирайки ръка, казал: - Мир на тебе, презвитере, почивай! И като че се скрил от погледа на свещеника. После отново се обърнал към него и казал: - Лукиане! Ти мислиш как да намериш и разпознаеш мощите на всеки от нас; ето, виж и разбери това, което ще ти покажа. Като казал това, той донесъл на презвитера четири кошници; три от тях били златни на вид, а четвъртата сребърна. Една от златните кошници била пълна с червени цветя, втората и третата - с бели, а четвъртата, сребърната - с благовонен шафран. Първата златна кошница, с червените цветя, Гамалиил поставил от дясната страна на презвитера на изток, другата златна, с белите цветя, поставил на северната страна, а третата и четвъртата кошница поставил една до друга на западната страна, срещу първата, намираща се на източната. - Какво значи това, господине? - попитал презвитерът Гамалиил, който му показал кошниците. Той отговорил: - Това са нашите гробници, в които почиваме: така първата златна кошница с червени цветя, поставена на изток, е гробът на свети Стефан, обагрил се с мъченическа кръв за Христа; другата златна кошница с бели цветя, стояща на север, е гробът на господин Никодим; третата златна кошница, също с бели цветя, стояща на запад, е моят гроб, а четвъртата, сребърната кошница, е гробът на моя син Авив, който беше чист от греха по тяло и душа още от утробата на майка си и завърши живота си в непорочно девство. След тези думи Гамалиил станал невидим, както и кошниците. След това видение презвитерът принесъл благодарение на Бога и усилил поста и молитвата си до третия петък, очаквайки да се удостои с видение трети път. И отново, в нощта на третия петък, същият честен и светолепен Гамалиил застанал пред презвитера и казал заплашително: - Защо досега не си се погрижил да отидеш при архиепископа и да му откриеш това, което ти бе явено и казано? Нима не виждаш каква суша и скръб има по земята? А ти нехаеш. Нима в пустинята няма свети мъже, по-добри от тебе по живот, достойни за това откровение? Но ние, отминавайки ги, искаме да бъдем открити чрез тебе. И така, стани, иди и кажи на архиепископа да отвори мястото, където почиваме, и да построи тук храм, та по нашите молитви Господ да се умилостиви към Своите люде. Презвитерът, като станал и благодарил на Бога, бързо се отправил към Иерусалим, където съобщил на архиепископ Иоан за трикратно явилото му се видение и заповед. Архиепископът се просълзил от радост и казал: - Благословен човеколюбецът Господ Бог, желаещ да ни яви Своята милост чрез откриването на Своите светии: и когато се удостоим да намерим мощите им, трябва да пренеса мощите на първомъченик Стефан тук в града, където се е подвизавал против иудеите, където е видял небесата отворени и Христа Бога, стоящ в славата Си (Деян. 7). А ти, сине мой - обърнал се той към презвитера, - иди на тази нива и намери мястото, където са погребани светците; като разкопаеш мястото до гробовете им, ми извести. Презвитерът, като се върнал в селото си, събрал благоговейни мъже и тръгнал с тях към нивата Делагаври. Сред тази нива имало хълм; мислейки, че там почиват мощите на светците, той искал да копае, но най-напред посветил цялата нощ на молитва на този хълм. Същата нощ свети Гамалиил се явил на един от живеещите в близост до тези места монах Нугетий, казвайки: - Иди и кажи на презвитер Лукиан да не си прави труда да разкопава този хълм, защото ние не сме положени там; но да ни търси при гората, откъм южната страна, там сме погребани; на този хълм ни положиха, когато ни носеха за погребение, и тук, по древния обичай, ни оплакваха, за свидетелство на този плач над нас е насипан и хълмът. Като станал, монахът отишъл, където му било посочено, и на споменатия хълм намерил презвитер Лукиан заедно с много мъже; те били започнали да копаят. Тогава монахът разказал на Лукиан за това, което видял и чул. Презвитерът прославил Бога, показал и друг свидетел на откровението. И тръгнали към гората, близо до която намерили камък с еврейския надпис Хелиил, тоест Божии раби; като разкопали около камъка и го преместили от мястото му, те намерили тесния вход към пещерата. Като влезли в пещерата със свещ, видели вградените в стените гробове и в тях - мощите на светците. Входът към пещерата бил от южната страна; така че от дясната страна на изток се намирал гробът на свети Стефан, срещу входа, на север - гробът на свети Никодим, на западната страна срещу свети Стефан почивали свети Гамалиил и неговият син, както било посочено на презвитера във видението с кошниците. Презвитерът веднага съобщил на Иерусалимския епископ Иоан за намирането на мощите (Намирането на мощите станало в 415 г., бел.ред.). Архиепископът взел двама от случилите се там епископи, Елевтерий Севастийски и Елевтерий Иерихонски, и побързал към мястото на намирането на мощите; като разширили входа на пещерата, те влезли вътре. Когато отворили гроба на светия първомъченик, в този миг земята се разтърсила и хора, достойни по живот, чули от небето ангелски гласове да пеят: \"слава във висините Богу, и на земята мир!\" (срв. Лук. 2:14). От мощите на светеца излизало такова благоухание, каквото никой от хората дотогава не бил усещал; то се разнасяло на десет поприща из въздуха и на всички присъстващи се струвало, че се намират в рая. Много народ дошъл с архиепископа от Иерусалим и околните села; сред тях имало много болни и страдащи от различни недъзи - слепи, сакати, измъчвани от вътрешни недъзи и бесове, покрити с циреи и язви; всички те получили изцеление. Броят на изцелените достигнал до седемдесет и трима души. И така, като взели мощите на четиримата Божии угодници, ги изнесли на хълма с пеене на псалми и други свещени химни; хората се докосвали до тях, целувайки ги с благоговение. Скоро архиепископът построил на този хълм църква в чест на намирането на светците и положил в нея мощите на Никодим, Гамалиил и Авив, а мощите на свети Стефан тържествено пренесъл в Иерусалим и ги положил в църквата, намираща се на светия Сион. В ония времена един благороден мъж, сенаторът Александър, заедно с жена си Иулиания дошъл от Цариград на поклонение по светите места в Иерусалим; като видял чудесата, ставащи на гроба на светия първомъченик Стефан, Александър построил в града каменна църква на негово име и усърдно молел архиерея да пренесе в нея мощите на свети Стефан; архиереят, убеден от усърдната му молба, изпълнил желанието му. След време Александър заболял смъртоносно в Иерусалим и завещал с клетва на жена си: да направи ковчег, подобен на ковчега на първомъченика, и да го положат в него до мощите на свети Стефан. Като завещал това, той починал. Жената изпълнила предсмъртната воля на мъжа си: направила ковчег, подобен на този на свети Стефан, и погребала мъжа си тържествено до самия ковчег на първомъченика. Тя живеела в Иерусалим близо до споменатата църква, не желаейки да се разделя с починалия си мъж: вярвала, че той е жив за Бога. Тъй като жената на Александър била още млада, красива и освен това богата, много от знатните мъже я уговаряли да се омъжи повторно. Но тя, бидейки целомъдрена жена, не искала да встъпи във втори брак; а твърдо решила да запази верността към първия си мъж, надявайки се при възкресението да сподели с него една и съща участ, приготвена за праведниците ( ). Когато един от знатните началници много й досаждал, желаейки да встъпи в брак с нея, Иулиания, желаейки да се избави от него, намислила следното: да вземе тялото на мъжа си и да се върне в родината си, въпреки че от деня на преставянето му били изминали осем години. Тя помолила архиепископа да не й забранява да вземе тялото на мъжа си, но архиепископът не се съгласявал; тогава Иулиания написала писмо до баща си в Цариград, молейки го да изходатайства от царя такава заповед, чрез която би могла безпрепятствено да вземе тялото на мъжа си и да дойде в Цариград. В скоро време дошло желаното разрешение, което тя показала на архиепископа. Като видял писмото от царя, архиепископът вече не можел да се противи и благословил да бъде по молбата на Иулиания. А тя, отваряйки с благословение мястото в земята, където били положени двата ковчега, на светия първомъченик Стефан и на мъжа й Александър, взела ковчега с мощите на светеца вместо ковчега на мъжа си; така постъпила Иулиания сякаш по погрешка, а в действителност по Божия воля и по желанието на първомъченика. Като сложила ковчега на колесница, запрегната с мулета, Иулиания тръгнала на път. Когато излязла от Иерусалим, било вечер; и в същата нощ над пренасяните мощи във въздуха се чул глас на ангели, пеещи славословие на Бога, а от ковчега излизало силно, дивно благоухание, като от изливането на много миро. Чували се и крясъци на бесове, които отдалече викали: - Горко ни! Иде Стефан и ще ни бие! Като чули това, слугите на Иулиания се изплашили и казали на господарката си: - Какво значи това, господарке, че се чуват различни гласове, изричащи името на Стефан? Не носим ли ковчега на първомъченик Стефан, вместо на нашия господар Александър? А тя отговорила с радостни сълзи: - Мълчете, деца, всичко става така, както е угодно на Бога и на Неговия свят раб. Като стигнали крайморския град Аскалон, намерили кораб, тръгващ за Цариград; като платили на собственика му дължимата сума, те се качили на кораба с мощите на светеца и тръгнали на път. Когато корабът се намирал в морето, се надигнала страшна буря, така че корабът се наклонил; всички се изплашили, виждайки надигащите се огромни вълни; но на мореплавателите видимо се явил светият първомъченик Стефан и казал: - Аз съм с вас - не бойте се! Като казал това, той станал невидим, на часа успокоил морето и цялото плаване по-нататък преминало благополучно; над мощите на светеца се явила светлина, от ковчега излизало силно благоухание, във въздуха се чувало ангелско пеене. Когато пристигнали в Халкидон, решили да прекарат тук пет дни. Жителите на града научили за мощите на свети Стефан и се устремили към кораба, донасяйки със себе си и болните; всички болни, намиращи се в града, получили изцеление, благодарение на идването на първомъченика; изгонвали се и бесове, които при това викали: - Стефан, убит с камъни от иудеите, идва да ни мъчи жестоко и да не гони навсякъде - и на земята, и в морето. Като отплувал от Халкидон, корабът благополучно достигнал Цариград. Благочестивата Иулиания отишла при баща си и подробно му разказала всичко за мощите на свети архидякон Стефан. След това заедно с баща си отишли при царя и патриарха и им разказали същото; и всички се изпълнили с голяма радост. Патриархът с клира и с целия народ отишъл на пристанището да посрещне мощите на първомъченика. Като изнесли ковчега от кораба, го поставили на царска колесница и го понесли с псалмопения, искайки да го внесат в двореца на царя, както той бил заповядал. Невъзможно е да се каже колко изцеления и чудеса се извършили тогава от светите мощи; с една дума всички, от каквито и болести и недъзи да страдали, получили изцеление. Когато тържественото шествие стигнало до \"Константиновите бани\"*, мулетата, теглещи царската колесница с мощите, спрели; и колкото и да ги биели слугите, заставяйки ги да вървят по-нататък, те не могли да се помръднат от мястото си. Тогава едно от мулетата, придобивайки, по Божия заповед, дар слово, казало: - Защо ни биете напразно? На това място светият първомъченик Стефан благоволи да бъде положен. Като чули това, всички присъстващи били обзети от силно удивление и ужас и прославили Бога. Царят веднага заповядал да започне строеж на каменна църква; и в скоро време била построена прекрасна църква в името на свети първомъченик и архидякон Стефан; в нея положили и неговите честни мощи, за слава и хвала на нашия Господ и Спасител Иисус Христос, прославян заедно с Отца и Светия Дух, на Него и ние, грешните, отдаваме чест и слава, поклонение и благодарение, сега и винаги и във вечни векове. Амин. На този ден е и преставянето на светия и праведен Василий Блажени, Московски чудотворец, в 1552 г. На този ден се чества и паметта на свети свещеномъченик Стефан, папа Римски, загинал мъченически в 257 г. при царуването на Валериан. На този ден се чества и паметта на блажения Василий, подвизавал се в Спасокаменния манастир на Кубенския остров, Вологодска област.", "date": "2019.08.02", "title": "Пренасяне мощите на св. първомъченик и архидякон Стефан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398479-2-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "216 пр.н.е. - Втора пуническа война: Картагенските сили водени от Ханибал разгромяват армията на Римската империя в Битката при Кана, едно от най-големите тактически сражения във военната история.   47 пр.н.е. - Армията на Гай Юлий Цезар разбива войските на боспорския цар Фарнак II и изпраща до Римския сенат своето прочуто съобщение Veni, vidi, vici. (Дойдох, видях, победих.).   1330 г. - След смъртта на цар Михаил III Шишман, на българския престол се възкача сръбкинята Анна Неда - неговата първа съпруга и сестра на сръбския крал Стефан Урош III Дечански.   1802 г. - Наполеон I Бонапарт е обявен от Френския сенат за пожизнен консул на Франция, което му дава правото да посочва своя наследник.   1870 г. - В Лондон е открит железопътният тунел Тауър под река Темза, което е първото метро в света.   1887 г. - Германският принц Фердинанд I Сакскобургготски е коронован в Търново за княз на българите.   1891 г. - В подножието на връх Бузлуджа се провежда тайно събрание, наречено по-късно Бузлуджански конгрес, с което се създава Българската социалдемократическа партия (БСДП).   1897 г. - Подписана е конвенция между Княжество България и Франция за изграждане на Военноморските сили на България.   1903 г. - В Османската империя избухва Илинденско-Преображенското въстание организирано от Вътрешната Македоно-Одринска революционна организация и местните българи.   1921 г. - Междусъюзническата контролна комисия връчва ултиматум на българското правителство за разформиране на въоръжените сили.   1923 г. - Калвин Кулидж става 30-ия президент на САЩ, след като предшественика му Уорън Хардинг умира от сърдечен удар.   1932 г. - Американският физик от шведски произход Карл Андерсън открива позитрона, за което през 1936 г. става носител на Нобелова награда за физика.   1934 г. - Адолф Хитлер се самопровъзгласява за фюрер след смъртта на президента Паул фон Хинденбург и получава цялата власт в Германия.   1944 г. - В Пчинския манастир е свикано Първото заседание на АСНОМ, което конституира Народна република Македония в рамките на Югославия.   1945 г. - Втората световна война: Завършва Потсдамската конференция.   1974 г. - Народна република България установява дипломатически отношения с Венецуела и Тайланд.   1980 г. - Тероризъм: Бомба експлодира на жп гарата в Болоня (Италия), убивайки 85 души и ранявайки над 200.   1988 г. - В 17:29 ч. при излитане от София за Варна катастрофира самолет Як-40 на БГА Балкан; загиват 27 и са ранени 10 пътници.   1990 г. - Ирак окупира Кувейт, което довежда до намеса на войски на ООН и до Войната в Персийския залив.  ", "date": "2019.08.02", "title": "2 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398480-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%87%D1%83%D0%BC%D0%B0-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Кой държи прасе в спалнята си? Отчаян човек, наплашен от пропаганда, до когото посланията на властите не са стигнали навреме. Или изобщо. За да \"спаси\" своето животно (животни), същият човек ще направи опит да го откара посред нощ до по-отдалечено населено място, без да се замисли, че така вероятно само помага за разпространението на болестта още по-надалеч. И по този начин се превръща не в част от решението, а в част от проблема. Докато изтичането на лични данни у нас се приема по-скоро с безразличие, примиреност или дори развеселена усмивка, истинското \"клатене\" на държавата идва от трупащия се гняв около заразата с африканска чума по свинете. Tова е тема, която директно удря по джоба на засегнатите - както големите свинеферми и работещите в тях, така и всички онези стопани (и избиратели), гледащи едно, две или дори повече прасета в своя „заден двор”. За достигането на кризата до такива мащаби вина носят и двете страни - както Министерството на земеделието и подчинените му органи, така и всички онези стопани, които и сега се опитват да излъжат системата и допълнително влошават положението. Да започнем от това, че африканската чума е икономически проблем и той не се изразява само в неизбежното поскъпване на свинското в магазините, което ще засегне всички потребители. Мерките за справяне с болестта - т.е. превантивното умъртвяване на животни - могат да доведат до фалити в сектора и/или най-малкото масови съкращения на служители. Дори в един момент да се стигне до компенсация на засегнатите стопанства, това по никакъв начин не решава проблема с това как те ще оцелеят, без да извършват дейност в продължение на шест месеца след обявяване края на заразата. А кога ще бъде обявен такъв край все още никой прогнозира.     Същевременно властите са на път да се сблъскат с още по-голям проблем – опозицията на \"задния двор\". Докато големите свиневъди осъзнават сериозността на ситуацията, човекът на село е този, който се готви да се вдигне на бунт срещу мерките на Министерството на земеделието. Причините за това обаче са по-комплексни. Прасето има своето основно място в българския селски бит, а отглеждането на такива животни по селата (и дори в някои градове) е свързано с предавани с поколения традиции. Прасето в задния двор е инвестиция в бъдещето - гаранция за чисто месо през зимата (и следващата година) от животно, което сам си отгледал и хранил. Месо, за което не се чудиш колко пъти е замразявано и размразявано, докато стигне до магазина. Важен фактор е и направената финансова инвестиция в закупуването на животното и осигуряването на храна за него – немалък разход за хора, чиито доходи не могат да се сравняват с тези в по-големите градове. Да не говорим за личната привързаност към животните, изявяваща се дори в това да им се дават имена (макар и тази привързаност да изчезва при неизбежния ритуал на коленето). Всички тези фактори обясняват защо не е толкова лесно да очакваш от възрастна двойка на село безропотно и моментално да заколи единственото си прасе в началото на август.* Не трябва да пропускаме и пропагандата по темата, която залива социалните мрежи, възползва се от масовото невежество и липса на критично мислене и се разпространява по-бързо от самата африканска чума.  Снимка на загробване на живи прасета в Малайзия отпреди 20 години се появява из профили и групи с намека, че това се прави в България, след което вирусно се пресподеля от огорчени и загрижени потребители, които са усвоили употребата на Facebook, но години наред не са се научили как да подлагат на съмнение нещата, които виждат в интернет. Фалшиви профили и съмнителни \"медии\" използват случващото се за политически цели и се опитват да канализират недоволството на засегнатите (и не само), превръщайки го в политически актив срещу управляващите. Търсенето на политическа изгода на предстоящите местни избори е и единственото обяснение на ходове като тези на кметове в Пазарджишко, които с подписка заявяват, че няма да се съобразят с разпоредбите на БАБХ за умъртвяване на животните и обещават протести. В краткосрочен план ролята на защитници на избирателите им може да е полезна за техния имидж, но в дългосрочен план същите тези избиратели ще пострадат още по-сериозно от подобни прояви, когато африканската чума все пак достигне до животните им и те вече няма да могат дори да използват месото. \"От Видин дошло до Пазарджишко за една седмицa - какво измислиха...\", коментира един стопанин пред камера на bTV**, очевидно объркан как може това заболяване да се разпространи толкова бързо и търсещ конспирацията. А стопаните са неразбиращи и незапознати, защото реакцията на държавата закъсня. Първият случай на африканска чума в България е от миналото лято. Цяла една година беше предостатъчно време за мерки - например ударни действия за недопускане на свинско от пострадалата вече Румъния. Факт е обаче, че разпространението на африканска чума се овладявава трудно и пример за това е Китай - най-големият консуматор и производител на свинско. И там първият случай е от лятото на 2018 г. и по-конкретно август. Още през септември властите блокират движението на свински продукти в голяма част от страната, за да не допуснат разпространението на болестта. Въпреки това до края на април т.г. тя вече е из цял Китай и няколко съседни държави, а икономическите последствия от това тепърва ще се усетят на световния пазар. Но през 2019 г. разпространението на заразата може да се бори и с думи. Институциите, конкретно Министерство на земеделието и БАБХ, можеха най-вече да подемат кампания, която да гарантира, че стопаните в страната ще сътрудничат, а няма да се бунтуват, когато кризата дойде. Но за съжаление властите нямат адекватен механизъм, с който да разпространяват убедителни съобщения (както за пропагандаторите Facebook работи идеално). За тази една година ветеринарните лекари и служителите на БАБХ из страната можеха буквално да обиколят всяка къща из подопечните им райони и да обяснят на стопаните колко опасна е тази болест, какво не трябва да правят и какви могат да са последствията. Самият земеделски министър Десислава Танева призна, че в \"определени области е можело да бъдат положени повече усилия\". Можело е, но не е. И пак навлизаме в темата за отговорността - не само на ниво министерство, но и по места. Все някой трябва да поеме такава при удара, който българското свиневъдство (и не само) поема. До момента знаем само, че отговорност ще се търси на стопаните, които не се съобразят с разпорежданията да умъртвят животните си, които ще бъдат глобявани с между 150 и 1000 лева. Мярка, която трябва да компенсира липсата на други такива, когато е било време. И още една причина африканската чума да поваля не само прасетата, но и доверието във власт и институции.  ", "date": "2019.08.02", "title": "Африканска чума по български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/398481-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D1%82%D0%B0%D0%B4-%D0%B3%D1%80%D1%83%D0%BF", "text": "Прокуратурата разпространи 13 файла с доказателства по разследването си срещу \"ТАД Груп\" за хакерската атака срещу НАП.    Според данните - държавното обвинение разполага с видео и аудиозапис от 15 юли (деня на изтичането на файловете), на които Кристиян Бойков споделя пред търговския директор на компанията за това, че е изпратил \"тея неща и по медиите\", като се съмнява, че журналистите \"ще ги приберат като информация... за вътрешно ползване\", но все пак посочва, че ги е споделил и до BBC и Reuters. Прокуратурата твърди, че друг запис от фирмените камери за видеонаблюдение от 16 юли показва как Кристиян Бойков търси контакти на bTV и \"Капитал\", след което ползва Google Translate за превод на \"ключови фрази, установени и в историята на браузъра като съответстващи с определени части от пратения текст до медиите bTV, Нова и Капитал, а именно \"Капитал контакти\", \"btv\", \"tor mail services\", \"russian anonymous mail\", както и \"обективна журналистика\" и \"уважаеми журналисти\". Записът е датиран от 11:21 ч. на 16 юли, а писмото от предполагаемия \"руски хакер\" постъпва в мейлите на трите медии в 11:50 ч. Аудио или видеоматериали не са разпространени в прессъобщението на прокуратурата. Прокуратурата публикува още screenshot-и от логовете на операционната система, инсталирана на служебния компютър на Кристиян Бойков, според които \"на 9 юли, шест дни преди да бъде изпратен имейл до медиите с линк към базата данни), лицето е отворило папка с наименование \"MINFIN_BREACH\". Търсени са ЕГН на двама души и адвокатска кантора (според по-ранни   - става дума за \"Авиора консулт\" на Александър Ангелов), както и ЕГН на Бойко Борисов, Сотир Цацаров.     Прави впечатление, че пресцентърът на прокуратурата е публикувал справката, без да заличи последните 4 цифри от единните граждански номера на премиера, главния прокурор и депутата от ДПС (около час по-късно личните данни все пак бяха изтрити). Обвинението твърди, че на 9 юли Бойков е подменил датите на файловете от хакнатата база данни на НАП на \"10 ноември 1989\". Публикувана е и снимка на отключения телефон на Бойков, с отворено приложение Telegram (чат-услугата за криптирана кореспонденция), в която се вижда, че той е комуникирал с \" Биволъ \". Съобщава се още, че Специализираната прокуратура е издала Европейска заповед за разследване на територията на Република Франция. \"В рамките на разследването трябва да бъде разпитан главният редактор на сайта „Биволъ\" Атанас Чобанов по досъдебното производство срещу служители на „ТАД Груп\", във връзка с факти, относими по предмета на доказване. Европейската заповед за разследване ще бъде изпратена на френските власти, тъй като там е постоянният адрес на главния редактор на сайта\", се казва в информацията. Прокуратурата разпространява и още една снимка, за която се твърди, че е намерена на служебния компютър на Кристиян Бойков, от отворен чат-канал в Telegram на TAD CYBER TEAM. В кореспонденцията със собственика на компанията Иван Тодоров се обсъжда привличането на нови клиенти през намерени уязвимости на софтуер, който е \"продаден на 3-4 банки и на една камара големи фирми в БГ\". От файла на прокуратурата не става ясно кога е проведен въпросния разговор. Добавен е и списък с 49 сайтове (всички имена са заличени в официалното съобщение), за които прокуратурата твърди, че са установени данни за \"осъществени опити за нерегламентиран достъп\" от страна на Кристиян Бойков. Една от системите, чиито пропуски са експлоатирани, е на сайта на Агенция \"Митници\". Твърди се още, че на личния телефон на Кристиян Бойков е намерен файл с лични данни на лица на висши държавни и публични длъжности - народни представители, съдии, прокурори, следователи, областни управители, кметове, като файлът е публикуван в Pastebin на 18 юли с името \"NE SE CHISTIIIIII\". В същия ден - 18 юли - стана ясно, че Инспекторатът на ВСС е допуснал публикуването на официалния си сайт на имотната декларация на съдия Мирослава Тодорова, без да заличи личните й данни и тези на съпруга и сина й, като файлът също беше  . Гафът беше обяснен от главния съдебен инспектор Теодора Точкова със \"случайност\". Прокуратурата публикува и \"част от свидетелски показания\", без да уточнява източника им, в които се казва следното: „Но все пак броят на клиентите е недостатъчен, затова не съм сигурен кой го предложи - И. или К., част от политиката на фирмата за набиране на клиенти да бъде тестването на сайтове на различни дружества без тяхно знание и впоследствие да ги набират като клиенти. Тази политика на фирмата се коментираше постоянно в офиса основно между И. и К., като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъда привлечени като клиенти.\"", "date": "2019.08.02", "title": "Прокуратурата показа доказателства по делото срещу \"ТАД груп\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398482-%D0%B4%D1%83%D0%BA%D1%81,-%D0%B4%D1%83%D1%87%D0%B5,-%D0%BC%D1%83%D1%81%D0%BE%D0%BB%D0%B8%D0%BD%D0%B8-100-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D0%B0%D1%88%D0%B8%D0%B7%D0%BC%D0%B0", "text": "1. Той е „апостол на Дева Мария” и „най-добродетелен човек, изпратен от Провидението”, казва папата; той е „новият Цезар на ХХ век, най-великия световен законодател” и „борец против руската отрова, който оказва услуга на целия свят”, казва Чърчил; за Фройд е „Герой на Културата”, за Хитлер - „грандиозна личност”; почти всички уважавани интелектуалци и хора на изкуството в Италия са омагьосани от него… Той е „секс-символът, идеалния Мъж на новата епоха”; „Той е Мъж, който се отличава в един свят от полухора”; той съзнателно внушава, че е женен за всички (италиански) жени, а те нямат нищо против; пресата тиражира хвалбите на секс-символа за неговите 169 любовници, публиката е във възхита; благоверните съпруги на Чърчил и Чембърлейн са сразени от неговата мъжественост, от неговите „красиви пронизителни златисто-кафяви очи” и пазят като най-скъп дар негови снимки с автограф…     Този „спасител на света”, този „пратеник на Провидението”, този „родоначалник на нова ера” е сипаничав, широколик, нискочел, с възпален поглед, бивш ефрейтор, бивш социалист, бивш главен редактор на „Аванти”, син на ковач и учителка – ревностна католичка; Негово превъзходителство ръководител на правителството, водач на фашизма и основател на Империята и Първи маршал на Империята (Sua Eccellenza Capo del Governo, Duce del Fascismo e Fondatore dell'Impero и Primo maresciallo dell'Impero). Това е Бенито Андреа Амилкаре Мусолини. Дуче. (Производно от дукс, на латински dux, водач).  Един фашистки лозунг гласи „ Dux mea Lux ” („Дукс е моята светлина”) . На Дуче е възложена ролята на Бог, за да преправи света по свой образ и подобие и да подреди хаоса след Първата световна война. „ХХ век е векът на фашизма”, казва Дуче. Преди 100 години, през 1919 г. Мусолини създава първата фашистка организация с 56 „фаши” и 17 000 души (Fasci italiani di combattimento - Италиански съюз за борба); през ноември 1921 г. съюзът наброява 220 000 души и става партия (Partito Nazionale Fascista - Националната фашистка партия). 2. На архивните кинокадри Мусолини изглежда като надут оперетен персонаж, като комедийно зло, украсено с пера – едно карикатурно копие на Хитлер. Но това не е така. Той не е някакъв безграмотен тип, познава трудовете на Маркс, Енгелс, Шопенхауер, Кант, Ницше; знае немски и френски; превежда социалистическа и философска литература; чудовищно продуктивен; автор на неизброимо количество статии, изобщо – социалист-интелектуалец. През 1911 г. е редактор на La lotta di classe („Класова борба”); лидерът на социалистите Пиетро Нени го сравнява с Жан-Пол Марат. Като Хитлер попада в затвора, но не заради буфонаден „бирен пуч”, а защото се обявява против войната на Италия срещу Либия. Излиза от затвора като мъченик и герой. На банкета в негова чест авторитетният социалист Олиндо Верноки, любимец на партията, казва:  „От днес, Бенито, вие сте не само представител на социалистите в Романя, но  Дуче на  всички революционни социалисти на Италия”. Каква ирония! От Дуче на социалистите ще стане Дуче на фашистите! Благодарение на своя героичен статут, през 1912 г. Мусолини вече е главен редактор на Avanti и фактически ръководи социалистическата партия. През октомври 1914 г. рязко променя своята позиция – от антивоенна в провоенна. Италианските социалисти го осъждат остро, изниква въпросът  „Chi paga?”(Кой плаща?), отговорът е недвусмислен - оръжейните барони. Наскоро „Гардиън” публикува неизвестни документи и отговорът на „Кой плаща?” е - MI 5 с разрешение на сър Самуел Хоър, лорд Темпълууд, депутат, човекът наMI 5 в Рим. Сумата е смешна – 100 паунда на седмица, което днес прави 6 000 паунда. Мусолини повтаря, че за него социализмът е източник на вдъхновение и духовна родина:  „Социализмът е в кръвта ми” . Докато все още е социалист, пише  „За да спасим социализма, трябва да убием партията”.  Разбира се, няма никакво намерение да спасява социализма, просто го злоупотребява. И търси  „млади хора, безмилостни и енергични, за да направят прочистване на партията и да съживят нацията”.  Ще ги намери твърде скоро.Напуска Avanti и социалистическата партия с думите: „ Вие мислите, че можете да ме изгоните, но аз ще се върна!” . Ще се върне със своите шпицкоманди. През 1915 г. се присъединява към Fasсio Autónomo d'Azione Rivoluzionaria (Съюз на автономното революционно действие), който подкрепя войната и светкавично го оглавява. Първото Fasсio не е създадено от Мусолини. Те се припознават взаимно. Мусолини основава вестник Popolo d'Italia. И пише:  „Социализмът е мъртва доктрина, която съществува само като недоволство”.  И най-сетне стига до историческата формула:  „Старата социалистическа партия е пречка към създаването на национален социализъм”,  защото  „в политиката няма място за партия, която е едновременно националистическа и лява”. Не Хитлер, Мусолини създава и термина, и идеологията на национал-социализма: „Всичко в държавата, нищо извън държавата, нищо против държавата”. Мусолини възражда теорията за „жизненото пространство” -  S pazio vitale  или  Lebensraum.  Заради завладяване на „жизнено пространство” (целта е Югославия),Дуче обявява славяните за „низши и варварски народи”:  „Когато се занимаваме с раса като славянската – слаба и варварска – ние можем лесно да жертваме 500 000 варварски славяни за 50 000 италианци” … Хитлер ще нарече славяните „тор за арийската раса”. Мусолини прокламира: всеобщо избирателно право; премахване на аристократичните титли;8-часов работен ден; забрана на детския труд;минимална работна заплата;реформа на пенсионната система;прогресивен данък за капитала; частична експроприация;национализация на оръжейната промишленост; разпускане на Парламента. Парламентът е зло, демокрацията – лъжа. „З а спасението на Италия трябва да бъдат разстреляни няколко десетки депутати. Парламентът е чума, тровеща кръвта на нацията. Тя трябва да бъде унищожена… Демокрацията дава или се опитва да даде на народа илюзията, че той е господар”,  казва Дуче. Това е тя, програмата на „новата ера”. И във Fasci di Combattimento влизат социалисти, футуристи, анархисти, националисти и синдикалисти. Според Джон Голдбърг („Либералният фашизъм”), „ Мусолини не придвижва фашизма отляво надясно, той превръща социализма в популизъм”. 3. „Който през ноември 1921 г. по време на фашисткия конгрес в Рим е видял как техните редици – с черни ризи и мъртвешки глави, с разрошени коси и парадна стъпка – минават по мирните римски улици, той би могъл да прочете в тях произхода и пътя на фашизма. С изключение на по някой въодушевен брадат професор, богаташки син или студент с очила, всички останали бяха брутални, неинтелигентни мутри на жестоки типове от малките провинциални градчета… Това беше сган от лумпени и пияници. Това беше мрачната и сурова провинция, жадна за борба и власт”,пише Иво Андрич. „Трябва да сме наясно. Повечето фашисти са били бандити, истински главорези, готови да убиват. „Моите ръце са вързани”, заявява Мусолини, когато фашистките черноризци трошат костите на своите противници”, пише Джон Голдбърг. По улиците дефилират скуадристите (от squadra – най-малката бойна единица в Древния Рим) в черни ризи, брич и ботуши, в ритъма на своя химн - „Giovinezza” („Младост”), който възпява Родината - възродена от Мусолини, и народа-герой - прероден от Мусолини, и клетвата за вярност пред Мусолини, и фашизма-освободител, и освободителя Мусолини, и „видението на Алигиери, което блести във всички сърца”… Кое видение? Белият терор на черноризците не е видение. Само за седмица в долината на река По са убити 43 комунисти и социалисти, други 212 са арестувани, изгорени са 38 клуба и са арестувани 2 (двама) фашисти. Само в градчето Рокастра да Тоскана, само в една нощ са убити 10 души, 30 са ранени, 15 къщи са изгорени. В Пиза убиват учителя-социалист Камего пред учениците в класната стая. Във Фосомброне окачват на една лека кола комуниста Валенти - пребит, с отрязани уши и нос, агонизиращ, и го разкарват за сплашване и назидание. Пълчища фашисти превземат Ферара, Болоня, Навара, Равена; в Рим опустошават Съветската мисия, опожаряват Синдикалния дом, подпалват дома на депутата-социалист Музати; в Милано разгромяват редакцията и печатницата на в. „Аванти”, в Торино опожаряват Камарата на труда и редакцията на в. „Ордине нуово”; организират наказателни акции в градове и села, и оставят след себе си пожарища и обезобразени трупове… „Giovinezza, Giovinezza,/ Primavera di bellezza,/ nel fascismo è la salvezza/ della nostra libertà.”... „ Нашето насилие е най-морално, най-свято и необходимо“, казва Мусолини и нарича изстъпленията на черноризците „законна самоотбрана”…  Едрите индустриалци и земевладелци плащат, полицията гледа, пресата не вижда, съдът не съди. Премиерът Джовани Джолити (Либерална партия) включва фашистите в правителствената листа за изборите през май 1921 г. Така 35 фашисти, с Мусолини начело, стават депутати. Малко е това, нищожно. И на 24 октомври 1922 в Неапол, пред стохиляден митинг, Мусолини държи истерична реч: „Или ще ни дадат властта, или ние ще я вземем!”. И тръгва черният поход към Рим, и Виктор-Емануил ІІІ назначава Мусолини за министър-председател, и Дуче обявява  „Фашизмът вече е държава!”… 4. „Ние не се чувстваме привързани към каквато и да е конкретна доктрина. Ние ще бъдем аристократи и демократи, консерватори и прогресисти, реакционери и революционери, спазващи законите и нарушаващи ги според обстоятелствата. Нашата програма е проста – ние искаме да управляваме Италия”, казва Дуче. Това е неговата доктрина. А на журналистите от Il Mondo  отговаря: „Демократите от Il Mondo искат да научат нашата програма? Нашата програма е да строшим кокалите на демократите от Il Mondo. И колкото по-бързо, толкова по-добре”. На 10 юни 1924 г., в Рим, отвличат и убиват Джакомо Матеоти, депутат, секретар на Унитарната социалистическа партия. Матеоти настоява изборите да бъдат анулирани заради фашистките фалшификации, депутатите-фашисти крещят: „Ренегат! Предател! Отивай в Русия!”, депутатите-социалисти го поздравяват, а той им казва „Сега можете да ми напишете некролога”. Лично Мусолини разпорежда убийството. Джовани Маринели, член на Висшия фашистки съвет, го възлага на шестима криминални типове, съдени за грабежи и убийства. Филипо Филипели, редакторът на фашисткия вестник „Кориере италиано” любезно преотстъпва своята „ланчия” за целта. След 2 месеца обезобразеното тяло на Матеоти е открито в плитък гроб край Рим. Трима от убийците са оправдани, други трима са осъдени „за непредумишлено убийство, извършено под влияние на предизвикателното поведение на Матеоти”. Излизат от затвора след 2 месеца. 5. „ Когато фашистите се появиха пред демократичната фасада на италианската държава, те не намериха пред вратата нито стража, нито часовой” , ще напише през 1925 г. Джузепе Прецолини, един от духовните архитекти на италианския фашизъм. Пред демократичната фасада на Европа и Америка няма нито стража, нито часовой. Посрещат фашизма с отворени обятия. Като спасение. Белият терор на черноризците не стряска никого. САЩ са прехласнати по Мусолини. През 1923 г . New York Times  пише: „Мусолини – това е латинският Теди Рузвелт, който първо действа, а после пита законно ли е това. В Италия той върши много полезни дела”.  Saturday Evening Post : „Диктатурата е най-съвършената форма на управление, ако имате правилния диктатор” . Правилният диктатор е Мусолини, после ще се появи още по-правилният - Хитлер. През 1927 г .   Literary Digest  пита своите читатели: „Вярно ли е, че в съвременния свят няма велики лидери?”. Отговорът е – има и това е Мусолини, „най-великият човек на нашето време”, казва Джеймс Фарел, шеф на U.S. Steel. От 1925 до 1928 г. в САЩ излизат над сто статии за Мусолини. В  New York Tribune  се разгаря люта полемика на тема: „Кой е Мусолини – Гарибалди или Цезар?”. Отговорът е ясен – Цезар, разбира се. Легендарни американски журналисти ваят сияйния образ на Мусолини с лъстиви коментари, пишат хвалебни поредици за „фашистката нация”, оценяват фашизма като „голяма крачка напред и нов идеал в управлението на държавата” и произвеждат твърдението:  „Фашизмът е необходим на американците. Бог създаде Мусолини от реброто на Италия”. В Холивуд забелязват актьорския талант на Мусолини и той дебютира през 1923 г. във „Вечният град” с Лайонел Баримор в главната роля. Филмът разказва за сраженията между комунисти и фашисти. Сражения няма, има чудовищен терор на фашистите и масови убийства на комунисти, но това няма значение. Холивуд – някой да е изненадан? - ръкопляска на фашистите. Според рецензиите актьорът Мусолини е „органичен, той е на своето място”… През 1933 г.  Columbia Pictures  произвежда документалния филм „Говори Мусолини” с участието на Дуче, представен като героичен лидер и спасител на народа. През 1934 г. цяла Америка припява песента „Ти си върхът!” (You`re the Тор), където всеки куплет завършва с „Ти си Мусолини!”… „Демократичният” свят е тъй обсебен от Дуче, че в началото се присмива на Хитлер и го нарича „германския Мусолини”. После няма да се смее. Истината е, че без черните ризи на фашистите нямаше да ги има кафявите ризи на нацистите, нито сините ризи на фалангистите.  Пред портите на света няма нито стража, нито часовой.  И тогава, и сега.     ", "date": "2019.08.02", "title": "Дукс, Дуче, Мусолини. 100 години от раждането на фашизма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398483-%D0%BA%D0%B0%D1%80%D0%B1%D0%BE%D0%B2%D1%81%D0%BA%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B2%D0%B8-%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%B1%D0%B5%D0%B7%D1%83%D0%BC%D0%B5%D1%86", "text": "Зад подигравките се крие неистов страх. Неспособността на българина да се изправи срещу слабоумната чиновничка, срещу идиотската държава и диктатурата на тъпаците го кара да измисля все по-плоски шеги за всяка смъртоносна тема. Най-смъртоносната тема е тази – когато държавата говори безумни глупости.      На тази държава и власт сте оставили АЕЦ, (като бомба), БДЖ (като пожар) , въздухоплаване (като катастрофа) , поминък (като клане), отбрана (като далавера), здравето си (като санитар, който обира труп). И още много. Всичко. Държавата, която говори все по-глупаво, чиновници, които имат нужда от психиатър – те управляват горните структури и всичко около вас. Кое е смешното, идиоти??! Животът ви е в ръцете на безумец.      ", "date": "2019.08.02", "title": "Карбовски: Животът ви е в ръцете на безумец"}
{"url": "http://www.classa.bg/%D1%81%D0%B2%D1%8F%D1%82/item/398470-%D0%B5%D1%81-%D0%BC%D0%BE%D0%B6%D0%B5-%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%B0%D0%B4%D0%B5-%D0%BE%D1%82%D0%BF%D0%BE%D1%80-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%82%D0%B5", "text": "Точно както Владимир Путин не прикрива презрението си към западния либерализъм, така и крайнодесните му европейски приятели не крият своето възхищение от руския президент и неговата политика. Всяка страна енергично отрича, че тези връзки се простират отвъд политическото - в сферата на скритото руско финансиране на крайнодесните, пише Financial Times. Въпреки това правителствата на ЕС, службите за сигурност и съдебните органи не са убедени. Миналата седмица стана ясно, че магистрати в Милано провеждат разследване за евентуална международна корупционна афера, след като BuzzFeed News съобщи, че управляващата в Италия крайнодясна Лига е опитала да прибере десетки милиони евро от нелегална руска петролна сделка.     Матео Салвини, лидерът на Лигата, който е силният човек в неконвенционалното популистко правителство на Италия, отрича всякакви нарушения. Ако някога е имало предложена сделка, то изглежда тя не е стигнала доникъде. Съществуват обаче обезпокоителни прилики между случая в Италия и мръсната афера, в която лидери на крайнодясната Партия на свободата в Австрия попаднаха в медиен капан, обсъждайки размяната на правителствени договори срещу руска финансова подкрепа. Този скандал свали коалиционното правителство във Виена, от което Партия на свободата бе част. Взаимната подкрепа, която Кремъл и европейската крайна десница си оказват, не би трябвало да скрива факта, че намесата на Русия в политиката на ЕС е идеологически последователна, да не кажем аморална. За разлика от съветските времена, когато Москва протягаше ръка предимно на западните комунистически партии, Русия на Путин се обвързва с крайнодесните, радикалните леви и антисистемните движения. Москва също така събира компрометиращи материали за системните политици. Седмица след седмица вълни от пропаганда и фалшиви новини заливат страните от ЕС. Целите са прозрачни: да се посяват разделения в европейските общества, да се деморализира вярата на обществеността в либералните политически системи и ценности, да се насърчат русофилските настроения и да се подкопае единният фронт, който ЕС е възприел към Москва, особено след анексирането на Крим през 2014 г. и интервенцията в Източна Украйна. Ясно е, че проблемите на европейските демокрации, както и тези в САЩ, са предимно домашни. Русия не ги създаде, тя ги експлоатира. Нещо повече, в страни като Италия желанието за близки отношения с Москва не е ограничено до крайнодесните, въпреки че Лигата отиде по-далеч от другите партии, като подписа пакт за сътрудничество с партията на Путин „Единна Русия”. Това желание обхваща целия политически спектър и получава подкрепата на италианския бизнес. Независимо от това, оста на нелиберализма, която включва Русия, крайнодясната Европа, президентът Доналд Тръмп и крайните консерватори в САЩ, представлява пагубна заплаха за умерения европейски политически ред и за благополучието на европейските общества. Правителствата, институциите и правните системи на ЕС могат и трябва да се справят по-добре с отблъскването на тези атаки. На първо място, те не бива да се колебаят да изправят до стената крайнодесни политици и партии, ако се установи, че са нарушили закона, финансовите регулации или нещо друго. Второ, те трябва да положат по-силни, по-систематични усилия, за да се противопоставят на дезинформацията от Русия и от вътрешните крайнодесни. Трябва да образоват гражданите, така че те да разпознават фалшивите новини, когато ги замерят с тях. Накрая, санкциите на ЕС срещу Русия трябва да останат в сила, докато Москва не спре да дестабилизира Украйна. Защитата на европейските свобода, просперитет и начин на живот изисква твърд отпор както срещу крайнодясната, така и срещу руската намеса.  ", "date": "2019.08.02", "title": "ЕС може и трябва да даде отпор на Русия и крайнодесните"}
{"url": "http://www.classa.bg/%D1%81%D0%B2%D1%8F%D1%82/item/398471-%D1%81%D1%80%D0%B5%D1%89%D1%83-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%B7%D1%8A%D1%86%D0%B8-%D0%BF%D0%BE%D0%BB%D1%88%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D1%85%D0%BE%D1%80%D0%B0-%D0%BE%D1%82-%D0%B4%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D0%B4%D0%BE%D1%85%D0%BE%D0%B4%D0%B8%D1%82%D0%B5", "text": "Да си млад човек в Полша никога досега не е било толкова изгодно. Нов закон, който влиза в сила в Полша на 1 август, ще премахне данъка върху доходите за близо 2 милиона млади работещи поляци. Инициативата е опит на правителството да спре огромното изтичане на мозъци, което Полша преживява през 15-те години от присъединяването си към Европейския съюз. Премиерът Матеуш Моравецки заяви, че данъчното облекчение ще даде нови възможности на младите хора, които „да се равняват на тези на Запад“. Поляците на възраст под 26 години, които печелят по-малко от 85 528 полски злоти (22 547 долара) годишно от 1 август ще бъдат изключени от данъка върху доходите, който се равнява на 18 %. Отстъпката е щедър жест, предвид че средната заплата в Полша е малко под 60 000 злоти (15 700 долара) годишно. Според разчетите на правителството 2 милиона души ще могат да се възползват от мярката.     Когато Полша и още седем страни от Централна и Източна Европа се присъединиха към ЕС през 2004 година, гражданите им получиха правото да работят из общността без необходимостта от разрешително за работа или виза. Застъпвайки се за новия закон в парламента, Моравецки каза, че през последните 15 години 1.7 милиона души са напуснали Полша. „Това е сякаш цялата Варшава е заминала. . . загубата е огромна. Това трябва да свърши, младите хора трябва да останат в Полша“, подчерта той. Това масово емигриране оказва негативно въздействие върху икономиката. „През последните три (или) четири години започнахме да наблюдаваме недостиг на работна ръка и (осъзнахме), че имаме нужда тези хора да се върнат“, казва Барбара Янцевич, която ръководи подразделението за изследвания на икономиката и миграцията в Центъра за изследвания на миграцията във Варшава. Кинга Китовска е сред тези, които са напуснали страната. Преди време 22-годишната корпоративна анализаторка пристига в Лондон, за да учи и остава в британската столица, след като си намират работа във финансовия сектор. Макар да оценява предложението на правителството като щедро, то няма да е достатъчно, за да я убеди да се върне. „Не мисля, че това е начинът младите хора да бъдат накарани да останат в страната“, казва тя. „Важно е да бъдат създадени възможности и да се отворят сектори, които в момента са привлекателни за младите хора“, допълва тя. Експертите по миграцията не са убедени, че стратегията ще проработи. „Не всичко е пари“, отбелязва Хедър Ролфи, която ръководи екипа за заетост и социална политика на Националния институт за икономически и социални изследвания в Лондон. „Изследванията, които са направени за младите полски мигранти във Великобритания, показаха, че често младите хора гледат на миграцията като един вид ритуал за съзряване, като начин да се отделят от семействата си и да добият известна независимост“, посочва тя. Китовска е съгласна с това твърдение. Заплатата, макар и важна, не е приоритет, обяснява младата жена. „Търся по-скоро възможности отколкото пари в краткосрочен план“, казва тя. Работата, която има в Лондон, дори не съществува в Полша. Повечето работни места, които се предлагат там във финансовия сектор, са в бекофиса – подразделенията, които остават зад кулисите на компаниите и всъщност не работят с клиенти. От 2004 година Великобритания е най-популярната дестинация за полските имигранти и вече близо 1 милион поляци живеят на Британските острови. Въпреки големия икономически напредък, който Полша постигна през последните години, заплатите във Великобритания все още са значително по-високи. „18-процентовото данъчно облекчение е голямо, но все още не е достатъчно за изравняване на неравенството (в доходите) между Полша и Обединеното кралство“, допълва Янцевич. Данъчната отстъпка е само част от множеството социални придобивки, които управляващата партия Право и справедливост обяви преди европейските избори през май. До ноември в страната трябва да се проведат и общи парламентарни избори. Правителството очаква социалният пакет, който включва и нови субсидии за семейства с деца, както и бонусни добавки към пенсиите, да струва 40 милиарда злоти (10 милиарда долара). Моравецки твърди, че реформите са инвестиция в обществото и икономиката. Законът спечели силна подкрепа в парламента, доминиран от Право и справедливост, но пожъна и известни критики. Опозиционният депутат Ришар Петру нарече мярката „изключително лъжлив популизъм“. Той заяви пред парламента, че вместо да подобри положението на младите хора, скъпият нов закон вероятно ще доведе до намаляване на заплатите от работодателите, и по този начин доходите на практика ще бъдат задържани на същото ниво.  „Какво ще се случи, когато те (младите служители – бел. прев.) навършат 26 години? Ще станат неизгодни, защото ще са твърде скъпи?“, допълни той. Според Ролфи възрастовото ограничение вероятно ще изключи младите поляци, които вече са в чужбина и мислят дали да не се върнат в Полша. „Моментът, в който хората започват да мислят дали искат да останат или да се върнат в страната си, е малко по-късно в живота. Когато решават, че искат да имат деца – някъде към края на 20-те и началото на 30-те им години“, допълва тя.  Законът обаче може да помогне да помогне тези, които обмислят да заминат, да решат да останат в страната. „Много по-важно е за тези, които все още са в Полша и не са имигрирали, тъй като се насърчава по-стабилна заетост, а и се предоставя известна полза…така че те може да са по-склонни да останат в Полша“, отбелязва Янцевич. Дори ако тази политика не проработи както се очаква, поляците може да преосмислят бъдещето си във Великобритания. Сривът в стойността на британската лира след референдума за Брекзит през 2016 година намали привлекателната сила на работата в Обединеното кралство. Атмосферата също се влоши. Дебатът около Брекзит бе насочен към миграцията и полицейската статистика показа, че докладваните престъпления от омраза срещу имигранти са нараснали рязко след референдума. Объркването около Брекзит и бъдещата миграционна политика на страната вече отблъскват хората. Статистиката показва, че вече повече поляци напускат Великобритания, отколкото пристигат. Политиката за Брекзит на британското правителство и усещането за враждебност към мигрантите може да се окажат по-ефективни за връщането на полските емигранти у дома от всякакви данъчни отстъпки.    ", "date": "2019.08.02", "title": "Срещу изтичането на мозъци: Полша освобождава младите хора от данък върху доходите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398472-%D1%88%D0%BE%D1%83%D1%82%D0%BE-%D1%81%D0%B2%D1%8A%D1%80%D1%88%D0%B8,-%D0%B4%D0%B0-%D0%B6%D0%B8%D0%B2%D0%B5%D0%B5-%D1%88%D0%BE%D1%83%D1%82%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%BB%D0%B0%D0%B2%D0%B8", "text": "С „Шоуто на Слави“си отива една епоха – на турбокапитализма и просташкия хумор. Политическият му проект нито ще е ляв, нито десен, а със силно патриотична окраска. И тутакси шоуменът ще започне да губи, пише И. Дичев.         В едно сърцераздирателно и впрочем доста скучно прощаване,  : щял да прави и телевизионен продукт, и политически проект. Първото - защото бТВ не му давала достатъчно свобода, макар че досега чухме само за едно спряно предаване. Второто - защото политиците не обърнали внимание на референдума му, макар че точно сега парламентът прие проблематичната му идея за  .Бяхме почнали да мислим, че се е отказал. Вероятно е бил пред подобна дилема още през 1998, когато медийният му съратник Любен Дилов тръгна към политиката с партия „Гергьовден“, а той реши да си остане в шоубизнеса. Падането на интереса към предаването му го накараха да замени личностите скандали (Недялков, Лили Иванова) с политически. Спреният епизод например удвои рейтинга му. Е добре, седя протестно пред парламента, заканва се, призовава, но масите не се вдигнаха. С неясен резултат завърши и една друга заемка от популярната култура - кастингът за политици сред успелите в чужбина българи, организиран от Шоуто. Дали от тях трябва да почне изграждането на партията му? Или така той подготвяше турнето си сред нашите емигрантски общности? Постепенно агенциите престанаха да мерят хипотетична „партия на Слави“ и взе да се налага мнението, че шоуменът просто се кани да измести Пайнера от терена му на поп-фолк предприемач. Отива си една епоха И ето че Слави отново завзе центъра на вниманието. Тръмп дойде от риалити, Зеленский – от сериал, Бепе Грило – от хумористичния скеч, нашият човек пристига от дългогодишно токшоу. Кой друг нов играч има шанс да възникне при тоталната овладяност на медиите от властовия истаблишмънт? Залагаха на Радев и Манолова, но тях май ги засмука БСП. Трифонов не само е медия сам по себе си - той знае как да бъде идеалният популист: громи политиците-маскари, говори (пее) от името на народа, презира сложните мисли на експертите, изобразява сякаш физически простия здрав разум. В персоналния му сторителинг важен момент е, че е тръгнал от село и е успял със собствени сили, че е самотен ерген и работохолик, може би сериозно болен. На екрана го играе изненадан от абсурдите на света; гълчи благо палавите си сътрудници. . За интелигенското малцинство това беше епоха на турбокапитализма, бръснатите глави, просташкия хумор. За телевизионното мнозинство обаче то неусетно се превърна в част от живеенето. Допиваш ракията с приятели, редиш пасианс, бърникаш с отвертката по някаква джаджа – а там тече един непресекващ поток от вицове, любопитни факти, музикални номера и цинични подигравки с онези, които към момента мразиш. „Целият ми живот мина с вас. Много ми е мъчно, че си отивате“, пише една млада фенка в страницата им.      Моделът е американското токшоу: „домакин“ приема „гости“, с които води шеговит разговор; понякога се обажда музикант от оркестъра, а в студиото присъстват реални зрители за спонтанност. Противно на очакванията, че може да омръзне, предаването се повтаря в този формат вечер след вечер - Джей Лено е в ефир 17 години, Опра Уинфри 25, Дейвид Летерман цели 30! Резултатът е един вид Павловски рефлекс, който свързва предаването с отделянето на стомашни сокове, заспиването или каквото правим по това време. Най-успешният медиен продукт на прехода Локалният маркетинг на г-н Трифонов е силният акцент върху национално-патриотични тъги, каквито в Америка май не вървят. Български принос са и сценките в традицията на естрадата, с която сме отраснали. Вероятно нашият зрител се отегчава само от разговори, има нужда от повече шарения, знам ли.     Дали ни харесва или не,  . То се вписва в една глобална тенденция политиката да се обръща на майтап. Повечето американци днес се информират през подобни предавания: от либералния Джон Оливър до ултраконсерватора-конспирационист Алекс Джоунс. Самата поляризация на публичната среда там вероятно се дължи на тях. Защо не се появи алтернативна на Слави не знам, изглежда е успявал да запълни нишата, защото в продължение на години държеше дял от 30-40%. Наместо поляризация той предизвиква едно такова одомашняване на публичността, бетониране на предубежденията, весело отчуждение. Предаването му се превърна в институция и почти няма обществени личности, които отказват участие. Направи го навремето само царят, при което Трифонов произнесе паметната реплика: „Ако царят не гостува, ще гостува народът“. Нито ляво, нито дясно, но патриотично Шоуто му тръгна заедно с първата частна телевизия, където външната продукция играе сложен танц между бунтарство и лоялност. Номерът на всеки популист е именно в това да бъде в опозиция, пък дори на самия себе си. Та разбрахме, че Слави хем е благодарен на телевизията, хем чувства свободата си ограничена. Както не се ориентираме на власт ли са ВМРО или в опозиция. Най-прозорливото у него беше опитомяването на фолка. Наричат го чалгаджия, но това само помага, защото народните хора интелигентите ги мразят, нали така? Не знам дали помните, но той вкара патриотичните песни в репертоара на десните  . По същото време почна да разработва попфолка професионално на фона самодейността, която се ширеше в този жанр; не рядко вкарва в него доза самоирония, което го прави смилаем и за по-взискателна публика. Мултитаргетинг – за един е фолкът, за друг националният кахър, за трети американоидният джазбенд. Обзалагам се, че   ще е ни ляво нито дясно, със силно патриотична окраска. Тъкмо ще има повод да изпее още много песни. По-добре е популизмът да си остане в медиите И все пак май Трифонов изпусна момента за влизане в политиката. Току-що Борисов прие безумната му идея за финансиране на партиите, последиците от която хората взеха да осъзнават. В една от многобройните версии политическият му проект е договорен като патерица, с която ГЕРБ да кара още един мандат – дори да са неверни, такива слухове доста ще му пречат. Не е ясно също с кого би работил; с „новите лица“ от кастинга едва ли ще стигне далеч. В момента, в който се хване с политика, Слави тутакси ще загуби   и ще трябва да обяснява какво точно мисли да прави с държавата. И Гугъл няма да му е от помощ. Лично аз все повече вярвам в телевизионния проект. Г-н Трифонов има отличен търговски нюх, залива ни с музика, риалити формати, състезания. Предполагам има и приятели сред бизнеса, които да го финансират. Едва ли ще съм сред зрителите на телевизията му, но ми се струва, че много хора ще ѝ се радват и ѝ желая успех. В крайна сметка най-добре популизмът да си остава в медиите, нали така?", "date": "2019.08.02", "title": "Шоуто свърши, да живее шоуто: ето какво ще прави Слави"}
{"url": "http://www.classa.bg/%D1%81%D0%B2%D1%8F%D1%82/item/398473-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%B1%D1%83%D1%80%D0%BA%D0%B8%D1%82%D0%B5", "text": "Холандия стана поредната европейска държава, забранила бурките. Забраната обаче важи само за обществените сгради и превозните средства, а засегнатите от нея жени са едва около 150 в цялата страна.         Всеки, който се появи с бурка или фередже в училищата, болниците и учрежденията в Холандия, както и в автобусите и влаковете, ще бъде помолен да ги свали незабавно. Ако откаже, го заплашва глоба от поне 150 евро. Забраната важи и за всички други средства за прикриване на лицето като затворени мотоциклетни каски и маски. Засега обаче всичко това остава само на теория, защото вече няколко града в Холандия обявиха, че няма се придържат към изискването. “В Амстердам забраната не е приоритет ”, заяви кметицата на столицата Фемке Халсема. Типично холандски компромис Спорът за носенето на бурки в Холандия започна преди 14 години. През 2005 г. десният популист Герт Вилдерс постигна първия си успех в парламента, когато повечето депутати изненадващо подкрепиха искането му за пълна забрана на бурките. Въпреки това мина доста време, преди правителството действително да внесе законопроекта. За много партии основен аргумент срещу пълната забрана за прикриване на лицето бе религиозната свобода. През 2015 г. държавният съвет - най-висшият консултативен орган на правителството, излезе със становище, в което заяви, че \"не вижда необходимост, оправдаваща ограничаването на религиозната свобода“.      От друга страна, Холандия иска да е пример за отворено общество, което се противопоставя на потисничество спрямо жените. И в крайна сметка управляващата дясноцентристка коалиция намери миналата година един типично холандски компромис: не пълна забрана, за каквато настояваше Вилдерс, а забрана за носенето на бурки в обществени сгради. Т.е. там, където държавата контактува с гражданите. Това няма нищо общо с религиозната свобода, казва премиерът Марк Рюте: „В тази държава общуваме открито, гледаме се в лицата“. \"За\" и \"против\" забраната Както сочат допитванията, повечето холандци подкрепят новата наредба. Мнозина обаче се съмняват, че тя ще доведе до резултати и виждат в нея само символичен жест - при положение, че в държавата, коато има 17 милиона души население, жените, носещи редовно бурка или никаб, не са повече от 150. , която през 2011 г.  наложи пълна забрана за забулване, беше Франция, последвана от Белгия. Бурките и никабите са забранени и в Австрия и Дания, както и в някои части на Швейцария. В Германия засега има само ограничена забрана - например за държавните учреждения в провинция Хесен.    ", "date": "2019.08.02", "title": "Холандия забрани бурките"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398464-%D0%B1%D0%BE%D0%BB%D0%B5%D1%81%D1%82%D1%82%D0%B0-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3", "text": "Биолози от Харвард откриха ген, чиято прекалена активност води до развитие на заболяването, от което боледуваше и почина известният британски астрофизик Стивън Хокинг.   Подробното описание и възможният начин за лечение на това нервно-дегенеративно заболяване бяха представени в списание „Nature Neuroscience“. Амиотрофичната латерална склероза (АЛС) е тежко нелечимо заболяване на централната нерва система, водещо до парализа на крайниците и атрофия на мускулите. Лечението може само да забави процеса на развитие на болестта. Обикновено болните умират вследствие блокиране работата на белите дробове. До момента са известни само два случая на почти напълно спряно развитие на заболяването – британският астрофизик Стивън Хокинг и британският китарист Джейсън Бекер.     Ученият се бори с болестта в продължение на повече от 50 години, изгубвайки постепенно всякаква подвижност, докато не се прости с живота през март миналата година заради преустановяване на дишането. Група специалисти по молекулярна биология и генетика от университета в Харвард под ръководството на Аарон Гитлер (Aaron Gitler) разкриха тайната на развитието на това заболяване, изучавайки разликата в работата на гените в нервните клетки при здрави хора и при носители на АЛС. Според учените, много от жертвите на това заболяване имат обща мутация в ДНК – твърде много повторения в гена C9orf72. Тази част на ДНК отговаря за синтеза на определени протеини, участващи в предаването на сигнал между нервните клетки. Появата на тези повторения съдейства за развитието едновременно на две заболявания – АЛС и една от формите на старческа деменция. По какъв начин този ген е бил свързан с АЛС, учените не са могли да установят дълго време, както и не са разбирали, каква роля играе той при функционирането на мозъка. Биолозите се опитали да получат отговор на този въпрос, изучавайки процеса на синтез молекулите на протеините, свързани с C9orf72. Причината е открита на съвсем неочаквано място – в клетките на дрожите. Оказало с, че ДНК на тези едноклетъчни гъби също съдържа подобни повторения, които се разчитат и обработват от гена RPS25. Този участък на ДНК отговаря за съединяването и работата на едноименния протеин, който влиза в състава на така наречените рибозоми – основните клетки - „производители“ на протеини, участващи в синтеза на РНК и изграждането на аминокиселинни вериги. По-рано учените не обърнали особено внимание на RPS25, тъй като тази част от рибозомата не участвала в синтеза на „нормалните“ молекули на протеина и е била свързана основно с различни вирусни инфекции. Според резултатите от направените опити с дрожи, отделянето или блокирането на работата на тази част на рибозомата намалява рязко синтеза на повторенията и производството на свързаните с тях протеини, намалявайки концентрацията с 50 %. Учените изследвали какво би се получило, ако се извърши същата процедура в клетките на хора, страдащи от заболяването на Стивън Хокинг. За целта е бил създаден специален ретровирус, който заличил RPS25 и поставил в клетката част от ДНК, подобен на основния фрагмент на гена C9orf72. Учените не са установили никакви други видими изменения при процеса на синтез на нормалните протеини и общата жизнеспособност както на дрожите, така и на човешките клетки. Поради тази причина засега е трудно да се каже, до какво ще доведе заличаването на всички копия на RPS25. Опитите с дрозофили, страдащи от аналог на АЛС показали, че намаляването на активността на RPS25 значително удължило живота им. Затова учените са оптимисти, че използването на описания метод ще помогне за спасяването на хора, носители на болестта на Стивън Хокинг.", "date": "2019.08.02", "title": "Болестта на Стивън Хокинг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398465-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%87%D1%83%D0%BA%D0%BD%D0%B0-21-%D0%B8-%D0%BD%D0%B0%D0%BB%D0%B0%D0%BF%D0%B0", "text": "Гери-Никол се появи, след като в последно време бе изчезнала малко от светлините на прожекторите. И, разбира се, го направи така, както най-обича - с гръм и трясък.   На вчерашния 30-ти юли тийнсензацията отпразнува щуро своите 21 години, но въпреки че бе щедро поздравявана от многобройните си почитатели, не липсваха и такива, които буквално я сринаха със земята.     Най-честите подхвърляния в коментарите под провокативните снимки на Гери дежурно бяха свързани със злоупотребата на фотошоп. Най-брутално звучащите пък, визираха начина, по който тийнейджърката изглежда.     \"Може би един ден ще съжалявам за някои неща. Но пък за един ден... да си развалям кефа...\", пък казва самата изпълнителка и поне засега се старае да си придаде вид на пълен непукист.", "date": "2019.08.02", "title": "Гери-Никол чукна 21 и налапа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398466-%D1%82%D0%B8%D1%82%D0%B0-%D1%85%D0%B2%D1%8A%D1%80%D0%BB%D0%B8-%D0%B4%D1%80%D0%B5%D1%85%D0%B8", "text": "Тита събра очите на феновете си, само че този път не в хубавия смисъл на думата, както обикновено се случва. Тийн принцесата се показа в такъв неочакван вид във виртуалното пространство, който й навлече доста гняв за отрицателно време.   За да разпали малко страстите преди появата на новия си клип, Христина Христова, както е цялото име на изпълнителката, се пусна в доста провокативни фотоси и видео, в които пъчи пищен бюст.     На кадрите гласовитата блондинка, която събра погледите с таланта си преди броени месеци в хитовото шоу \"Като две капки вода\", е повече от дръзка и дори си позволява неща, каквито последно сме очаквали да видим точно от нея. Разбира се, тъй като почитателите на Тита са доста претенциозни, особено пък, когато младата певица реши да експериментира прекалено много с външния си вид и поведение, не закъсняха и островърхите коментари по неин адрес.     В един от тях дори Тита е сравнявана веднъж със Сузанита и втори път - с Гери-Никол. На тийнидолката това едва ли й допада особено, предвид факта, че винаги се е старала да се откроява с нещо от колежките си.", "date": "2019.08.02", "title": "Тита хвърли дрехи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398467-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%B0%D0%B2%D0%B3%D1%83%D1%81%D1%82", "text": "Не трябва да се стремите към идеала, както в работата, така и в любовта. Особено, ако животът ви е по-скоро като калейдоскоп от емоции. Практичния подход към финансите, ще ви помогне да поддържате стабилност. Не привличайте негативи върху себе си, ако близките хора, ви провокират към конфликти. По-добре отстъпете настрана. Препоръчва се, да обърнете внимание на външния вид и вътрешния си мир. Оставете за известно време проблемите, които не могат да бъдат решени като с магия. Неочакваният ход на събитията, може да ви доведе до нервен срив. Ако има хора, от които е възможно да поискате мъдър съвет, свържете се с тях. От спорт, днес се откажете. Трябва да внимавате по всички въпроси, за да не подкопаете репутацията си в обществото. Авторитета ви в личния бизнес, напротив, ще бъде непоклатим. В любовната сфера, трябва да бъдете стратези, а не тактици. В противен случай, няма да може да докажете искрените си чувства на избраника. Действията, ще докажат вашата любов.   Покажете във всички житейски ситуации, търпение и хладнокръвие. Възможно е, да има много изпитания на раменете ви. Във всеки случай, не се отказвайте от подкрепата на онези, които ви желаят само доброто. От пътувания на дълги разстояния, по-добре се откажете, особено ако не сте готови за тях. Вечерната разходка, ще е изпълнена с романтика. Трябва да обърнете повече внимание на околните и да не бъдете прекалено само влюбени. Ако се нуждаете от подкрепата на приятели и роднини, не се колебайте и се свържете с тях. Един добър ден за тези, които се заемат с домакинска работа, финансови инвестиции или правят планове за бъдещето. Вечерта е възможно, неотложно пътуване по работа. Препоръчва се, да търсите комфорт, както в личния живот, така и в работата. Ако пропуснете нещо, едва ли ще може да го компенсирате по-късно. Възможно е, да се срещнете с отдавнашна любов или да направите ново романтично запознанство. Основното е, да не криете чувствата си и да отворите сърцето си, към силна и искрена връзка. Не трябва да харчите парите си за глупости. Ако не се вслушате в този съвет, може да стигнете до ръба на фалита. Отлично време за почистване на дома и офиса, както и за създаване на нови печеливши връзки. Проблемите в сферата на любовта, могат да ви доведат до задънена улица, но се опитайте да приемете всичко спокойно. Не се препоръчва да налагате своето мнение на близките ви хора, особено ако то, не е обективно. Възможна е критика от страна на колегите, което ще ви ядоса. С шефовете не спорете, защото новите проекти, могат да станат за вас трамплин за израстване в кариерата. Вечерният фитнес, ще укрепи здравето и ще подобри настроението ви.   Необходимо е, да имате мярка във всичко - пари, любовни удоволствия и битови проблеми. Ако се отегчите, ще получите куп трудно разрешими проблеми в \"награда\". Между другото, от страна на здравето, също са възможни неразположения. В личния живот, ако се ръководите от своята \"политика\", ще си създадете още повече трудности в отношенията с избраника. Не се препоръчва да влизате в конфликти, за да не прекарате деня в напрегнато състояние. Ако не може да контролирате пристъпите на агресия, тогава е по-добре да се изолирате от обществото. Необвързаните може да направят приятно запознанство, което да прерасне в бурен роман. Вечерта се откажете от алкохола и активната работа. Ще бъдете в напрегнато състояние и дори близките хора, няма да могат да ви успокоят. В резултат от вашата нервност, може да се случат финансови загуби, бизнес конфликти и спешни пътувания. Ако ви предложат нова работа, тогава трябва добре да обмислите условията на договора. Вечерната разходка, ще ви помогне да се разсеете от проблемите.   Възможно е финансовото ви положение, да се промени в неочаквана страна. Ако не загубите самоконтрол, бързо ще решите всички проблеми. Недоразумения в личната сфера, са възможни към вечерта. Новите запознанства, ще ви донесат ярки емоции и впечатления. Вечерта е идеална за духовни практики.", "date": "2019.08.02", "title": "Дневен хороскоп 2 август"}
{"url": "http://www.classa.bg/%D1%81%D0%B2%D1%8F%D1%82/item/398468-%D0%BD%D0%B5,-%D0%BA%D0%B8%D1%82%D0%B0%D0%B9-%D0%B8-%D0%B0%D0%B7%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BC%D0%B8%D0%BD%D0%B8%D1%80%D0%B0%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE,-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8", "text": "Военновъздушните сили на четири от водещите сили в Азия почти сблъскаха в небето над Японското море миналата седмица. Докато Русия и Китай проведоха първия си съвместен въздушен патрул, южнокорейските изтребители изстреляха над 300 предупредителни изстрела по руски команден и контролен самолет, който премина в зоната за идентификация на противовъздушната отбрана на Сеул. Междувременно японските изтребители излетяха по спешност, в случай че японска територия попадне под обстрел. Тази безпрецедентна ситуация само напомни за рисковете, които застрашават сериозно мира в региона, както и за един все по-ясен и неотменен факт - \"Азиатският век\" на световна доминация се отменя.  Възхваляван някога от писатели като Кишор Махбубани и Мартин Жак, тази бъдеща епоха на доминация на Далечния изток завършва далеч по-бързо, отколкото някой би могъл да предвиди. Някога тази геополитическа теория предвиждаше върхова роля на Китай в политически и икономически план, последвано от изграждане и извеждане на преден план на общите \"Азиатски ценности\" (по модела на Европейските ценности) за сметка на залязващото влияние на Вашингтон в световен план.     Но под блестящите нови градове, издигащи се в региона, основите на \"Азиатския век\" започнаха вече да се порпукват. А геополитическите сътресения в Азия отдавна се натрупват. Първият признак за това е икономическото забавяне. Ако преди 30 години Китай беше разглеждан като чудо на икономиката със своя огромен ръст, днес вече търговската война, която президента на САЩ Доналд Тръмп обяви на Пекин само засили и без това зараждащия се вече икономически спад на страната. Темповете на растеж на страната през последното тримесечие са най-бавните от 90-те насам. Това показва не само ефекта от агресивните действия на САЩ в търговски план, но и общата слабост на китайската икономика, в която всички значими реформи бяха поставени в застой.  Китайският износ като цяло се свива - с особена сила за САЩ, но също и за останалата част на света. Към това се добавя и фактът, че десетки големи компании катo Google и Dell намаляват или елиминират изцяло производството си в Китай. Още по-лоша обаче е ситуацията с дълга на Китай. Скорошен доклад, в който се представя състоянието на общият дълг на страната - от фирми, домакинства и правителството - се вижда, че той възлиза на 300% от БВП на Китай. Освен това голяма част от този дълг е затрупана в непрозрачни и сложни транзакции, които могат да се превърнат в тиктакаща бомба. Но не само Китай е изправен пред сериозни икономически проблеми. В развити държави като Южна Корея и Япония мудността в икономическия растеж продължава въпреки годините на реформи. В Индия през последните години отчетения растеж е намалял на половина. Това повдига въпроса колко реални са плановете на обещанията в Ню Делхи да разшири и развие средната класа на страната. Подобни страхове са силно разпространени сред държавите Югоизточна Азия. Икономиката е само част от проблема. Постоянните опити на Китай да контролира демокрацията в Хонконг и Тайван разкриват колко  тежка наистина е ситуацията с политическата стабилност в региона.  В Хонконг вече над седем седмици продължават антикитайските протести. В тях хората протестират срещу опитите на Пекин да се меси директно и грубо в местната демокрация. Междувременно обаче китайската армия вече заплаши негласно, че може и да се намеси в протестите, което може да доведе до най-кървавите сблъсъци в новата китайска история след тези на площад Тиананмън преди 30 години. Дори утвърдените демокрации в Азия плават в опасни води. Япония и Южна Корея са опасно близо до пълен разрив в отношенията си заради нерешени проблеми с обезщетения, датиращи още от Втората световна война. Това се отрази пряко и върху икономиката, след като Токио спря доставките на химикали от особена важност за електронната индустрия в Корея, засилвайки само и без това съществуващото напрежение. Междувременно Виетнам е изправен срещу Китай заради проучването на нефт в Южнокитайско море, като морските плавателни съдове се засичат и сплашват взаимно. Проблемните моменти в региона обаче имат ефект и върху сигурността по цял свят. Северна Корея например продължава да има своя ядрен арсенал и да отправя заплахи, докато хакерите на КНДР продължават да участва в различни онлайн офанзиви по целия свят.  Паралелно с това Китай се превръща в една от най-големите заплахи по отношение на следене и шпионаж. Системите, които Пекин изработва за следене на собствените си граждани - аудио и социални - вече намират интерес и в държави дори от Запада. Същевременно много американски и западни експерти гледат на Huawai, наред с други китайски компании, като постоянен риск за сигурността на всяка държава приела официално технологиите им. И ако преди време дори в САЩ залагаха на това, че модернизацията в икономиката на Китай и цялостното напредване на азиатския пазар за технологии може да свърже икономики в Азия с потребителите от Запада, днес повечето експерти отчитат това като грешка в преценката. Най-малкото всички опити на САЩ да сближи дори Япония и Южна Корея се сблъскват с неуспех. Време е за преразглеждане на бъдещето на Азия. Тъй като проблемите на Азия се влошават, политиката на Запада в региона ще трябва да се промени. Местните партньори отслабват и могат да допринесат с доста по-малко за гарантирането на сигурността в региона. В най-лошия случай американските сили биха могли да бъдат привлечени във всеки регионален въоръжен конфликт, особено ако са замесени някои от стратегическите съюзници на Пентагона. Всичко това дава предпоставки за зараждането на сериозен хаос от икономика и агресия. Но, както се казва, хаосът представлява и възможност за израстване.  От това може да спечели Западът (и в частност САЩ). Възползването от спада в силата на Китай може да предостави шанс за повишаване на западното влияние в региона чрез отпускане на целеви помощи и установяване на справедлива двустранна търговия със стратегически държави. Заедно със съюзници като Австралия и Япония и партньори като Индия, сега е и моментът да се опита да се изгради морски съюз, който по-тясно свързва регионалните военноморски сили и бреговата охрана с американските и съюзническите сили. Противно на разпространеното мнение, бъдещето няма да бъде азиатско. Твърде много от основните показатели за региона в момента се движат в грешна посока. Изправени пред дълбоки и трайни проблеми - икономически, политически и дипломатически - за да се случи това.  ", "date": "2019.08.02", "title": "Не, Китай и Азия няма да доминират бъдещето, въпреки всички прогнози"}
{"url": "http://www.classa.bg/%D1%81%D0%B2%D1%8F%D1%82/item/398469-%D1%82%D1%80%D1%8A%D0%BC%D0%BF-%D0%BD%D0%B0%D0%BB%D0%B0%D0%B3%D0%B0-10-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B2%D0%BD%D0%BE%D1%81-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-300-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "САЩ ще въведат 10-процентни мита върху китайски внос на стойност 300 милиарда долара, считано от 1 септември. Това обяви американският президент Доналд Тръмп в Twitter. Става дума за продукти, които досега бяха пощадени от търговската война между Вашингтон и Пекин. Тръмп обаче заяви, че преговорите ще продължат, за да се сложи край на търговския спор между двете страни. Той обвинява Пекин, че не е спазил две обещания - масово купуване на американски земеделски продукти и спиране на продажбите на фентанил.  „Очакваме с нетърпение продължаването на нашия позитивен диалог с Китай относно търговската сделка и чувстваме, че бъдещето между нашите две страни ще бъде много светло“, заяви Тръмп в публикацията си в четвъртък.     Припомняме, че вчера   между двете страни в Шанхай. Това бяха първите преговори лице в лице от примирието в търговската война между двете най-големи световни икономики, което президентите Доналд Тръмп и Си Дзинпин договориха на срещата си на форума на Г-20 в Осака през юни. От Белия дом заявиха в сряда, че срещите са „конструктивни“, а китайската страна е потвърдила ангажимента си да увеличи покупките на американски селскостопански продукти. Търговската битка между двете най-големи икономики в света се проточи повече от година и половина, припомня CNBC. Тръмп шокира пазарите през май, като повиши митата от 10 на 25% за китайски внос на стойност 250 милиарда долара. Китай веднага си „отмъсти“ и заяви, че търговска сделка няма да бъде постигната, ако съществуващите мита не бъдат отменени. Покупките на американски селскостопански продукти от страна на Китай остава голямата пречка пред разрешаването на търговския конфликт. Според Тръмп, въпреки че китайската страна се е съгласила да купува такива стоки „в големи размери“, не го прави. Междувременно Министерството на земеделието на САЩ потвърди продажбата за частен купувач в Китай на 68 000 тона соя за пазарната 2019/2020 година, предаде Ройтерс. Това е първата подобна продажба от избухването на търговската война между двете най-големи световни икономики преди повече от година, след като в края на юни 2018 г. частен купувач купи 544 000 тона американска соя. Сделката е и първата, откакто Пекин предложи да изключи пет частни компании в страната от 25-процентовите вносни мита за американски култури, които ще влязат в сила до края на годината, уточнява БТА. Не се очакват обаче големи сделки, тъй като свинекомплексите в Китай, които са най-големият потребител на соя, силно намалиха отглежданите животни заради епидемията от Африканска чума по свинете. Китайски държавни компании са купили около 14 млн. тона американска соя, откакто президентите Доналд Тръмп и Си Цзинпин първоначално постигнаха примирие в търговския конфликт през декември. Досега обаче са транспортирани по-малко от 10 млн. тона *Обновена в 22 ч.  ", "date": "2019.08.02", "title": "Тръмп налага 10% мита върху китайския внос на стойност 300 млрд. долара*"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398463-%D1%81%D0%BA%D1%80%D0%B8%D1%82%D0%B8%D1%8F%D1%82-%D1%83%D0%B1%D0%B8%D0%B5%D1%86", "text": "Изследователи от Университетрския колеж в Лондон са установили, че един от най-трудните за диагностициране видове рак е този на белия дроб при хора, които никога не са пушили. Материалът за това е представен в изданието Journal of the Royal Society of Medicine.   Учените обясниха, че ракът на белия дроб в продължение на много години се е считал за заболяване, свързано с тютюнопушенето. Поради това много непушачи търсят медицинска помощ твърде късно, без да вярват в това, че са подложени на риск. Това значително намалява шансовете им за ефективно лечение.     Причините за появата на онкологични болести при хора, които водят здравословен начин на живот, според експерти са ​​замърсената околна среда, излагането на канцерогенни вещества на работното място и пасивното пушене.Например във Великобритания 6 хиляди души, които никога не са пушили, умират от рак на белия дроб всяка година.", "date": "2019.08.02", "title": "Скритият убиец!"}
