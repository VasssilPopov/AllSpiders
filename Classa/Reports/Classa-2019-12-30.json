{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404238-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5-%D0%BF%D1%80%D0%B8%D0%BA%D1%80%D0%B8%D0%B2%D0%B0%D1%82-%D0%B3%D0%B5%D0%BD%D0%BE%D1%86%D0%B8%D0%B4%D0%B0-%D0%B2-%D0%B1%D0%BE%D0%B1%D0%BE%D0%B2-%D0%B4%D0%BE%D0%BB", "text": "  Председателят на БСП Корнелия Нинова се срещна с кмета на Бобов дол Елза Величкова, с кметове на населени места от общината, общински съветници и жители, които споделиха, че с мълчаливото съучастие на институциите се извършва геноцид над населението. Те връчиха на Нинова подписка срешу замърсяването на околната среда от ТЕЦ “Бобов дол”. Според местните хора там се горят боклуци през нощта, като за целта отпадъците се смесват с въглища. Част от боклука пък се зарива в открития рудник. Всичко това е довело до замърсения въздух в общината, както и до бум на хепатит А и множество случаи на туберколоза. Друг проблем е превозът към ТЕЦ-а, извършван от тежкотоварни камиони, които минават през града необезпокоявано от полицията, въпреки забранителните знаци, съобщава пресцентърът на БСП. Хората се оплакаха, че в резултат на това се руши пътят, създава се риск за преминаващите деца и се образуват пукнатини в къщите наоколо. Хората са отчаяни, защото всеки опит да се сдобият с информация удря на камък, а множеството сигнали до институциите остават без отговор. Друг проблем за жителите е и затвореният без какъвто и да е план и надзор преди две години рудник “Бабино”. Освен социалния проблем с оставените над 1000 работници без прехрана, според специалисти рудникът е опасен, защото в него се съдържа метан, който е 60 пъти над нормата. Присъстващите изразиха подозренията си, че в схемата за прикриване на нередностите с ТЕЦ-а са депутат от ГЕРБ и областният управител, който възпрепятства всяко действие на кмета на Бобов дол за стопиране на нарушенията. “Хората споделиха с мен, че са подложени на натиск да мълчат и са им отправени заплахи. Поздравявам ги за това, че не са се поддали и че се борят да запазят здравето на децата си. Заставаме до тях в искането им за чист въздух, чиста вода и чиста храна”, заяви от своя страна Нинова. По думите й за да се внася и гори боклукът в Бобов дол безнаказано, някой на най-високо равнище е разрешил това и го покровителства. “На срещата ми с главния прокурор ще поставя и този въпрос. Искаме обективно разследване и наказани, а правителството да извърши проверка и да отнеме разрешителното за горене”, завърши Нинова.", "date": "2019.12.30", "title": "Корнелия Нинова: Институциите прикриват геноцида в Бобов дол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404239-%D0%B1%D0%B0%D0%BD%D0%BA%D0%B5%D1%80%D1%8A%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B2%D0%B8%D0%BE%D0%BB%D0%B8%D0%BD%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%83%D0%B2%D0%B5%D1%80%D1%8F%D0%B2%D0%B0%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D1%87%D0%B5-%D0%BF%D0%B0%D1%80%D0%B8%D1%82%D0%B5-%D1%81%D0%B0-%D0%B8%D0%BC-%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE-%D0%BC%D1%8F%D1%81%D1%82%D0%BE", "text": "За следващата 2020 г. Маринова прогнозира около 3 процента ръст на икономиката, предвид индикациите от европейските държави и не очаква да има криза, подобна на тази от 2008-2009 г. „Много хубаво нещо за човек. Моралната награда, освен че тя се базира на резултатите на институцията, която управлявам, това означава много работа, много взаимопомощ между колегите, между управителния съвет, всеки един служител има принос за резултатите”, каза в интервю за предаването „Тази неделя” по БТВ банкерът на 2019 г. Виолина Маринова.  „Защото призът се присъжда, да, на главния изпълнителен директор, но той е вследствие на резултатите, които постига дадена банка”, посочи още тя.  „Аз, като ръководител, съм взискателна, строга и едновременно с това се старая да бъда справедлива, с добри взаимоотношения с колегите и най-вече да им помагам и да бъда добра към тях. Когато се налага, да им помагам винаги, не само в служебен план, но по някой път се налага и в личен план да се помага. Аз смятам, че добрите взаимоотношения между хората могат да допринесат до един добър микроклимат в колектива и до постигане на резултати. Човек трябва да ходи на работа с удоволствие”, призна Маринова.  Тя коментира състоянието на финансовата ни система. „Уверявам българите, че парите са им на сигурно място.  Банките са отговорни институции, силно регулирани и парите са им съхранени. Независимо, че в момента има ерозия на лихвените проценти, има отрицателни лихвени проценти, притокът на депозити в банковата система е по-висок, отколкото кредитирането, затова има такава висока ликвидност. Което означава доверие, от страна на нашите клиенти и ние сме длъжни да спазваме това доверие, да го защитаваме”, изтъкна банкерът.  За следващата 2020 г. Маринова прогнозира около 3 процента ръст на икономиката, предвид индикациите от европейските държави и не очаква да има криза, подобна на тази от 2008-2009 г.  „Ние сме много по-силно регулирани, отколкото бяхме тогава. Тази година, 2019-а, Европейската централна банка направи първо оценка на активите и стрес-тестове на шест банки, които бяха успешни и бяха предпоставка за приемането ни в ERM2, ERM2 се очаква да повиши инвеститорския интерес към България. И тези стрес-тестове бяха подготовката или предпоставката за приемането ни в ERM2. Очаква се да има инвеститорски интерес, със сигурност за инвеститорите, очаква се да се повиши кредитният рейтинг на България. Освен това, според някои анализатори, това ще даде тласък на реформите в България и ще допринесе за развитието на икономическата среда, което е важно за нас”, каза още Виолина Маринова.   \r\n  ", "date": "2019.12.30", "title": "Банкерът на годината Виолина Маринова: Уверявам българите, че парите са им на сигурно място"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404240-%D0%B7%D0%B0%D0%B5%D0%B2-%D1%89%D0%B5-%D1%80%D0%B5%D1%88%D0%B8%D0%BC-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Македонският премиер обещава да предложи креативни решения на Борисов, за да продължим да вървим заедно напред Вярвам, че ще разрешим историческите въпроси с България. Това заяви македонският министър-председател Зоран Заев в обширно интервю за „Дойче Веле“, в което прави анализ на своето управление от юни 2017 г. до днес, предаде БГНЕС.  Очаква се македонският премиер да подаде оставка и на 3 януари да бъде съставено служебно правителство, което да управлява страната до провеждането на предсрочни избори на 12 април 2020 г.  Заев коментира предстоящата си среща с българския премиер Бойко Борисов, която ще се състои, след като той вече се е оттегли от своя пост. Макар тя да е в неговата частна програма, македонският държавник обещава да предложи креативни решения на Борисов, за да продължим да вървим заедно напред.  „Вярвам, че ще разрешим историческите въпроси и ще помогнем на двете комисии, както беше първоначалната идея: да се изгради приятелство чрез споразумението, а не да се създава враждебност. Вярвам, че ще намерим решение, аз и съветниците имаме креативно мислене“, подчерта Заев, имайки предвид работата на Смесената историческа комисия.  Македонският премиер подчерта, че изборите ще се проведат на 12 април и това е въпрос, който не подлежи на обсъждане от нито една партия. „Служебното правителство трябва да се състави на 3 януари и от това не трябва да се отстъпва. Трябва да гледаме на изборите на 12 април като на приключен въпрос“, каза той.  Премиерът изтъкна, че е доволен от работата на своето правителство, добавяйки, че винаги може да се направи и повече. Като успехи той изтъкна членството в НАТО и очакваното получаване на дата за започване на преговори с ЕС, а също така икономическите успехи – 742 милиона евро чужди инвестиции, 60 000 нови работни места, икономически ръст.   \r\n  ", "date": "2019.12.30", "title": "Заев: Ще решим историческите въпроси с България"}
{"url": "http://www.classa.bg/%D1%81%D0%B2%D1%8F%D1%82/item/404241-%D0%B7%D0%B0%D1%89%D0%BE-%D0%BD%D0%B0%D1%82%D0%BE-%D1%83%D0%B1%D0%B8-%D0%BA%D0%B0%D0%B4%D0%B0%D1%84%D0%B8", "text": "След убийството на Кадафи Либия се превръща във воюваща племенна държава. Защо НАТО, намесвайки се в конфликта в тази страна, ликвидира Кадафи, който държеше страната в юмрука си? Отговорът лежи на повърхността. Цената на енергийните ресурси, с които разполага тази страна, е шест трилиона долара. Превод от Sözcü (Турция):     21 октомври 2011 г. … След седем месеца метежи в Либия НАТО се намеси в конфликта. Кадафи, чието 42-годишно управление приключи през август същата година, намери убежище в Сирт и след тежки сражения в този град, в който е роден, бе пленен ранен. Когато Кадафи напусна града, който вече почти напълно бе паднал, военните самолети на НАТО нападнаха конвоя му. Франция заяви, че именно нейните самолети са стреляли по конвоя на Кадафи. Либийският лидер бе заловен ранен и по-късно доставен в Мисрата. Кадафи, попаднал в ръцете на бунтовниците, беше целият в кръв, но можеше да ходи. В кадрите, публикувани от «Ал Джазира», се вижда как голяма група бунтовници бият Кадафи, един от тях го удря по главата с дръжката на пистолет. Кадафи се влачи по земята, натикан е в автомобил и убит в резултат на линчуване. През последните осем години Либия се превърна в типична племенна държава! Но защо НАТО взе Кадафи на прицел? Разбира се, заради петрола! .. Либия, влезла в гражданската война след свалянето на Кадафи, беше разделена между правителството на Националното съгласие в Триполи, признато от Организацията на обединените нации, и правителството в Тобрук, което поддържа контрола в източната част на страната с подкрепата на Либийската национална армия под командването на генерал Халифа Хафтар. Докато Франция, Русия, Йордания, Обединените арабски емирства, Италия подкрепят Хафтар, Турция и Катар де факто подкрепят правителството на Националното съгласие в Триполи. САЩ са в контакт както с Хафтар, така и с правителството на Националното съгласие … Да не забравяме за това … Предвид доказаните запаси от нефт (48 милиарда барела) и природен газ (1,54 трилиона кубически метра) в Либия, цената на енергийните ресурси, притежавани от тази страна, е шест трилиона долара. С други думи, както в Сирия, светът е в огън заради нефта и природния газ.    ", "date": "2019.12.30", "title": "Защо НАТО уби Кадафи?"}
{"url": "http://www.classa.bg/%D1%81%D0%B2%D1%8F%D1%82/item/404242-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BD%D0%B0-times-%D1%80%D1%83%D1%81%D0%B8%D1%8F,-%D0%BA%D0%B8%D1%82%D0%B0%D0%B9-%D0%B8-%D1%82%D1%83%D1%80%D1%86%D0%B8%D1%8F-%C2%AB%D1%89%D0%B5-%D0%BC%D0%B8%D0%BD%D0%B0%D1%82-%D0%BA%D0%B0%D1%82%D0%BE-%D0%B1%D1%83%D0%BB%D0%B4%D0%BE%D0%B7%D0%B5%D1%80%D0%B8%C2%BB-%D0%BF%D0%BE-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%80%D0%B5%D0%B4", "text": "Пред настъпващата година патриархалните авторитарни лидери отново ще играят водеща роля, пише The Times в редакционнат си статия. Според изданието това означава, че лидерите на Китай, Русия и Турция, най-вероятно, ще «минат като булдозери» по международния ред.         През 2010 г. международният ред изпита върху себе си мощното въздействие на автократите. Както The Times пише в редакционната си статия, през следващата година вероятно патриархалните авторитарни лидери отново ще играят водеща роля, което означава, че китайският лидер Си Дзинпин, руският президент Владимир Путин и турският президент Реджеп Ердоган ще преминат «като булдозери» по международния ред. Както отбелязва изданието, четвърт век от 1990 г. до 2015 г. стана най-демократичният в историята на човечеството. Краят на Студената война позволи на бившите съветски републики и държави от Централна Европа да преминат към самоуправление. Апартмейдът бе ликвидиран в резултат на преговори в Южна Африка. Западните страни, предимно САЩ, лансираха идеята за преход към демокрация. Турция на Ердоган се разглеждаше като мек модел за това как политическият ислям може да бъде отслабен. Изглеждаше, че Cи има много добри идеи по отношение на модернизацията и глобалното сътрудничество. В рамките на няколко години под администрацията на Обама изглеждаше, че може да се постигне реален напредък по въпроса за ядреното разоръжаване. «А след това всичко се обърка. През 2014 г. Путин реши да анексира Крим и да подбуди конфликт в източна Украйна. Си просто отхвърли критиките на Запада и създаде лагери за „преобучение” на уйгурите-мюсюлмани. След неуспешния опит за преврат Ердоган изпрати десетки хиляди хора в затвора, закри вестници и инициира чистки в съдебната система и армията. Освен това Турция, член на НАТО, счете, че има право да купува нови руски ракети“, пишат авторите на статията. Според тях лидерите на Китай, Русия и Турция са свързани с някаква обща идеология, която се свежда до търсенето на начини за премахване на „западната хегемония“.    ", "date": "2019.12.30", "title": "Прогноза на Times: Русия, Китай и Турция «ще минат като булдозери» по международния ред"}
{"url": "http://www.classa.bg/%D1%81%D0%B2%D1%8F%D1%82/item/404243-el-pa%C3%ADs-%D0%BB%D0%B8%D0%B1%D0%B8%D1%8F-%E2%80%94-%D0%BD%D0%BE%D0%B2%D0%BE%D1%82%D0%BE-%D0%B1%D0%BE%D0%B9%D0%BD%D0%BE-%D0%BF%D0%BE%D0%BB%D0%B5-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F", "text": "За Триполи правителството на Ердоган е най-надеждният партньор в условията на обсадата на града от войските на фелдмаршал Халифа Хафтар, подкрепен от Москва. Ако Турция стане главен съюзник на законното правителство, тогава споразумението между Русия и Турция ще бъде достатъчно за решаването на либийския проблем.         Либийският конфликт се развива по такъв начин, че военните сили на Турция и Русия могат да бъдат пряко въвлечени в него, както вече се случи в Сирия. От една страна, руските наемници подкрепят фелдмаршал Халифа Хафтар, който контролира източната и южната част на страната. От друга страна, турското правителство на президента Реджеп Тайип Ердоган укрепи съюза си с така нареченото правителство на националното единство, което контролира Триполи и Мисрата. Нито една от враждуващите страни не разполага със собствени военни сили, за да победи другата. Директната помощ от Турция или Русия обаче може да промени коренно тази ситуация. Пристигането на руснаците, които ще се присъединят към хилядите судански наемници на Халифа Хафтар, със сигурност ще наклони везните в посока на либийския фелдмаршал. На хартия правителството на националното единство, ръководено от Фаиз Сарадж, е официално единственото легално правителство в Либия и се ползва с подкрепата на ООН, САЩ и Европейския съюз. Но това е само на хартия. Всъщност само Турция и в по-малка степен Катар подкрепят това правителство. За по-малко от месец Фаиз Сарадж се срещна два пъти с Ердоган и подписа с него военно и военноморско споразумение. Истанбул вече е готов към следващата стъпка. Аналитикът Карим Мезран счита, че ако Турция стане основният съюзник на легитимното правителство, вместо Европа или САЩ, тогава споразумението между Москва и Анкара ще бъде достатъчно за решаването на либийския проблем. „След подписването на такова споразумение силата на САЩ и ЕС ще бъде подкопана“, казва Карим Мезран. Опасността конфликтът в Либия да ескалира във война, както в Сирия, е очевидна.    ", "date": "2019.12.30", "title": "El País: Либия — новото бойно поле между Русия и Турция"}
{"url": "http://www.classa.bg/%D1%81%D0%B2%D1%8F%D1%82/item/404244-%D0%BF%D1%83%D1%82%D0%B8%D0%BD-%D0%BD%D0%B5-%D0%BC%D0%BE%D0%B6%D0%B0-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D0%B0-%D0%BD%D0%B0%D1%80%D0%BE%D0%B4%D0%B0-%D0%BF%D1%80%D0%B5%D0%B7-2019-%D0%B3", "text": "Никой диктатор не управлява без мълчаливото съгласие на нацията, но в Русия през 2019 г. президентът Владимир Путин установи, че това съгласие е все по-неохотно. Неговата реакция: все повече разчитане на тоягата, след като реколтата от моркови не бе добра, пише Леонид Бершидски в анализ за Bloomberg. Путин откри през 2018 г., че светът може да бъде по-лесен за манипулиране отколкото неговата собствена страна. След като геополитическата архитектура, която той започна да изгражда с анексията на Крим през 2014 г., се оформи, популярността му у дома спадна - благодарение на необходима, но силно непопулярна пенсионна реформа, включваща рязко увеличаване на възрастта за пенсиониране. Протестите зачестиха. Към края на миналата година Путин реши да откъсне очи от световната карта и да погледне към руската сърцевина, където прокремълската партия Единна Русия претърпя болезнени електорални поражения. Тази година усилията на Путин да си върне обичта на Русия бяха неуспешни. Това се отразява на перспективите за плавно предаване на властта през 2024 г., когато той трябва да се оттегли поради конституционното ограничение в мандатите му.  В края на 2018 г. Путин и неговите външнополитически съветници дадоха да се разбере, че според тях няма място за какъвто и да е твърд международен ред. В такъв свят глобалните лидери защитават това, което смятат за национални интереси на базата на пазарлъка, като не изграждат твърди съюзи, а вместо това правят така, че другите да осъзнаят ползата да си сътрудничат с тях в конкретни области. Тази година това, което Русия предлагаше на геополитическия пазар се обедини.  Русия преди залагаше на огромните си енергийни ресурси - през 2000-те години, когато цената на петрола скочи, дори се заговори за превръщането на страната в \"енергийна суперсила\". През 2019 г. тази стара стратегия започна да дава плодове. Газпром, монополистът при износа на газ, който Кремъл използва за упражняване на енергийната си мощ (и обогатяване на приятелите на Путин чрез инфраструктурни договори), завърши два основни газопровода: морската част на Турски поток, пресичаща дъното на Черно море до Турция, и Силата на Сибир, доставящ руски природен газ на Китай. Въпреки че изграждането на Северен поток 2 под Балтийско море към Германия бе забавено поради европейските регулаторни пречки, неблагоприятни климатични условия и може би закъснели американски санкции, то ще бъде приключено през следващата година. Тогава старата схема на Путин за превръщането на Русия в незаменима за ключовите си съседи (балканските държави, Китай, Германия и Турция) също ще бъде завършена. Газовият проект обаче няма да придаде на Русия статут на суперсила. Откриването на нови газови находища и растежът на световната търговия с втечнен природен газ създадоха здравословна конкуренция между доставчиците на всички ключови пазари. Освен това Европейският съюз, основният руски пазар за износ на енергия, се стреми към въглероден неутралитет до 2050 г. с амбициозен план за развитие на възобновяеми енергийни източници. Рано или късно и Китай също ще започне постепенно да изважда от употреба изкопаемите горива. Дългосрочната стратегия на Русия трябва да се основава на нещо различно от износа на въглеводороди.   Путин сега изглежда е открил нещо ново, както и начин да го пакетира като оферта: умелото използване на военна сила и това, което се разглежда като хибридни способности - хакерство, пропаганда, дипломация - в подкрепа на обсадените властници, които се смятат за преди всичко нежелани от Запада.Изработената от Русия победа на сирийския президент Башар Асад е витрината на тази оферта. Но Путин също може да бъде благосклонен към способността на президента на Венецуела Николас Мадуро да запази властта си, въпреки че Западът призна претендента за неговия пост като легитимен лидер на нацията, а САЩ наложиха мощни санкции на режима. Руската подкрепа така и не премина на ниво военна операция, но тя помогна за поддържането на режима на Мадуро, дори когато венецуелците напускаха масово страната заради икономическите трудности, които им бяха причинени. Предлаганата от Путин подкрепа на режими, считани за маргинални според стария, ръководен от САЩ международен ред, може да бъде проследена назад до политиката на царската фамилия Романови за безусловна подкрепа на монархиите срещу революциите. Тя спечели на руския президент някои важни приятели. Един такъв е турският президент Реджеп Ердоган, който закупи руски зенитни системи S-400, противопоставяйки се на американския натиск за отмяна на сделката. Друг приятел е саудитският престолонаследник Мохамад бин Салман, който запази сърдечни отношения с Путин, докато западният свят бе скандализиран от неговата очевидна роля в убийството на журналиста-дисидент Джамал Кашоги. Тази година Русия разви отношения на сътрудничество с Турция в Сирия, а това със Саудитска Арабия беше основен фактор за световната цена на петрола. Путин също започна открито да предлага своята оферта на африканските държави: През октомври той събра няколко десетки африкански лидери в Сочи, за да даде сигнал, че Русия може да бъде призована да помогне за уреждане на спорове в замяна на концесии за природни ресурси. Руски наемници се появиха в Централноафриканската република, Либия и Судан. Неочаквано мирогледът на Путин, основан на сделките, намери някои идеологически последователи в Европа, най-вече френският президент Еманюел Макрон, който открито постави под въпрос трансатлантическите отношения на Европа и подсказа, че е необходимо да се направи предпазливо сближаване с Русия. Макрон не е съюзник на Путин, но той очевидно споделя сходно мислене относно липсата на световен ред, който си струва да се защитава. Но Путин така или иначе не търси съюзници, а само средства за отстояване на глобалната роля на Русия. Но нарастващото приемане на геополитическото мислене на Путин все още не се е превърнало в практически ползи за Кремъл, като смекчаване на европейските санкции, трайно решение на кризата в Украйна или значителни икономически дивиденти от Близкия изток и Африка. И това усилва домашните проблеми на Путин, които са преди всичко икономически. Взаимоотношенията на руснаците с Путин са дълбоко търговски, както неговите с чуждестранните лидери. Това е удобен съюз: популярността му все още до голяма степен се основава на бързото повишаване на жизнения стандарт през първата половина на дългото му управление. Както показа 2018 г., така нареченият Кримски консенсус - скок на неговата популярност след анексията - беше само краткотраен изблик на империалистически ентусиазъм. През 2019 г. Путин се опита да съживи част от старата си икономическа магия, като започна десетина т. нар. „национални проекти“ на стойност 400 милиарда долара до 2024 г. Те имат за цел да подобрят здравеопазването и образованието и да потегнат руската инфраструктура. Ясно е обаче, че тази година проектите ще се окажат сериозно недофинансирани. Алексей Кудрин, ръководител на Сметната палата, се срещна с Путин неотдавна, за да му каже, че само 67% от планираното финансиране за проектите през 2019 г. е било отпуснато до ноември. Някои проекти почти не са използвали от заделените средства. Парите са налице, но бюрократите, администриращи програмите, са твърде предпазливи, за да ги похарчат. Според Кудрин тази година до 16 милиарда долара от руския федерален бюджет ще останат неусвоени.\"Не, не, това е много\", беше реакцията на Путин на данните от Кудрин. Но запушеното финансиране е очевидно. В система, насочена към постигане на растеж чрез правителствени инвестиции, докато частната инициатива не се ползва с доверие и често се потиска, публичното финансиране не тече, защото рисковете от суровата система за правоприлагане в Русия са твърде големи за хората, отговорни за това финансиране. Отчасти заради това, и отчасти защото проблемите на Русия фактически не могат да бъдат решени с държавни пари, 2019 г. беше мрачна за „националните цели”, поставени от Путин за настоящия му президентски мандат. Според Сметната палата Русия всъщност се отдалечи от някои от тези цели. Други цели, като плавно увеличаващи се реални доходи, изглежда са постигнати с помощта на статистическо жонгльорство. През третото тримесечие на 2019 г. реалните доходи, отчетени от правителството - въз основа на наскоро актуализирана методология - изведнъж скочиха с 3% на годишна база, като много икономисти се усъмниха в изходните данни. Путин вече не може да се надява, че ще продължи да формира възприятията на руснаците за тяхното състоянието и това на страната чрез пропаганда. През май Mediascope, медийна компания за измерване, чиито данни се използват от рекламодатели в Русия, съобщи, че интернет за първи път има по-голяма аудитория от телевизията в градовете. Да, младите хора по света гледат по-малко телевизия и прекарват повече време в интернет. Но в Русия това е особено важно, тъй като телевизията е контролирана от държавата пропагандна машина, а интернет, въпреки наличието на прокремълски ферми за тролове и нарастващата цензура и наблюдение, все още до голяма степен е свободен форум. Нищо чудно, че по-младите руснаци бяха движещата сила на тазгодишните протести, особено в Москва през лятото, където пропутинският кмет на столицата попречи на редица опозиционни кандидати да участват в общинските избори, но и на други места като например Архангелска област в Северна Русия, където местните жители водят борба срещу създаването на гигантско депо за отпадъци. Протестната активност в Русия е спаднала донякъде от своя пик, достигнат след обявяването на пенсионната реформа, но не се е върнала на нивото от 2017 г. Според Центъра за социални и законови права, 207 от 581 протести, проведени през третото тримесечието на 2019 г., са били с политически характер, а 149 - с екологичен. Реакцията на Путин беше да потуши протестите. Редица участници в московските протести бяха осъдени на затвор или им бяха издадени условни присъди за хвърляне на празни пластмасови бутилки срещу напълно екипирани отряди за борба с безредиците. Путин обясни подкрепата си за суровите наказания по време на скорошна среща с неговия Съвет по правата на човека, който бе прочистен от потенциално нелоялни либерали: „Той хвърля пластмасова чаша срещу служител на властта. Нищо не се случва. След това пластмасова бутилка – пак нищо не се случва. Така той ще хвърли стъклена бутилка, после камък и хората ще започнат да стрелят и грабят магазини. Не трябва да допускаме подобни неща.” Тази готовност да се наказват хората, преди да станат наистина опасни, е в съответствие с другите стъпки на Путин тази година. Той подписа руската версия на закона срещу обидата на държавния глава и много хора бяха глобени за обида на президента онлайн. Той също одобри закон, който позволява да се обявяват хора за „чужди агенти“ заради споделяне на статии от медии, финансирани от чуждестранни правителства, или поради работа към организации, спонсорирани от чужбина.Путин се опитва да превърне режима си в устойчив на преврати чрез създаване на своеобразна система за ранно предупреждение по отношение на гражданите, които обмислят протести поради политически, икономически или екологични причини - около една четвърт от пълнолетното население на страната, според социологическо проучване на Центъра Левада. Тази тактика говори много за уменията, опита и далновидността на Путин като репресивен лидер, но едва ли увеличава неговата популярност. Въпреки че технически рейтингът на одобрението на Путин е близо 70%, данни от руските анкети са изкривени от нежеланието на обикновените хора да критикуват властите пред непознати. Така или иначе текущият рейтинг на одобрението на президента е близо до историческо дъно. В „Путин срещу народа“ - според мен, най-проницателната книга за руската политика, публикувана тази година - Греъм Робъртсън и Самюъл Грийн пишат, че популярността на Путин е „единственото нещо, което държи кораба на Кремъл на повърхността“. Това означава, че: „Когато позицията и властта зависят до голяма степен от гражданите - от възприятието за социалната им среда, чувството за консенсус и широтата на тяхното въображение - тази подкрепа може да изчезне почти за една нощ. Властта на Путин ще се срине, когато най-малко го очакваме.” Ако Путин разбира това и подозирам, че го прави, трайната му неспособност да подобри рейтинга си трябва да бъде важен фактор за неговото мислене до 2024 г. Дали тогава ще се опита да се задържи с някакъв трик или ще се опита да предаде властта на доверен приемник, както направи с Дмитрий Медведев през 2008 г.? Първият сценарий се усложнява от недостига на възможности. Например, цяла година Кремъл оказва натиск върху съседна Беларус да предприеме сливане с Русия - схема, която би могла да постави Путин начело на новото държавно образувание без да е необходимо да се променя руската конституция. Но срещата на Путин през декември с белоруския президент Александър Лукашенко приключи без напредък. Лукашенко успешно отхвърли споразумението за сливане, което е непопулярно в Беларус, въпреки икономическата зависимост на неговия авторитарен режим от Русия. Сценарият с предаването на властта на наследник от своя страна изглежда несигурен, ако Путин рискува да стане по-малко популярен от него. По-рано тази година в Киргизстан екс-президентът се опита да си върне властта от избрания приемник, който наруши политическата линия, но беше осуетен и хвърлен в затвора, защото надцени подкрепата за себе си. Поддържането на добре финансиран апарат за правоприлагане и измислянето на начин да остане във властта след изтичането на мандата му изглежда е най-добрият вариант за Путин, за да продължи Русия по пътя, на който я е поставил - и за да  живеят щастливо след 2024 г. той, семейството и приятелите му. Руският президент без съмнение би предпочел да бъде обичан заради успешните си икономически политики, но ако отиващата си година е показателна, това е най-малко вероятният сценарий.", "date": "2019.12.30", "title": "Путин не можа да си върне любовта на народа през 2019 г."}
{"url": "http://www.classa.bg/%D1%81%D0%B2%D1%8F%D1%82/item/404245-%D0%BC%D0%B0%D0%B5-vs-%D0%BE%D0%BF%D0%B5%D0%BA-%E2%80%93-%D0%BF%D0%BE%D0%BC%D1%80%D0%B0%D1%87%D0%B5%D0%BD%D0%B8-%D0%BF%D0%B5%D1%82%D1%80%D0%BE%D0%BB%D0%BD%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8-%D0%B8-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5", "text": "През декември 2018 г. членовете на  Организацията на страните износителки на петрол  (ОПЕК) и техните съюзници, начело с  Русия , договориха колективни съкращение на добива на петрол в размер на 1,2 млн. барела на ден, изненадвайки страничните наблюдатели, които очакваха въпросното свиване да бъде ограничено в рамките на 1 млн. барела дневно. В рамките на картела редукцията на производството беше определено на 0,8 млн. барела на ден, докато партньорите на организацията се ангажираха с останалите 0,4 млн. барела. До тази сделка се стигна, след като Иран даде своето съгласие за мерките, докато Русия се включи в първоначалните преговори като медиатор между Техеран и Рияд. След като съкращенията влязоха в сила, в началото на 2019 г.  Международната агенция по енергетика  (МАЕ) предупреди, че опитите за балансиране на петролните пазари от страна на ОПЕК могат да отнемат значително време, тъй като усилията на  Саудитска Арабия  за свиване на производството не са подкрепени от Русия. Агенцията затвърди своята прогноза, че ръстът на търсенето на петрол през 2019 г. ще достигне 1,4 млн. барела на ден, спрямо 1,3 млн. барела на ден, регистрирани през 2018 г. МАЕ прогнозира, че търсенето на петрол ще достигне 100,7 млн. барела на ден в глобален план, като сподели и очакванията си за средната прогноза стойност на международния бенчмарк сорт  Брент  – 61 долара за барел спрямо 71 долара през 2018 г. С разрастване на икономическо-социалната криза във  Венецуела  МАЕ внесе тревога на петролните пазари, като предупреди, че сътресенията в южноамериканската страна имат потенциала да окажат негативно влияние върху доставките на глобалните петролни пазари, тъй като темпът на добив във Венецуела сериозно се забавя. Петролното производство на Венецуела вече достигна своето най-ниско ниво от десетилетие насам на фона на задълбочаващата се криза, засягаща икономиката, управлението и населението на страната. В същото време от ОПЕК посочиха в своя месечен доклад, че производството на петрол в рамките на картела отбелязва своя най-голям спад от две години насам през януари. Докато основният играч в организацията, Саудитска Арабия, намали своя добив с повече от обещаното, изпълнението на поетите ангажименти за свиване на продукцията от всички членове на картела бяха изпълнени на 80%. През първия месец на 2019 г. 14-те страни от групата отбелязаха спад в добива с 930 хил. барела на ден до 31,02 млн. барела дневно. Смяна на перспективата Към средата на февруари ОПЕК понижи прогнозата си за търсенето на петрол за цялата година, аргументирайки се с продължаващото забавяне на световната икономика на фона на търговската война между САЩ и Китай и очакванията за укрепване на ръста на добива в някои конкурентни производители на петрол. Картелът предвиди свиване на търсенето на петрол до 30,59 млн. барела на ден. В същото време стана ясно, че производството в рамките на ОПЕК е намаляло с почти 800 хил. барела на ден до 30,81 млн. барела при търсене от 30,59 млн. барела дневно. Помрачени перспективи Малко след доклада на ОПЕК МАЕ оповести и своята прогноза относно търсенето на петрол през следващите няколко години. Според организацията ръстът на търсенето ще се забави до средно 1,2 млн. барела на ден, главно заради търговските сътресения в международен план. Общо за периода до 2024 г. потреблението на петрол може да нарасне със 7,1 млн. барела дневно до 106,4 млн. барела на ден в световен план. „Продължаващите търговски спорове между водещи държави и излезлият от контрол Brexit могат да забавят темпа на растеж на световната икономика и на търсенето на петрол. Макар настроенията в момента да не вдъхват оптимизъм, все пак очакваме, че търсенето на петрол ще продължи да се засилва през идните пет години, макар и с по-сдържан темп\", посочи МАЕ през февруари. Според организацията темпът на растеж на търсенето на петрол от страни извън ОПЕК също ще се забави от 2,7 млн. барела дневно за 2018 г. до 0,3 млн. барела през 2024 г. Факторът „Бразилия“ Редица петролни експерти посочват, че край бреговете на най-голямата южноамериканска страна лежат огромни залежи „черно злато“ – повече от 30 млрд. барела. Предприетото увеличаване на капитала на бразилската държавна петролна компания  Petrobras   имаше за цел да стимулира дружеството да предприеме мащабни сондажни дейности на около 7 хил. м дълбочина, едно изключително скъпо начинание, имайки се предвид неблагоприятните условия, в които протича добива на петрол там. Petrobras  набра 70 млрд. долара от борсата, като очакванията са компанията да утрои добива на петрол в близкото бъдеще. Данни на МАЕ показват, че  Бразилия  е произвеждала по 2,71 милиона барела на ден през 2018 г. Агенцията прогнозира средното производство на страната да достигне 2,9 милиона през тази година и 3,22 милиона през 2020 г. Добивът от 2018 г. нарежда страната на едно ниво с Кувейт и Иран, като Бразилия впоследствие се превръща в един от основните фактори, влияещи на прогнозата на ОПЕК и МАЕ за петрола. Според  финансовия анализатор Преслав Райков  евентуално присъединяване на Бразилия към ОПЕК би дало на картела възможност за контрол върху голям процент от предлагането, което ще спомогне за стабилизирането на пазара в по-дългосрочен план. Страните от ОПЕК виждат в лицето на Бразилия нов конкурент, равен по сила на САЩ, които вече достигнаха пика в производството си и изчерпаха потенциала си за нови добиви, посочва Райков пред Investor.bg. При текущата ситуация, в която в световен мащаб има излишък на петрол, а глобалното търсенето се забавя, ОПЕК всячески се опитва да лимитира своето производство и да постигне ценова стабилност и извън картела. Всеки нов барел на пазара представлява риск от пренасищане и съответно спад в цената на черното злато, което рефлектира негативно върху страните производителки. От страните извън ОПЕК+, Бразилия се нарежда на второ място след САЩ по производство на петрол и определено ще бъде фактор на пазара в следващите години. Към момента Бразилия има драстично повишение на добивите на петрол. Страната произвежда  почти 3 милиона барела дневно , регистрирайки повишение с 400 000 барела дневно спрямо 2018 г., или 13.3% увеличение на годишна база. Основните количества петрол, които страната изнася отиват към Китай, които отговарят за 56% от износа, а все по-голям дял започва да се насочва и към САЩ, които увеличиха вноса на бразилски петрол значително от 2018 насам. Текущият скок е резултат на системни и успешни инвестиции в сектора, които бяха направени през последните години, подчертава Преслав Райков. Той припомни, че наскоро министърът на енергетиката на страната потвърди, че Бразилия може да удвои текущото си производство и да достигне нива от почти 7 милиона барела дневно. Такъв сценарий ще окаже сериозен натиск върху цените, а пазарът отново ще бъде в състояние на свръх предлагане. В момента Бразилия се радва на свободата да произвежда и изнася неограничено количество петрол, което подкрепя икономиката ѝ. Битката за пазарен дял на ОПЕК срещу САЩ затихва поради факта, че американското шистово производство достигна своя пик и дори започна леко да спада, коментира още Райков. Този фактор ще насочи вниманието на картела към другите източници на предлагане, а именно Бразилия. Саудитска Арабия неколкократно отправи покани към Бразилия да се присъедини към картела, но това означава, че страната ще трябва да се съобрази с общите политики по ограничаване на предлагането, които са в сила. На форум в Обединените арабски емирства (ОАЕ) президента Болсонаро изказа мнение, че би искал страната да се присъедини към картела. За разлика от него, ръководителят на „Петробрас“ изрази мнение, че страната е по-добре да се интегрира в световната енергийна система, без да е нужно да се съобразява с политиките на ОПЕК и да може свободно да определя добива си. Според Райков в близките 2 години освен от Бразилия, се прогнозира и увеличено предлагане на петрол от други точки на света. Теоретично  около 4 милиона барела дневно  могат да излязат на пазара. Тези количества основно ще бъдат от старта на добива в  Гвиана , както и възстановяване на производството от Венецуела, Норвегия, Иран и Нигерия, коментира анализаторът.  ", "date": "2019.12.30", "title": "МАЕ vs. ОПЕК – помрачени петролни прогнози и опит за противодействие"}
{"url": "http://www.classa.bg/%D1%81%D0%B2%D1%8F%D1%82/item/404246-tesla-%D0%B4%D0%BE%D1%81%D1%82%D0%B0%D0%B2%D0%B8-%D0%BF%D1%8A%D1%80%D0%B2%D0%B8%D1%82%D0%B5-model-3-made-in-china", "text": "По-малко от година след началото на строителството американската компания Tesla достави първите автомобили от новия си завод в Шанхай. На церемония в понеделник 15 локално асемблирани електромобила Model 3 бяха предадени на служителите на Tesla, предава Ройтерс.  След старта на строителството през януари новата Gigafactory бе изградена за рекордно кратко време. Производството в Китай дава възможност на Tesla да вкарва автомобилите си на най-големия автомобилен пазар в света много по-евтино без високи вносни мита. Очаква се заводът в Шанхай да има капацитет от 500 000 автомобила годишно, макар че първоначално е вероятно да произвежда значително по-малко коли. Китай има за цел огромно разширяване на електрическата мобилност и вече е най-големият пазар на електромобили в света. През 2018 г. в Народната република за първи път бяха продадени над 1 млн. превозни средства, задвижвани от ток. В последите месеци обаче пазарът се развива бавно заради отслабващата икономика. Специален стимул за закупуване на подобни коли е фаворизираното им одобрение в големите градове. Междувременно регистрационните табели за коли с бензин се разпределят на лотария или трябва да бъдат закупени на търгове на скъпи цени. Често купувачите трябва да чакат с години, докато електрическите превозни се одобряват почти веднага. В градове като Пекин също има забрана за шофиране в един ден от седмицата, което не се отнася за електрическите автомобили. Tesla ще се възползва и освобождаване от данък продажбата на Model 3 в Китай, който възлиза на 10%. Model 3  ще се конкурира с електрически автомобили от местни конкуренти като NIO Inc. и Xpeng Motors, както и от световни производители, включително BMW AG и Daimler AG. Търсенето на местно произведения Model 3 е \"много добро\" и Tesla е уверена, че ще продава всички произведени в завода превозни средства, заяви Алан Уан, генерален мениджър на Tesla China. „Нашата цел е да убием всички автомобили с двигатели с вътрешно горене“. Сега заводът произвежда повече от 1000 автомобила седмично и има за цел да удвои този брой през следващата година, заяви Сон Ган, производствен директор на фабриката. Това означава, че съоръжението е изпълнило предсказанието на Мъск, направено през април. На първоначалната фабрика на Tesla в Калифорния ѝ бяха нужни месеци, докато достигне седмичната ставка от 1000 коли. Мъск заяви, че в даден момент в Шанхай следва да се правят по 3000 коли на седмица. Въпреки че доставките за клиентите не са започнали, най-важният етап от понеделник натам са няколко месечни победи за Мъск. Последната се случи в петък, когато местният автомобил беше включен в списък на превозни средства, отговарящи на изискванията за освобождаване от 10% данък за покупка в Китай. Тълпа от около 200 души, включително представители на медии и работници на Tesla, се събра в завода в понеделник на тържество, когато Том Жу, ръководителят на компанията за Велик Китай, предаде първите коли. Един от служителите, който получи кола, я представи на приятелката си, заедно с цветя, и ѝ предложи брак. Тя прие с кимане и се целуваха, предава Bloomberg. Първа копка на шанхайската гигафабрика бе дадена в началото на тази година. Първоначално просто кален сюжет на около 90 минути път с кола от центъра на Шанхай, сега тя се превърна в решаващо изпитание за желанието на Мъск да запази производителя си на автомобили печеливш, докато залага на китайски апетит за електрически автомобили.  Изграждането на завода беше до голяма степен финансирано с китайски кредити. Твърди се, че консорциум от държавни компании е предоставил заем на Tesla в размер на 11,25 милиарда юана. С част от тази сума се Tesla е заменила по-скъп заем от 3,5 милиарда юана,  . Защото заемът с държавна подкрепа е значително по-евтин от обичайното финансиране в Китай, съобщава изданието. Докато наскоро Tesla трябваше да предложи на инвеститорите лихва от 5,8 процента за облигации с купон до 2025 г., лихвата по китайския заем е значително под основния лихвен процент на китайската централна банка, който в момента е 4,15 процента. Това дава конкурентно предимство на Tesla пред местните китайски конкуренти като Nio и Xpeng.  На фона на волатилната цена на акциите на Tesla и обтегнатите финанси инвеститорите ще следят отблизо как се развива разширяването на производството. Многомилиардната инвестиция ще бъде решаващ фактор за определяне на това дали Tesla ще успее да се справи с местните конкуренти и с предизвикателствата на много обичаните в Mercedes-Benz, BMW и Audi.         Стартът на доставките ще  даде и улики за способността на Tesla наистина да бъде глобална компания. Тя планира да пусне и производствена база в Европа, където се радва на нарастващ ръст на продажбите на няколко пазара. В момента компанията на Илон Мъск планира да изгради Gigafactory и в Германия. В Грюнхайде (Одер-Шпрее) близо до Берлин от 2021 г. ще се произвежда компактният SUV модел Y. Строителството на площадката от 300 хектара е планирано да започне през първата половина на 2020 г.    Акциите на компанията поскъпнаха, след като производителят на автомобили отчете изненадваща печалба на 23 октомври, а сега е над два пъти по-скъпа от най-ниското си за годината ниво от 178,93 долара, достигнато през юни. Акциите затвориха в петък сесията почти без промяна на ниво от 430,38 долара за брой.    ", "date": "2019.12.30", "title": "Tesla достави първите Model 3 made in China"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404247-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B4%D0%B0%D0%BD%D1%8A%D1%86%D0%B8-%D0%B8-%D1%82%D0%B0%D0%BA%D1%81%D0%B8-%D0%B2-%D1%81%D0%BE%D1%84%D0%B8%D1%8F", "text": "На извънредно заседание днес, Столичният общински съвет ще обсъди предложението за увеличаване на местните данъци и такси.   Предвижда се ръст в данъка на автомобилите, като увеличението е според екологичната категория и мощността на колата. Друго предложение е налогът при сделки с недвижими имоти да се увеличи от 2.5 на 3%. Общинските съветници ще обсъдят и план-сметката за дейностите по събирането и извозването на битовите отпадъци.", "date": "2019.12.30", "title": "Увеличават местните данъци и такси в София"}
{"url": "http://www.classa.bg/%D1%81%D0%B2%D1%8F%D1%82/item/404228-%D0%B8%D0%B4%D0%B2%D0%B0-%D0%BA%D0%B2%D0%B0%D0%BD%D1%82%D0%BE%D0%B2%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%83%D1%87%D0%B5%D0%BD%D0%B8-%D1%82%D0%B5%D0%BB%D0%B5%D0%BF%D0%BE%D1%80%D1%82%D0%B8%D1%80%D0%B0%D1%85%D0%B0-%D0%B4%D0%B0%D0%BD%D0%BD%D0%B8-%D0%BC%D0%B5%D0%B6%D0%B4%D1%83-%D1%87%D0%B8%D0%BF%D0%BE%D0%B2%D0%B5-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82", "text": "Попълването на вашия компютър с котешки снимки и постове през квантов интернет е вече с една стъпка по-близо, след като учени успяха за първи път мигновено да „телепортират\" данни между два чипа, които не са свързани. Квантовите компютри са мечтата на съвременната физика, тъй като биха могли да разрешат проблеми, които са твърде трудни за най-мощните суперкомпютри днес, но създаването им изисква да научим как да управляваме неуловимите квантови частици, които са по-малки от атомите. Учени от Бристолския университет и Техническия университет в Дания създадоха „устройства с размер на чипове\", които са в състояние да използват квантовата физика за манипулиране на единични частици светлина. Откритията на екипа са публикувани в списанието Nature Physics. В един от експериментите с чиповете, описани като „пробив\", изследователите успяха да демонстрират за първи път „квантовата телепортация на информация между две програмируеми устройства, използвайки физически процес, известен като квантово заплитане\". Това е феномен, при който две или повече частици имат подобно състояние, а промяна в едната означава промяна в другата, като разстоянието между двете е без значение. „Успяхме да демонстрираме висококачествена връзка на заплитане между два чипа в лабораторията, където фотоните на всеки чип споделят едно-единствено квантово състояние\", каза съавторът на изследването Дан Левелин. Демонстрацията беше телепортационен експеримент с два чипа, при който индивидуалното квантово състояние на частица се предава през двата чипа след извършване на квантово измерване. Това измерване използва странното поведение на квантовата физика, която едновременно свива връзката на заплитане и прехвърля състоянието на частиците в друга частица, която вече е в чипа на приемника. Учените също успяха да създадат по-сложна схема от четири източника - и всички те се оказаха „почти идентични\" благодарение на гореспоменатото заплитане. Като цяло, екипът има 91 процента успеваемост в получаването на телепортирани частици - което е много солиден резултат според изследователите. Способността за създаване и поддържане на надеждни квантови схеми е ключът към създаването на по-сложни устройства и в крайна сметка на квантови комуникационни системи и мрежи, способни да взаимодействат с конвенционалната електроника.", "date": "2019.12.30", "title": "Идва квантовият интернет - учени \"телепортираха\" данни между чипове за първи път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404230-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B1%D0%B5%D0%B7%D0%B2%D0%BE%D0%B4%D0%B8%D0%B5%D1%82%D0%BE,-%D0%BA%D0%BC%D0%B5%D1%82%D1%8A%D1%82-%D0%B8%D1%81%D0%BA%D0%B0-%D0%BF%D1%8A%D0%BB%D0%BD%D0%B0-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B0", "text": "    \"Перничани, това което искам е ПЪЛНА подмяна на водопровода на град Перник. Трябва да сменим веднъж завинаги тези прогнили тръби, от които пием вода (малкото, която не изтича по улиците). Ще използвам водната криза, за да свършим това МНОГО ВАЖНО И ГОЛЯМО нещо за Перник\", написа в профила си във \"Фейсбук\" кметът Станислав Владимиров (БСП). Той призова съггражданите си да стискат палци и увери, че засега преговорите с правителството вървят добре и среща разбиране от премиера за този мегапроект. \"Горе главата!Трудно е за всички ни! Нека кризата ни направи още по-задружни и излезем от нея по-силни от всякога\", призова кметът. От утре започват реалните дейности по изграждане на нов утаител на пречиствателната станция за питейни води на Перник, съобщи зам.-министър Нанков, цитиран от БТА. По думите му това ще доведе до по-добро качество на подаваната към Перник вода и ще гарантира използването на водата и от мъртвия обем на язовир \"Студена\". Мярката се налага и понеже заради валежите в язовира влиза по-мътна вода, посочи министърът на икономиката Емил Караниколов. Той уточни, че вече са почистени няколко водни канала, по които да влиза по-сериозен приток към \"Студена\". Държавата ще финансира чисто ново трасе до сега съществуващия клон 2, посочи също Караниколов. То ще преминава отново през имоти - собственост на \"Стомана Индъстри\". Дружеството обаче имало готовност да дари тази част от тях, през която ще преминава тръбопроводът. От утре започва изчистване на трасето, тъй като клон 2 е изключително важен, подчерта Караниколов. Клон 2 и Батановският водопровод са с най-тежки водозагуби, допълни Нанков. По думите му трасето на клон 2 и неговата реконструкция са включени в големия проект за воден цикъл на Перник. Тази част ще бъде изключена от големия проект и ще бъде направена аварийно, посочи Нанков. Прогнозната стойност на обекта е 2 млн. лв. \"Два дни правим обследване по планината.Това, което виждаме, е, че има вода\", каза Караниколов. По думите му са необходими 2 дни, за да се уточни технически как ще бъде докарана до язовир \"Студена\", като същевременно осигуреният дебит бъде съобразен с опазването на околната среда. Затова днес геолози и представители на МОСВ съгласуват действията си. От пещерите и галериите се очаква дебит от около 200-300л /сек. Започваме работа до два дни за пълненето на язовира, но е много важно да покрием и ВиК системата, подчерта Караниколов. Кметът е подал искане, което ще бъде остойностено в края на деня за 68 км водопроводна мрежа в рамките на града. Касае са за пълна подмяна на водопровода на около 15 улици и канализацията на две улици. Финансирането на стойност около 20 млн. лв. ще бъде осигурено от държавата, потвърди министърът казаното вчера от премиера Бойко Борисов. МРРБ сключи два договора - за хидрогеоложко проучване и за почистване на два канала, посочи Нанков. Той уточни, че заради тежки здравословни проблеми на новоназначения прокурист на ВиК от понеделник оперативното ръководство на пернишкото ВиК ще поеме главният инженер на ВиК Стара Загора. Със заем от други държавни предприятия с принципал МРРБ ще осигурим средства за оперативни разходи, каза Нанков. Перник е на воден режим от 18 ноември и е в бедствено положение, което ще продължи поне до 28 януари.  ", "date": "2019.12.30", "title": "Перничани излязоха на протест срещу безводието, кметът иска пълна подмяна на водопровода"}
{"url": "http://www.classa.bg/%D1%81%D0%B2%D1%8F%D1%82/item/404229-%D0%B2-%D1%80%D1%83%D1%81%D0%B8%D1%8F-%D0%B8%D0%B7%D0%BA%D0%BE%D0%BF%D0%B0%D1%85%D0%B0-%D0%BC%D0%B0%D1%81%D0%B8%D0%B2%D0%B5%D0%BD-%D0%B4%D0%B8%D0%B0%D0%BC%D0%B0%D0%BD%D1%82-%D0%BE%D1%82-190-%D0%BA%D0%B0%D1%80%D0%B0%D1%82%D0%B0", "text": "Огромен диамант с големина от 190,77 карата е открит в руската сибирска република Якутия няколко дни преди Нова година, съобщи водещият световен производител на диаманти ALROSA. Висококачественият скъпоценен камък е изкопан в оперираната от ALROSA кимберлитова тръба Ботюбинская, в Якутия (република Саха) в ранните часове на 25 декември. Скъпоценният камък вероятно е лежал необезпокояван за около 2 милиарда години, по предварителни данни, но се извършва допълнително изследване, за да се определи точната му възраст. Откриването на диаманта точно преди Нова година е „истински подарък на природата\", каза заместник изпълнителният директор на ALROSA Евгений Агуреев. Природата бе много щедра тази година със забележителни изненади, като диамант във формата на сърце, който беше открит от компанията точно преди Деня на влюбените. Мащабният скъпоценен камък вече е готов да бъде изпратен в Обединената търговска организация на ALROSA за допълнителна проверка и предварителна оценка. В началото на тази година руският диамантен гигант, който е най-големият по добив на диаманти в света, откри необичайния диамант „Матрьошка\", който представлява един скъпоценен камък, който се движи свободно вътре в по-голям кристал, наподобявайки традиционната руска кукла. Смята се, че това е първи по рода си случай в историята на глобалния добив на диаманти.", "date": "2019.12.30", "title": "В Русия изкопаха масивен диамант от 190 карата"}
{"url": "http://www.classa.bg/%D1%81%D0%B2%D1%8F%D1%82/item/404231-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%E2%80%9E%D1%81%D1%8A%D0%B7%D0%B4%D0%B0%D0%B9%D1%82%D0%B5-%D1%84%D1%8E%D1%87%D1%8A%D1%80%D1%81%D0%B5%D0%BD-%D0%BF%D0%B0%D0%B7%D0%B0%D1%80-%D0%B7%D0%B0-%D0%BA%D0%B8%D1%81%D0%BB%D0%BE%D1%80%D0%BE%D0%B4,-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%B8%D0%B7%D1%81%D0%B8%D1%87%D0%B0%D1%82%D0%B5-%D0%B4%D1%8A%D1%80%D0%B2%D0%B5%D1%82%D0%B0%E2%80%9C", "text": "Анализаторът Макс Кайзер коментира от Рио де Жанейро, как изсичането на Амазония се ускорява през последните месеци, докато необузданият печат на пари от Федералния резерв се превръща в исторически връх на пазарите. Макс продължи да интервюира инвеститора на частен капитал Робърт Уилсън за това как да печелим от тропическите гори чрез интелектуална собственост и търговското присъствие на Китай в страната. „Ако бихте управлявали държава, която има зрелищна девствена джунгла, какво бихте направили?\" попита Макс Кайзър, а отговорът бе „Не бих я разкъсвал и нито продавал в замяна на кибритени клечки\". \"Имам предложение за Бразилия: те трябва да създадат пазар за кислородни фючърси. Нека помислим за страни като Индия или Китай, които умират заради големите замърсявания и биха могли да облекчат проблемите си, като купуват кислород от Бразилия\", предлага той. Според него „този пазар на кислородни фючърси може да бъде индустрия за половин милиард долара, а в допълнение бразилското правителство би направило много по-добре да монетизира кислорода от джунглата по този начин, вместо да изсича дърветата в замяна на фиатни пари.\" В крайна сметка парите се правят от хартия, припомня Макс, „така че всичко, което те правят, е да подхранват апокалипсиса на фиатните пари, като отсичат белите дробове на нашата планета\". Анализаторът посочва, че при всички случаи „хартиените пари имат отрицателни лихвени проценти в Европа, и в момента златото превъзхожда всеки друг хартиен актив\".", "date": "2019.12.30", "title": "Предложение за Бразилия: „Създайте фючърсен пазар за кислород, вместо да изсичате дървета“"}
{"url": "http://www.classa.bg/%D1%81%D0%B2%D1%8F%D1%82/item/404232-%D0%B2%D1%83%D1%87%D0%B8%D1%87-%D0%BE%D0%B1%D0%B5%D1%89%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%82%D0%B5-900-%D0%B5%D0%B2%D1%80%D0%BE-%D1%81%D1%80%D0%B5%D0%B4%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0", "text": "    Тази програма, според него, е изпълнима при растежа на брутния вътрешен продукт (БВП) от 4%, което е консервативно тълкуване на прогнозата за растеж и добави, че Световната банка е посочила, че Сърбия може да постигне и ръст на БВП от 7%., съобщава агенция Фокус. Той каза, че пенсионерите с прогнозираната средна пенсия от 440 евро през 2025 г. ще живеят 70 до 80% по-добре отколкото със сегашната средна пенсия от 225 евро, като добави, че следователно публичният дълг на Сърбия не трябва да се увеличава и че делът на пенсиите в БВП няма да надвишава 13%.  ", "date": "2019.12.30", "title": "Вучич обеща на сърбите 900 евро средна заплата"}
{"url": "http://www.classa.bg/%D1%81%D0%B2%D1%8F%D1%82/item/404233-%D0%BF%D0%BE%D0%B4%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D0%B8%D0%B7%D0%B3%D1%83%D0%B1%D0%B8-%D1%81%D0%B5%D0%BA%D1%80%D0%B5%D1%82%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-mi6", "text": "Службата за секретно разузнаване разследва строителния предприемач Балфур Бийти, след като последният загуби секретни планове на централата на MI6 в Лондон по време на ремонтните дейности там, съобщава The Sun. Загубата на документите била открита преди няколко седмици, след като плановете изчезнали от безопасно помещение, в което се съхраняват по време на изпълнението на проекта. Централата на MI6 във Воксхол Крос, на брега на Темза, е една от най-емблематичните сгради в Лондон, която се появява в няколко филма за Джеймс Бонд. Тя е проектирана от архитект Тери Фарел и е вдъхновена от стила арт деко на тридесетте години и храмовете на ацтеките и маите. Чертежите, съставени от Балфур Бийти са съдържали информация за централата на британската разузнавателна агенция и могат да бъдат полезни за враждебни държави, терористични групи или банди на организираната престъпност, според медиите. Плановете съдържали подробности като места за влизане и излизане, аларми и други мерки за сигурност, места на бюрата и окабеляването на сградата. Архивите се съхранявали в безопасно помещение, до което само около 40 изпълнители са имали достъп. Служители по сигурността претърсиха местопрестъплението, докато тези, които имат достъп до документите, били разпитани. Въпреки че повечето файлове вече са намерени в същата сграда, някои все още липсват. Въпреки че се смята, че те са изгубени от небрежност и че не е бил извършен грабеж, многомилионният договор с Балфур Бийти е анулиран, въпреки че работата все още не е приключила. Изпълнителят отказа коментар. Междувременно британското външно министерство, което ръководи MI6, обяви, че няма да коментира въпроси, свързани с разузнаването.", "date": "2019.12.30", "title": "Подизпълнител изгуби секретни планове на сградата на MI6"}
{"url": "http://www.classa.bg/%D1%81%D0%B2%D1%8F%D1%82/item/404235-%D0%BB%D1%83%D0%BA%D0%B0%D0%B2%D0%B8%D1%8F%D1%82-%D0%B4%D1%83%D1%85-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0", "text": "    - Във вашия анализ всичко започва с един конкретен материален факт: борсовата капитализация на американските пенсионни фондове, която чрез ефекта на доминото води до потапянето на целия свят в “спекулативния капитализъм”. Защо винаги избирате тази отправна точка, докато обичайният анализ се фокусира върху идването на власт на Рейгън и Тачър, а заедно с тях и на неолибералната доктрина?   - Разказват, че неолибералната идеология е завладяла света през 80-те г. на ХХ век и следователна тя е отговорна за промяната на нашите практики и манталитет. За някои Рейгън и Тачър са антигероите на тази катастрофа, за други те са архангелите на една блажена революция. Каквато и да е гледната точка, неолиберализмът се идолизира, т.е. превръща се в един вид бог, идол, който сам по себе си има реалност,   („бог от машината“ - бел. ред.), който налага своя начин на мислене и закон и вдъхновява мъже и жени да променят света към по-добро или по-лошо. Но не си задават въпроса: защо работи неолибералната идеология? Защо за няколко години тя стана толкова убедителна, че се превърна в явен или негласен интелектуален модел за хората, вземащи решения, и за мнозина от нас? Неолибералната идеология съществуваше много отдавна в университетите, тя имаше свои привърженици, но до 70-те г. се смяташе за доста наивна и дори малко глупава теория, която предлага да разбираме икономиката и обществото, изхождайки от изключително редукционистки антропологични хипотези. Интелектуалците, хората, вземащи решения, “интелигентните” хора се позоваваха на марксизма, кейнсианството или класическия либерализъм, те дори биха се срамували да се компрометират с неолибералните категории. И изведнъж всичко се промени през 80-те г.; неолиберализмът се превърна в ненадминатия хоризонт да се мисли “рационално” икономиката. Сериозно ли смятате, че Рейгън и Тачър биха могли сами да сътворят такъв подвиг? Не, трябва да се придържаме към неоспоримите факти: ако неолиберализмът се наложи, то е защото икономиката и обществото вече се бяха променили и имаха нужда от идеология, за да създадат “рационален” разказ за своята промяна. Това, което коренно се промени от средата на 70-те г., беше начинът на финансиране на икономиката. Чрез поредица от малки решения спестяванията на домакинствата бяха насочени към финансовите пазари. Тогава огромно количество налични пари започнаха да се управляват от нови актьори, инвестиционните фондове, и това промени напълно начина на финансиране и оценка на икономическите проекти. Финансите се наложиха като общ знаменател и следователно общ език за компаниите, за да уловят финансовата манна, която им се предлагаше. Полека-лека, с малки стъпки, те промениха начина на производство, труда и т.н., за да докажат на финансовите инвеститори, че са привлекателни. Това беше началото на повсеместните спекулации, с тяхното пряко следствие, финансирането. В този контекст неолибералните теории, на които се подчиняваха Рейгън и Тачър, внесоха нотка на “икономическа рационалност” в една трансформация, която вече бе започнала през 70-те години. Забележете впрочем, че разширяването на спекулативната логика във Франция не бе насърчавано от неолиберални политици, а от социалистите: Франсоа Митеран и неговият министър-председател Лоран Фабиюс… - Тази трансформация на глобалния капитализъм промени ли смисъла на труда в предприятията? - Това беше едно от последствията от превръщането на класическия капитализъм в спекулативен капитализъм. Отсега нататък предприятията трябва непрекъснато да предлагат нови проекти, иновации, пробиви… И трябва да обещават, че всичко това ще донесе печалби на инвеститорите. В този смисъл, те се реорганизираха, за да покажат как всички етапи на производството допринасят за генерирането на печалба. Или разказват това, което пазарите наричат “хубави истории”, за да привличат капитали към невиждани технологии, “пробиви”, както се казва днес. Това е не толкова логиката на постигането на успех, а на обещанието за постигане на успех. При тези условия истинският, добре свършен, конкретен труд стана нещо второстепенно: той загуби смисъла си, дори в очите на тези, които работят. На първо място, защото предприятията се затрупаха с екрани за контрол, съотношения, за всякакви норми, за да гарантират, че прочутата печалба, обещана на инвеститорите, ще бъде реализирана. В тези дебри от формализъм истинският труд стана невидим. На второ място, защото постоянните трансформации на предприятията или на продуктите унищожиха приемствеността, нужна за появата на колективно чувство за дейност. Отсега нататък смисълът на труда е да се променя, адаптира, да бъде “гъвкав”, както се казва. Това е абстрактна визия за нещата. В действителност, конкретният труд неизбежно се извършва във времето, дори само, за да се научим, експериментираме, споделяме… И накрая, глобализацията на компаниите отдалечи още повече производителите и клиентите. Намирането на общ смисъл, когато работиш в мултибазирана, мултипазарна, мултикултурна компания, стана много труден проблем. Отговорът обикновено е въвеждането на нови норми, съотношения и допълнителен контрол. - Новата спекулативна парадигма на капитализма има своите ценности и герои: така, както вие го описвате, това е господството на най-абсолютния материализъм, доминиран от технократичните елити. Ако това, което казвате, е вярно, как така сме го допуснали? - Ако разгледаме “духа на капитализма”, като отделна цялост, ако го превърнем в един вид живо създание, което има свое собствено съществуване, независимо от света и обществото, очевидно възниква въпросът: защо не му се съпротивляваме? И как бихме могли да го направим? Но ако разгледаме по-внимателно духа на капитализма, самите ние сме тези, които създават начина си на труд, управление, потребление, чрез удовлетворението, което откриваме в тях, чрез нашите сметки, спекулации върху недвижимото си наследство или план за пенсионните си спестявания - накратко, ако осъзнаем, че духът на капитализма не съществува извън света, който образуваме, тогава вашият въпрос ще получи отговор: допуснали сме всичко това, защото… ние сами го създадохме. Докато вярваме, че спекулациите са необходими, за да изградим бъдещето, докато се проектираме в едно изключително бъдеще, в което всичко ще бъде ново и дори човекът ще бъде по-голям, ние измисляме спекулативния разказ. Ние сме духът на капитализма. - Но този спекулативен капитализъм позволява иновациите: той работи всеки ден, за да намали още малко мизерията, храни планетата, търси ваксини и лекарства срещу болестите, позволява ни да общуваме непрекъснато с другия край на света, възпитава децата във всички страни по Земята! - Да, разбира се. Заблежете, че аз не раздавам никакви присъди за всичко това. Опитвам се да разбера как работи, това е всичко. Всеки може сам да си направи заключения. Спекулативният капитализъм се развива вече близо половин век, не само на Запад, но и в рая, в който Китай се превърна за него. Той успя да го направи, защото носи материални промени, които смятаме за положителни. Това са именно промените, които ни накараха да следваме духа на капитализма. Материалните подобрения ни правят материалисти и ни карат да спекулираме за още повече материални подобрения. Това е порочен кръг… За да обясня всичко това, имам навика да казвам, че средновековният човек е живеел много по-дълго от нас. Земният му живот се свеждал до петдесет години средно, но той вярвал във вечния живот и затова земната част от живота му била само кратък миг за него. Надявали се на медицински напредък, само за да намалят болката, но не и за да удължат живота. Съвременният човек живее, да речем, 80 г. средно, значи с тридесет години повече, но той е загубил чувството си за вечност. Това е пример, който показва, че духът и материалният живот се създават съвместно. Човекът преследва материални мечти, не защото е станал материалист, а защото материалните икономически и социални успехи го карат да мисли по материалистичен начин. В примерите, които давате, вие имплицитно смятате, че общуването с другия край на Земята, е нещо добро, което сме направили, и следователно това е прогрес. Ние сме в лабиринт: развивайки се, светът произвежда духа на света, който е неговото собствено оправдание. За да излезем от него, би трябвало да вярваме в дух извън света, трансцендентен дух, който ще се разкрие. Това, което предлагат традиционните религии, откъдето и тоталната им загуба на влияние в господстващия дух на спекулативния капитализъм. За него единственото възможно отвъдно се крие в изключителното бъдеще, което се надява да постигне тук долу и с което оправдава своите спекулации. Така че той е автотрансцендентен. - Щади ли този нов капитализъм някои “оазиси” - света на малките предприятия, на държавната работа…? - Не! И тук е полезна глобалната икономическа визия. Когато финансите се ориентираха към котираните предприятия, те им дадоха изключителна сила. Поглъщайки конкуренти, благодарение на борсовата си капитализация, големите предприятия се превърнаха в световни гиганти. Станахме свидетели на невероятна икономическа концентрация. Имайте предвид, че във Франция 287 големи компании произвеждат една трета от БВП. Всяка една притежава средно по 100 филиала. Една трета от малките и средни предприятия принадлежат към тях. Следователно те контролират икономическите вериги и налагат своя ритъм и изсквания. Така че спекулативната логика се простира далеч отвъд големите котирани компании. - В работата си посочвате един парадокс: ако новият капитализъм е плод на прометеевия мит, като форма на неподчинение на човека спрямо собствената му природа, в крайна сметка той води до излизане от употреба на самия човек, изместен от изчислителната мощ на компютрите, които сам е създал? - Съвременният мит е по-скоро този за Фауст, отколкото за Прометей. За да продължи да вярва в едно изключително бъдеще, човек трябва да избягва да се съмнява в бъдещето. Духът на спекулативния капитализъм е система от миметични вярвания, която трябва да се поддържа, за да бъдат възможни спекулациите. В противен случай всичко спира в паника! Човекът обаче е животно на съмнението. На интелигентността е присъщо да се съмнява, т.е. да си представя, че е възможна друга реалност. Това отличава впрочем един обикновен ученик от най-мощния компютър: единият се пита за съдбата си, другият само изчислява, изхождайки от данните, които му подават. Пред необятността на направените обещания, очакваните “пробиви”, технологичните залози, човек съвсем основателно би могъл да се съмнява в сериозността на всичко това. Но обществото колективно излъчва противоотрова за това: наричам я “антихуманистичен фатализъм”. “Фатализъм”, защото си повтаряме, че това е така, такива са законите на пазара, че нищо не можем да направим и затова трябва да приемем тази спекулативна надпревара, която произвежда най-малко лошия възможен свят. И нарастващ “антихуманизъм”, който твърди, че днешният човек е слаб, уязвим, лош; докато утрешният човек ще бъде уголемен, умиротворен, цивилизован; ще бъде киборг, мутант, с две думи, всичко друго, но не и човешко същество. А тези, които се съмняват в нашето светло бъдеще, се смятат за изостанали, за врагове на прогреса. - И накрая, какво мислите за икономическата литература, на Тома Пикети например, която се състои в приспособяване на финансовия капитализъм, при условие, че по-егалитарно разпределение на богатството ще поправи несправедливостите, които е създал? - Тома Пикети се зае с огромна работа, за да покаже, че съвременният капитализъм увеличава неравенствата в невиждани в историята пропорции. В неолибералната идеология той вижда причината да приемем този процес, а преразпределението на богатствата е начинът да се поправи несправедливостта, която е породил и която, по мнението на мнозина, става политически непоносима. Той предлага ново данъчно облагане на доходите и следователно “разумно устройство” на спекулативния капитализъм. От моя гледна точка, повсеместната спекулация е в основата на задълбочаването на неравенствата, така че те ще продължат да се задълбочават… Неравенствата произтичат от самата природа на функционирането на съвременната икономика. В духа на капитализма, бих казал: тогава къде е проблемът? Задълбочаването на неравенствата е поносимо, докато населението продължава да смята, че може да забогатее чрез спекулации на всички нива на социалната стълбица: брокерите, като залагат милиарди, скромните - като търсят “добри сделки” или дават стая под наем в  . Наскоро видяхме как стотици хиляди малки спестители, които купиха капитал от компанията “Франсез де жьо” ( ), спечелиха при отварянето близо 16 на сто от съвсем малките си инвестирани суми. Това е символ на повсеместната спекулация. Не съм толкова убеден, спорадичните социални движения, които избухват тук и там, във Франция, Чили или Ливан, целят да я разклатят. Усеща се отчание, но какво искат за утрешния ден? Повече доходи, за да поспекулират малко и те и да бъдат обзети на свой ред от духа на спекулативния капитализъм? Само че, за да осъществим изключителното бъдеще, което спекулацията ни обещава, ние трупаме все повече дългове. Финансови дългове, разбира си, но също така и социални дългове, защото ще трябва да плащаме пенсии и здравни системи, екологични дългове, защото изразходваме планетата, която други ще обитават и т.н. Това гигантско натрупване на дългове е приемливо, докато продължаваме да вярваме, че бъдещето ще бъде толкова изключително, че ще ги заличи… Но какво ще стане, ако започнем да съмняваме? Тогава ни заплашва паника, спекулацията блокира, а заедно с нея и двигателят на капитализма. Така че системата е много крехка. Тя е обречена да осъществи това чудодейно бъдеще, което ще ни спаси и пренебрегва съмненията ни, че няма да ни спаси. *", "date": "2019.12.30", "title": "Лукавият дух на капитализма"}
{"url": "http://www.classa.bg/%D1%81%D0%B2%D1%8F%D1%82/item/404234-%D0%BE%D0%BE%D0%BD-%D0%BF%D1%80%D0%B8%D0%B5-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B5%D0%BA%D1%82%D0%BE%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BA%D0%B8%D0%B1%D0%B5%D1%80%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0,-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89", "text": "Нова резолюция, която проправя пътя на експертите от цял свят да работят заедно за борба с киберпрестъпленията, беше прието от Генералната асамблея на ООН, въпреки силното противопоставяне на САЩ и техните съюзници. Документът, изготвен съвместно от Русия и 47 други държави, бе приет от 193-членния международен орган със 79 гласа „за\" и 60 гласа „против\" и 33 въздържали се. Резолюцията призовава Генералната асамблея да сформира комисия от експерти, представляваща всички части на света, които да „изработят цялостна международна конвенция за противодействие на използването на информационни и комуникационни технологии за престъпни цели\". Очаква се комитетът да се срещне за първи път през август 2020 г., за да очертае дейностите си, каза заместник-пратеникът в ООН Генадий Кузмин, като добави, че борбата срещу престъпленията в киберпространството най-накрая трябва да се превърне в истински международни усилия, които да отчитат интересите от всички държави. Ерата на клубните споразумения трябва да отстъпи мястото на демократичния процес на преговори. Инициативата обаче си навлече яростта на САЩ и техните съюзници, които твърдят, че новата конвенция всъщност ще навреди на международната борба срещу киберпрестъпността, вместо да я засили. Заместник-посланикът на САЩ в ООН, Черит Норман Шалет, заяви, че няма консенсус между държавите-членки относно необходимостта за изготвянето на нов договор и това ще „служи само за задушаване на глобалните усилия за борба с киберпрестъпността\". САЩ също обвиняват Русия в опит да наложи своя собствен подход към бъдещето на интернет на други държави и по този начин да поеме контрола над киберпространството. Москва опроверга тези обвинения, като заяви, че вместо това резолюцията предоставя държавен суверенитет над националното киберпространство на всеки и консолидира глобалните усилия за противодействие на киберпрестъпленията. Междувременно руският сенат приветства приемането на резолюцията и каза, че твърдото противопоставяне на САЩ показва само, че Вашингтон не иска интернет да бъде под международен контрол. Вашингтон смята, че „интернет е измислен в САЩ и следователно принадлежи на Америка\", заяви Андрей Климов, ръководител на комисията по международни отношения на Сената. \"Те смятат, че това трябва да служи само на техните интереси.\" Москва обяви по-рано, че почти половината от всички кибератаки срещу Русия произхождат от САЩ.", "date": "2019.12.30", "title": "ООН прие Руската проекторезолюция срещу киберпрестъпността, въпреки противопоставянето на САЩ"}
{"url": "http://www.classa.bg/%D1%81%D0%B2%D1%8F%D1%82/item/404236-%D0%B8%D1%80%D0%B0%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%B4%D0%B0-%D1%81%D1%82%D0%BE%D1%8F%D1%82-%D0%B4%D0%B0%D0%BB%D0%B5%D1%87%D0%B5-%D0%BE%D1%82-%D0%BC%D0%B0%D0%BD%D0%B5%D0%B2%D1%80%D0%B8%D1%82%D0%B5-%D1%81-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F", "text": "Иран, Китай и Русия провеждат безпрецедентни съвместни военноморски учения, които се фокусират върху тактиката за борба с пиратството и борбата с тероризма. Техеран предупреди потенциалните противници да не се приближават до зоната на военните игри с цел военен шпионаж. „Съвместната военна игра не е шега и за нас това не е шеговит въпрос\", каза заместник-началникът на иранската армия за координация контраадмирал Хабибола Саяри пред репортери. „Много държави определено искат да разберат какво се прави. Шпионите също са в действие. Ще ударим каквото и да е шпионско плавателно средство в зоната на военните игри, било то кораб или самолет, като в миналото сме доказали, че имаме такава способност.\" Четиридневното учение между трите нации започна в петък в Оманския залив, където тази година бяха наблюдавани множество морски инциденти, докато в северните части на Индийския океан се предвижда да се проведе друга част от ученията. Иранският адмирал не е уточнил възможната идентичност на шпионите, но по-рано тази седмица Вашингтон обяви, че е „запознат с ученията и внимателно наблюдава района\" чрез говорителя на Пентагона, Шон Робъртсън. „Ние го наблюдаваме и ще продължим да работим с нашите партньори и съюзници, за да гарантираме свободата на навигация\". Във водите около Иран през тази година станаха редица морски инциденти, които започнаха с мистериозна атака срещу четири търговски кораба, включително два саудитски нефтени танкера, на пристанище в Оманския залив. Въпреки липсата на каквито и да било солидни доказателства, вината за инцидента беше вменена на Иран от САЩ и техните съюзници. Подобен инцидент се случи през юни, когато два нефтени танкера бяха повредени от мини по време на транзит през Оманския залив - и Техеран отново беше обвинен. Под предлог на тези „провокативни действия\" от страна на Иран, Вашингтон започна морска „полицейска\" мисия в региона - която не срещна ентусиазъм сред неговите съюзници. Периодът на относително спокойствие, последвал тези подозрителни инциденти, озадачи дори самия началник на ВМС на САЩ. Изпълняващият длъжността секретар на ВМС Томас Модли заяви тази седмица, че няма съмнение, че Техеран все още търси възможност за извършване на повече „пакости\" - и каза, че „промяната на режима може да бъде единственото жизнеспособно решение на проблема.\"", "date": "2019.12.30", "title": "Иран предупреждава шпионите да стоят далече от маневрите с Китай и Русия"}
{"url": "http://www.classa.bg/%D1%81%D0%B2%D1%8F%D1%82/item/404237-%D0%BA%D1%80%D0%B5%D1%82%D0%B5%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "\"Това, което ме интересува, не е начинът, по който е функционирал тоталитаризмът преди, а как функционира днес, в ерата на интернет, метаданните и мобилните телефони. Този съвременен тоталитаризъм не носи каска и ботуши. В същото време живеем в общество на пълен контрол: факт е, че може да бъдем непрекъснато подслушвани, да се събират данни за нас и т.н. Контролът върху обществото днес е достигнал непознати досега степени на нажежаване\", казва френският философ Мишел Онфре в интервю за белгийското издание L'Echo.       - Определяте Джордж Оруел като голям политически мислител. Той описва тоталитаризмите на двайсети век и предчувства днешното време. Къде откривате белезите на тоталитаризъм в нашата епоха? И не е ли това малко преувеличено? Наистина ли навлизаме в нова форма на диктатура? - Не, не е преувеличено, защото аз не твърдя, че се връщаме към нацизма или сталинизма. Това, което ме интересува, не е начинът, по който е функционирал тоталитаризмът преди, а как функционира днес, в ерата на интернет, метаданните и мобилните телефони. Този съвременен тоталитаризъм не носи каска и ботуши. В същото време живеем в общество на пълен контрол: факт е, че може да бъдем непрекъснато подслушвани, да се събират данни за нас и т.н. Контролът върху обществото днес е достигнал непознати досега степени на нажежаване. - Значи ли това, че отричате предимството на новите технологии? - Ние пребиваваме в нещо като доброволно робство на новите технологии. Само че понякога то е крайно перверзно. Например, за да ви гарантират поверителност, от вас се иска да приемете някои неща... Но веднъж съгласили се, част от данните ви се предоставят на GAFA (акроним от имената на четирите технологични гиганта Google, Apple,Facebook, Amazon). Уж сте свободни да приемете ила да откажете настройките за поверителност, но в същото време, ако откажете, не можете да пътувате с влак, самолет и т.н. - И това ли е предугадил Оруел? - Оруел разсъждава с помощта на романа. Той използва фикцията. Но научната фантастика отдавна не е фикция; тя се превърна в наука. Телевизионният екран, който ви наблюдава постоянно, днес съществува. Той е реалност. Оруел измисли контрола на една невидима власт. Именно в това е разликата между стария и новия тоталитаризъм. Преди властта имаше разпознаваемо лице. А днес кой решава? Кои са хората, които правят възможно всичко това? Според мен хората от американския западен бряг (Силиконовата долина, бел.ред.) имат проект за световно господство, който е трансхуманен. - Не е ли виновен и разюзданият капитализъм за тази ситуация? - Капитализмът няма да изчезне: той е производен на човека. Днес той няма враг насреща си. С рухването на съветския блок капитализмът триумфира. Някои, като Фукуяма, дори твърдяха, че това е краят на историята, пълният триумф на неолиберализма. Но светът, все пак, не се състои само от капиталисти и комунисти. Има и духовни сили, като ислямът, например. Видяхме го на 11 септември 2001 година. - Мъртва ли е представителната демокрация, според Вас? - Да. Народът и представителите му вече не са едно и също. В народните събрания и парламентите има свръхпредставителство на свободните професии – адвокати, преподаватели и т.н. Там няма овчари, таксиджии или студенти. Което означава, че една част от обществото изобщо не е представена. Отделно, за да бъдете избран, трябва да имате пари, да разчитате на определена организационна структура, да сте част от партия. Тази представителна демокрация е напълно изчерпана. Референдумът за Договора от Маастрихт беше красноречивото доказателство за нейния крах: елитите гласуват срещу народа. - Как Вие, който се доверявате на народа за възраждане на демокрацията, се отнасяте към популизма, от който толкова се страхуват днес? - За мен не е проблем да се определя като популист. Но все пак правя разлика между популисти и „популициди“ (народоубийци). Тъкмо в това деление е истинският проблем, а не, както ни убеждават, в това между популисти и демократи. Макрон, Ширак и Митеран преди него са „популициди“. Тези хора не желаят да управляват в името на народа. Намирам за много интересна идеята за предизвикване на референдум по гражданска инициатива. Идеята за отзоваване на народни избраници също е много добра. Вярно, че в днешния контекст напредващата кретенизация на народа представлява известен проблем. И тук ще ви изненадам във връзка с казаното по-горе: голямото предимство на интернет е, че народът има достъп до алтернативна информация. Чудесно е, когато един народ реши да се вземе в ръце. Това да може да анализира или критикува даден закон е много добра идея. - Какво мислите за движенията за гражданско неподчинение, които наблюдаваме напоследък? - Когато Торо говореше за гражданско неподчинение, имаше предвид войната в Мексико. Когато Мартин Лутър Кинг поде призива, беше за да се бори срещу расизма. Същото беше и при Ганди, който настояваше за независимост за Индия. Днес всички си мислят, че гражданското неподчинение може да сработва постоянно. Въпросът, който пораждат тези движения, е следният: каква голяма кауза защитават? Трябва да признаем, че често защитават само себе си. Някакъв учител, например, отказал да направи диктовка в знак на несъгласие със законопроект на Министерството на образованието... Но отказът от диктовка не те превръща автоматично в Жан Мулен (ръководител на френската антифашистка съпротива). Аз имам по-възвишена представа за Съпротива. Гражданското неподчинение трябва да се използва само за големи обществени каузи.   - Като борбата срещу климатичните промени ли?  - Не, голяма обществена кауза би била победата на \"жълтите жилетки\". Борбата срещу промените в климата е подставено лице на капитализма. Електрическите автомобили, например, които ни представят като екологично чисти, всъщност не са. Опитват се да ни пробутат един зелен капитализъм под „екологичен“ етикет. Днес, ако искат да ви продадат някой продукт, ви казват, че е „био“. Истинската екология, към която се стремя, е заложник на тази градска екология, измислена от рекламните агенции. Заиграват се с климатичното затопляне, което е неопровержим факт, като пренебрегват истинските научни причини за него. - Грета Тунберг, на която посветихте един силно полемичен текст, също ли е продукт на зеления капитализъм?   - Това момиче е инструмент в ръцете на зеления капитализъм, който използва екологията като добър аргумент за продажби. Не мога да си представя, че на нейната възраст, колкото и умна да е, Грета Тунберг разполага с необходимите аргументи, позволяващи ѝ да осмисли всички научни залози зад екологичната кауза. - Как анализирате появата на различни социални движения по цял свят? Откривате ли някакви сходства помежду им? - Днес дори вече не е възможно да изпратите военни на улицата, защото всички ще ви скочат, пак благодарение на бързата обмяна на информация. Страхувам се, че всички тези движения са един демократичен гърч. Един диктатор си отива и на негово място идва друг... И си мислим, че това променя всичко. Не мисля, че ако изгоним Макрон и сложим на негово място Мюриел Пенико (висш мениджър в Дасо и Данон и политик, бел. ред.), това ще е някаква голяма демократична революция. Всички тези движения са знак за нетърпимостта на народите. До гуша им е дошло от разни безсрамни богаташи и хора, които водят войни с едничката цел да се обогатят. Като Тръмп, който с невероятен цинизъм заяви след убийството на Багдади, че го е направил, за да осигури петрол...Днес, благодарение на социалните мрежи, хората са способни да излязат на улицата много бързо. Това въставане на тълпите ме радва и същевременно се страхувам, че може да бъде използвано от опитни демагози, каквито винаги се намират. \"Жълтите жилетки\" бяха яхнати от Меланшон, от вандалстващи групи, от Black blocs и т.н. Това, по някакъв начин, е урокът на историята: народите винаги страдат от тази подмяна.   - Вие не се боите да сте умишлено полемичен. Това ли е ролята на философа? Трябва ли съвременният интелектуалец да е непременно ангажиран? - Да, интелектуалецът трябва да има думата в един свят, в който всеки се прави на интелектуалец. В днешно време всеки дава мнение и казва как трябва да бъде устроен светът. Не разбирам защо се учудват, че се изказвам по тези въпроси. Нима съм по-малко легитимен от един футболист? - Пишете, че „Езикът е подложен на атака“. Какво имате предвид? - Баща ми завърши държавно училище. Пишеше без грешки. Притежаваше безупречна логика. Познаваше големите литературни класици. Разрушаването на училището доведе до разрушаване на интелекта. Вече не се формират граждани, които да мислят, а консуматори, които да плащат. Учат се все по-малко неща. Някои дори твърдят, че няма нужда от диктовки, граматика и т.н. Но мозъкът е мускул: не се ли тренира, залинява... - В края на книгата си казвате: „Не съм много сигурен, че искам да съм прогресист“. Защо смятате, че  прогресизмът е форма на нихилизъм?    -  Противник съм на прогресизма такъв, какъвто го виждаме днес. Прогресът не може да е самоцел. Има и прогрес на злото, на смъртта... Да кажеш на една бедна жена, че ще ѝ наемеш матката, за да роди дете, за мен не е прогрес. В този смисъл, не съм прогресист. Отказвам да участвам в игра, която противопоставя системно лошите популисти на добрите прогресисти. - Може ли волнодумстващ социалист и анархист като Вас да бъде и консерватор? - Разбира се. Аз, например, смятам, че възрастта за пенсиониране трябва да остане 60 години. Що за нелепа идея да работиш по-дълго, само защото живееш по-дълго? Тъкмо напротив, животът трябва да се облекчава и е много добре, че работниците излизат рано в пенсия. Както деца се правят на голо под завивката и така е от векове. Защо трябва да решаваме проблемите, като променяме всичко? Нещо, което работи, трябва да бъде запазено. Промяната на всяка цена е безсмислена. Ако ми докажат, че е по-добре, може и да го приема, но иначе... Днес имам чувството, че нашата цивилизация напредва слепешком.    ", "date": "2019.12.30", "title": "Кретенизацията на народа"}
{"url": "http://www.classa.bg/%D1%81%D0%B2%D1%8F%D1%82/item/404218-2019-%D0%B3%D0%BE%D0%B4%D0%B8%D0%BD%D0%B0-%D0%BF%D0%BE%D0%B2%D1%80%D0%B0%D1%82%D0%BD%D0%B0-%D1%82%D0%BE%D1%87%D0%BA%D0%B0-%D0%B7%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8", "text": "Пластмасовите отпадъци са глобален проблем. Тъй като повечето евтини пластмасови продукти за еднократна употреба не могат да се рециклират, а след като се изхвърлят, разграждането им отнема стотици години, те замърсяват околната среда за много дълъг период от време. В резултат на това в различни точки на земното кълбо се натрупват огромни количества пластмаса, като наличието им става притеснително високо във водите на Световния океан, където вече има плаващи острови, образувани от пластмасови отдапъци. Остатъци от пластмаса са открити в тюлени, китове, морски костенурки и птици, в риби и ракообразни, а от там и в хранителната верига на човека, отбелязва ЕП. По данни на Европейската комисия повече от 80 на сто от отпадъците по плажовете са от пластмаса. Това наложи взимането на някои по-категорични мерки в борбата с пластмасовата криза. Мерки за ограничаване на пласмасата в ЕС На 21 май съветът на ЕС одобри въвеждането на    з а 10 продукта от пластмаса за еднократна употреба, за които съществуват заместители. Целта е да се намали количеството на най-изхвърляните предмети от пластмаса, които са и сред десетте най-често срещани замърсители по европейските плажове. До 2021 г. в ЕС ще бъдат забранени пластмасовите вилици, ножове, лъжици и пръчици за хранене, чинии, сламки, клечки за уши, дръжки за балони от пластмаса, както и киселинно разградими пластмаси и съдове за храна, както и чаши от полистирен. Държавите в ЕС се споразумяха до 2029 г. да постигнат целта от 90 % разделно събиране на пластмасови бутилки, както и за най-малко 25 на сто преработка на пластмасовите бутилки до 2025 г. и 30 на сто до 2030 г. Светът се променя осезаемо в тази посока, като не само Европейският съюз въвежда ограничения. Канада има план да се откаже от найлонови торбички, сламки и пластмасови пръчки до 2021 г. САЩ на свой ред се готвят да забранят пластмасовите бутилки в обозримо бъдеще. В Германия забраната на съдовете за хранене за еднократна употреба, сламките или клечки за уши, изработени от пластмаса, която прие Европейската комисия, явно не е достатъчна според Герд Мюлер. В борбата срещу пластмасовите отпадъци министърът на развитието на Германия призова за    на пластмасовите торби. Той се позовава на африканските страни, които вече са забранили найлоновите торбички. „Това, което Руанда, Кения и Уганда могат да направят, трябва да направим и ние“, казва Мюлер. „Не може нашата цел да бъде просто да изпратим боклука в други страни като Малайзия\", добави още той. От следващата година и Мексико Сити също иска да покаже, че отказът от пластмасови торбички е възможен. В мексиканската столица от края на 2020 г. няма да могат да се използват найлонови торби за еднократна употреба. От януари 2021 г. пластмасовите прибори, сламките и балоните също трябва да бъдат забранени, след като градският парламент издаде такава заповед. В търсене на решения Освен приемането на забрани, ЕС търси и    к ак да се изработват стоки от преработена пластмаса. На 22 септември тази година над 100 представители на обществения и частния сектор подкрепиха целта до 2025 г. 10 милиона тона преработена пластмаса всяка година да се използват за производството на нови стоки в ЕС, съобщи Европейската комисия. Предвижда се занапред пластмасовите изделия да бъдат създавани така, че да подлежат на преработка. Очаква се увеличаване на събирането на пластмасовите отпадъци и на изследванията за повторната им употреба. Обсъжда се въвеждането на възможност за следене на движението на пластмасови отпадъци в ЕС.       Повратна точка 2019 г. се оказа повратна точка за употребата на пластмасови продукти и в Китай – държавата, която внасяше пластмасовите отпадъци на света в продължение на десетилетия, се отказа от тази роля, като забрани вноса на нискокачествените пластмасови продукти, както и тези за еднократна употреба. Една от потенциалните последици от това е в бъдеще да се наложи държавите сами да се справят със собствените си пластмасови отпадъци. Тази вероятност допринесе за ускоряване на въвеждането на по-строги разпоредби. Публичната реакция срещу употребата на пластмаса принуди и производителите на хранителни продукти и битови стоки да преосмислят опаковките си, пише в. Wall Street Journal. Компании за потребителски стоки като Procter&Gamble и Unilever са едни от най-големите консуматори на пластмаса. Една трета от милионите тонове опаковки на Nestle годишно също са пластмасови. Основна причина за предпочитането на пластмасата е, че материалът позволява по-сигурно транспортиране на стоките и удължава живота им по търговските щандове. Освен това тя е и далеч по-евтина за производителите от стъклото например. Тенденцията за намаляване на използваната в опаковките пластмаса ще засегне производителите на потребителски стоки по два начина. За момента те изразходват между 5% и 10% от приходите си за пакетиране на продуктите. Тези проценти ще се увеличат с настояванията новите опаковки да се произвеждат от материали, годни за рециклиране. Nestle, Unilever и Coca-Cola вече поеха ангажимент да направят опаковките си 100% рециклируеми до 2025 г. Разходите на компаниите ще бъдат засегнати и чрез т.нар. “разширена отговорност на производителя”, която задължава производителите на стоки, в чиито опаковки има пластмаса, да се ангажират с почистването й. Затова те започват да полагат усилия в посока заместване на пластмасата с други материали. Компаниите, които не плащат за замяната на пластмасата, всъщност поставят репутацията си под риск. Потребителските реакции в тази насока стават все по-мащабни. “Пластмасовите атаки” например са инициативи, в които купувачите плащат хранителните стоки и оставят опаковките в супермаркетите, които трябва да се справят с тях. Реакцията на компаниите Гигантът за потребителски стоки Unilever обеща да намали наполовина новите пластмасови опаковки през следващите пет години, като премине към употребата на по-рециклируеми и алтернативни материали, както и към опции за повторно използване на опаковки, предаде Ройтерс. Търговецът си е поставил цел да събира и обработва около 600 000 тона пластмаса годишно до средата на следващото десетилетие. Pepsi и Coca-Cola, най-големите в света производители на газирани напитки, което автоматично ги превръща и в едни от най-големите производители на пластмасови продукти, също се готвят за своя принос с оглед на световната тенденция за освобождаване от пластмаса. В САЩ двете компании вече пуснаха в употреба диспенсери за вода, които не предлагат на потребителите бутилки или чаши, а изискват употребата на личен съд за съхранение на течността, предава The Wall Street Journal.  не приключват с това. Швеция ще стане първият пазар, където всички продукти на марката ще се продават в бутилки от напълно рециклирана пластмаса. Трансформацията, която ще се случи през следващата година, ще намали използването на нова пластмаса с 3500 тона годишно, според Coca-Cola и местната бутилираща компания Coca-Cola European Partners. Пластмасовите опаковки за 40 вида продукти, включително Sprite, през следващата година ще се състоят от изцяло рециклиран материал с изключение на капачките и етикетите. McDonald's също иска да произвежда по-малко пластмасови отпадъци. Веригата за бързо хранене възнамерява да спести 1000 тона пластмаса годишно само в Германия. Войната с пластмасата в Азия Въпреки въведените от някои държави ограничени за използването на пластмасови изделия и усилията на компаниите да намалят количеството на пластмаса в своите опаковки, проблемът с пластмасовите отпадъци продължава да бъде сериозен. В момента в световната система за рециклиране бушува  , макар че той печели много по-малко внимание от търговската война. През 2018 г. Китай доброволно се отказа от позицията си на световен лидер в рециклирането, забранявайки вноса на редица видове пластмасови отпадъци. Търговията с пластмаси обаче бързо се премести на друго място, предимно в Югоизточна Азия. Страни като Тайланд и Малайзия внезапно бяха затрупани с контейнери, пълни с отпадъци. Последва ожесточена политическа реакция. В средата на юли Индонезия стана поредната страна, която върна доставки с отпадъци, изпращайки 210 тона обратно в Австралия. Други лидери в тази индустрия предприеха подобни стъпки, като най-запомнящата се реакция е тази на президента на Филипините Родриго Дутерте. През май той върна десетки контейнери в Канада, като първоначално заплаши да изхвърли материала пред канадското посолство в Манила. Правителствата в страни като Канада и Австралия традиционно не обръщат особено внимание на отпадъците, които изпращат в чужбина. Рециклираните материали се търгуват чрез сложни вериги от посредници и не се регулират добре. Правителствата в Югоизточна Азия твърдят, че имат малък контрол върху това, което получават. Вместо чист пластмасов материал за рециклиране, Индонезия заяви, че контейнерите, изпратени обратно в Австралия в средата на юли, са били пълни с електронни отпадъци и други токсични видове боклуци. Наскоро бяха приети нови глобални правила за пластмасите съгласно Конвенцията на Обединените нации, приета в Базел - договор, уреждащ световната система за отпадъци, ратифициран от близо 200 държави, без САЩ. Влизайки в сила през 2021 г., регулациите ще дадат на страните получатели по-голям контрол върху отпадъците, които получават. От своя страна защитниците на околната среда продължават да забраняват вноса с надеждата да принудят правителствата в по-богатите страни да действат и да тласкат компаниите от хранително-вкусовата промишленост и потребителския сектор да намерят алтернативи. Пътят към решаването на много от тези проблеми включва ясни административни и управленски действия. Ако такива не се предприемат, спорът за пластмасите не само ще влоши сериозно отношенията между по-богатите и по-бедните нации, но и ще изостри бъдещите глобални екологични спорове, особено на фона на проблемите, свързани с изменението на климата. Производство на пластмаса в световен мащаб нараства и изглежда, че ще продължи да се движи в тази посока. Светът е произвел около 300 млн. тона пластмасови отпадъци през 2015 г., показват проучвания. Екологичните групи се опасяват, че обемът на пластмасовите отпадъци може да се удвои до 2030 г.  ", "date": "2019.12.30", "title": "2019 година - повратна точка за употребата на пластмасови продукти"}
{"url": "http://www.classa.bg/%D1%81%D0%B2%D1%8F%D1%82/item/404219-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%B7%D0%B0%D1%81%D0%B8%D0%BB%D0%B2%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F%D1%82%D0%B0-%D1%81%D0%B8-%D0%B2-%D0%B0%D1%80%D0%BA%D1%82%D0%B8%D0%BA%D0%B0", "text": "Докато светът се фокусира върху търговските войни и променящата се геополитическа динамика, Русия тихо разширява собственото си политическо, икономическо и военно влияние в едно слабо наблюдавано пространство – Арктика. Русия със сигурност се чувства у дома си в Арктика. Руската брегова ивица представлява 53% от бреговата ивица на Северния ледовит океан, а населението на страната в региона наброява приблизително 2 милиона души - това е около половината от хората, живеещи там, според Арктическия институт, център за циркулярни изследвания на сигурността, пише CNBC. Поради това може би не е изненада, че Русия иска да разшири влиянието си в региона, който предлага множество възможности в различни области, вариращи от енергетиката и търговията до отбраната. „Русия е по силата на своята география най-голямата арктическа страна. Фактът, че там живеят 2 милиона руснаци, означава, че Арктика е Русия по много начини“, коментира пред CNBC Андреас Щаген, старши научен сътрудник в Института „Фритьоф Нансен“ в Норвегия и Арктическия институт. „И в Русия Арктика резонира с хората и те разполагат с толкова много ресурси в този регион – нефт, газ, аквакултури, минерали“, допълва той. Според оценките неизползваните запаси от нефт и газ, както и минерални ресурси, възлизат на 35 трлн. долара. Щаген казва, че Русия може да се възползва от Арктика за икономически цели и от известно време играе важна роля като инвеститор в големи проекти, като например проектът за втечнен природен газ Ямал – един от най-големите и най-сложните, според Total. Компанията има 20% дял в проекта, базиран на полуостров Ямал над Арктическия кръг. Новатек, вторият по големина в Русия производител на природен газ, има 50% дял в начинанието. В опит да насърчи енергийните компании да увеличат дейностите по проучване и добив в Арктика, Кремъл обяви през октомври намаление на данъците за 1 трлн. рубли (около 40 млн. долара), за да стимулира активността. Арктика не е значим регион за Русия само заради ресурсите, а има и икономическа, отбранителна и транспортна стойност. В голяма степен регионът има и символична и националистическа стойност, коментира Щаген. „Името на играта в Арктика е присъствие“, коментира той и допълва, че регионът има огромна стойност за руския президент Владимир Путин и в последните две десетилетия се наблюдава повишаване на руските националистически настроения.       Скъпо присъствие Този стремеж на Русия се противопоставя на икономическия застой през последните години на фона на спада на цените на горивата, на които до голяма степен Москва разчита по отношение на приходите от износ. Ситуацията се отрази и на плановете на Русия за Арктика, включително и суперпроектите от програмата за инвестиции и развитие на региона. През 2017 г. информационна агенция RBC съобщи, че финансирането на програмата е силно намалено. Министерството на икономическото развитие е искало 209 милиарда рубли за новата национална програма за Арктика, но то ще получи само 12 млрд. рубли. Сега обаче има признаци за възстановяване и се очаква икономиката да нарасне с 1,2% през 2019 г ., 1.6% през 2020 г . и 1,8% през 2021 г., според прогнозите на Световната банка. Това може да доведе до нова промяна. „Развитието на Арктика наистина е скъпо за Русия, но правителството счита за необходимо и легитимно да реализира „статут на власт“ през тази нова граница, както и да предвиди отрицателното въздействие на изменението на климата за крайбрежните региони в Арктическата зона на Руската федерация“, посочват от Chatham House пред CNBC. Гражданските инвестиции в региона значително намаляват от 2017 г. насам и засега перспективите да се увеличат са малко. През 2017 г. руските военни разходи паднаха с 20% за първи път от две десетилетия, а данните от 2019 г. показват, че Русия вече не е в топ пет по обем на военните разходи на фона на увеличените харчове в САЩ и Китай. Мартина Бозаджиева, управляващ директор научни изследвания в консултантската фирма DuckerFrontier, заяви пред CNBC, че разходите за отбрана продължават да намаляват в Русия, като парите се пренасочват към други належащи вътрешни проблеми. Един от проектите, който съчетава икономическото и символично значение за Русия, е Североизточният проход или Северният морски път (NSR), някога недостъпен корабоплавателен маршрут в руския арктически регион, който Москва вижда като бъдеща корабна супер магистрала за транспортиране на стоки и ресурси между Азия и Европа. Кремъл се надява маршрутът да си съперничи с традиционния морски маршрут Европа-Азия през Суецкия канал, тъй като съкращава продължителността на корабоплаването с около 15 дни. НАТО, обаче, все повече изразява опасения, че Арктика се превръща във все по-милитаризирано пространство, отваряйки нов, буквално студен, фронт между Русия и Запада. През последните години Русия усъвършенства военните си способности в Арктика, като отново отвори стари военни бази, които бяха изоставени след разпадането на Съветския съюз, и укрепи престижния Северен флот на руския флот, който наблюдава операциите и отбраната в региона. Северният флот и военните учения в Арктика бяха ключова част от масовите годишни военни учения в Русия, наречени Център 2019, и тази година. Алиансът предупреждава, че заради милитаризацията на Арктика от Русия трябва да увеличи и собственото си присъствие в региона, за да се противопостави на онова, което някои смятат за руска агресия. Мартина Бозаджиева на DuckerFrontier каза пред CNBC, че Арктика е една от областите, в които Русия има предимство предвид географията си. Конкуренция или сътрудничество  Тъй като Арктика предлага очевидно изобилни ресурси, макар и трудни и скъпи за извличане, не е изненада, че други арктически държави (има общо осем: Канада, Дания (Гренландия), Финландия, Исландия, Норвегия, Швеция, Русия и САЩ) също са заинтересовани да развиват своята арктическа инфраструктура и ресурси в рамките на собствените си територии. Руската арктическа инфраструктура е по-развита, тъй като има по-отдавна съществуващи градове (като Мурманск и Норилск), общности и инвестиции там, отбелязват експертите. Въпреки различната степен на конкуренция и военното напрежение в Арктическия регион, има опити за координация и сътрудничество между арктическите държави, макар и понякога с неохота. Води се чест диалог между тях чрез Арктическият съвет (междуправителствен форум за осигуряване на средство за насърчаване на сътрудничеството, координацията и взаимодействието между арктическите държави). Освен напрежението във връзка с предизвикателствата пред околната среда и отбраната, няколко арктически държави (по-специално САЩ) се притесняват от амбициите и намеренията на неарктическа държава, която все повече се включва в региона: Китай. Китай публикува своя собствена Арктическа стратегия през януари 2018 г. и все повече инвестира в арктическа инфраструктура и енергийни проекти, като гореспоменатия проект за втечнен природен газ в Ямал. В проекта китайският Фонд за Пътя на коприната (държавен инвестиционен проект) има 9,9% дял. Путин приветства китайските инвестиции, приканвайки Народната република в края на 2017 г. да помогне за създаването на Полярен път на коприната, който е по същество друго направление от мегаикономическия проект за развитие на Китай. Китай инвестира и в изследователски станции в Исландия и Норвегия и заяви, че ще си сътрудничи с Русия в изследователски център за прогнозиране на ледените условия по Северния морски път. През миналата година Пекин пусна първия си полярен изследователски кораб ледоразбивач и в момента проектира ядрен такъв. Русия вече пусна такъв кораб през май. Русия и Китай засилиха своите геополитически връзки в различни области през последните години, включително и в Арктика. Увеличаващите се дейности на Китай в региона са тревожни за САЩ. През май Пентагонът публикува доклад, че задълбочаването на китайските активностив Арктическия регион може да проправят пътя за засилена военна активност там.    ", "date": "2019.12.30", "title": "Как Русия засилва доминацията си в Арктика"}
{"url": "http://www.classa.bg/%D1%81%D0%B2%D1%8F%D1%82/item/404220-%D0%B1%D0%B8%D1%80%D0%B0-%D0%B8-%D1%88%D0%BA%D0%B5%D0%BC%D0%B1%D0%B5-%D0%B5%D1%82%D0%BE-%D0%BA%D0%B0%D0%BA-%D1%81%D0%B5-%D1%81%D0%BF%D1%80%D0%B0%D0%B2%D1%8F%D1%82-%D1%81-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA%D0%B0-%D0%B2-%D0%B4%D1%80%D1%83%D0%B3%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%B2%D0%B5%D1%82%D0%B0", "text": "Това е сезонът на веселието и на всичко, което подхранва доброто настроение. С други думи, това разточително време на годината често води до далеч не толкова приятни сутрини. И тъй като все още няма магическо хапче за махмурлук, все се чудим какво можем да направим, аз да се почувстваме по-добре. В България намираме отговора в горещата шкембе чорба, придружена от ледена бира.      Според други нации разковничето се крие във въглехидратите. Махмурлукът по същество е тежко обезводняване, придружено от спад в кръвната захар, и води до редица симптоми като гадене, умора, раздразнителност и главоболие. Въпреки тези неприятни последици понякога ни се случва да изпитваме махмурлук и да търсим вълшебен лек за него.     От ключово значение е преодоляването на дехидратацията и връщането на кръвната захар в нормални равнища, затова пиенето на много вода и зареждането на тялото с въглехидрати, здравословни мазнини и протеини може да помогне. Разбира се, трябва да отбележим, че най-добрия начин да избегнете махмурлука е да не консумирате алкохол. Нова книга, наречена \"Помощник за махмурлук\" от Лорън Шоки, показва редица рецепти, които могат да бъдат направени от всеки, а повечето продукти са лесни и достъпни за закупуване. Сред предложенията са пикантни наденички, саламурата на киселите краставички и сандвичите с авокадо. Заедно с тях има и поглед към това как хората по света се справят с махмурлука и с какви храни и напитки го смекчават. Париж Въпреки, че пиенето на алкохол в деня след тежка вечер да не е препоръчително, много хора не само в България, но и по света се кълнат, че \"клин клин избива\". Голяма част от тях смятат, че истината е в доброто старо \"Блъди Мери\". Напитката може да бъде намерена навсякъде, но има специално значение в Париж, където всъщност е създадена през 1921 г. в бар \"Ню Йорк\". Въпреки че през годините редица заведения предлагат свой прочит на \"Блъди Мери\", тук коктейлът се прави по най-старомодния начин - водка, доматен сок, сос \"Табаско\", черен пипер и сос \"Уорчестър\". Лондон Горещото разтопено сирене съставлява огромна част от чара на пицата, особено ако ни гони махмурлук. Но от друга страна пицата не е единственият начин да пробваме да излекуваме махмурлука с голяма доза сирене. В Лондон тост-сандвичът със сирене е произведение на изкуството, а освен това е изключително лесен за приготвяне вкъщи, колкото и да ни е зле. Припичате хляба на тостер от двете страни, след това намазвате с масло и пикантна горчица, а най-отгоре слагате щедра доза настъргано сирене чедар. Плъзгате за кратко във фурната, докато сиренето се разтопи, и воала! Сега сте много по-близо до това да преодолеете този ден с лекота. Берлин Въпреки че жителите на Берлин са готови да се насладят на пикантни вурстове по всяко време на деня, тази класическа немска бърза закуска е може би най-приятна на сутринта след голямото напиване. За непросветените, пикантните вурстчета в немската столица са направени от свинско месо и се поднасят нарязани на колелца с размерите на една хапка, залети с пикантен кетчуп, преди да бъдат поръсени с къри. Богатият сос, сочната наденица и топлината, която предизвиква кърито, събужда притъпените сетива и дава ободряваща доза енергия. Още по-добре е, ако угощението е придружено от пържени картофки. Копенхаген Flaeskestegssandwich (сандвич с печено свинско) е епичен по размери месен сандвич, който е като кулинарно злато за махмурлиите и за гладните. Датската кухня, която често свързваме с красиво поднесени минималистични чинии, всъщност предлага доста по-голямо разнообразие от ястия. Емблематичният за страната сандвич е разточителна, леко хаотична глезотия - помислете за дебели резени печено на скара свинско, сгушени в пухкава питка с хрупкава коричка, допълнени от кисели краставички, червено зеле и пикантна майонеза. Можете да го пробвате както за да излекувате махмурлука си, така и ако сте екстремно изтощени и гладни. Манила Всеки, който е прекарал една нощ в пиене на коктейли в Манила с местните, може да свидетелства, че в този град умеят да се забавляват качествено. Шеф-готвачът Джорди Навара е начело на един от най-добрите ресторанти в града, който се слави с изисканите си интерпретации на класически филипински ястия. Навара обяснява, че що се отнася до яденето след силна вечер, много филипинци посягат към тапсилог. По принцип това е сушено или полусушено мариновано говеждо месо, поднесено с ориз с много чесън и пържени яйца. Ястието е простичко, засищащо и се продава дори и в метрото на Манила. В града разчитат на това да предотвратят махмурлука и затова консумират тежкото, мазно ястие в края на дива купонджийска нощ. Сидни Кафе-културата в Сидни е известна със своите здравословни брънчове. Размачкано авокадо на препечена филия вече се намира навсякъде в модерните менюта, но всъщност този сандвич е австралийско изобретение. Това е вкусно, здравословно ястие се приема след осем плътни часа сън за изтрезняване и е опция за борбата с махмурлука. Високото съдържание на калий в авокадото помага за попълването липсите на ключовото вещество, а яйцата, които се сервират със сандвича, съдържат витамин А и правят тоста предпочитан избор за махмурлиите. Добавете малко лют сос, за да засилите аромата и ще усетите как се събуждат сетивата ви. Токио В Токио има повече звезди Michelin, отколкото където и да било другаде по света, но неколкостепенно дегустационно меню не е това, което искате, ако се чувствате като сгазени от валяк. Хисато Хамда е съосновател на верига за бързо хранене, която е прочута основно със своите сандвичи с висококачествено говеждо кобе. Хамда се кълне обаче, че лекът за махмурлук е да се яде преди лягане. За целта той избира еки-соба - вид нудли, които преди са се сервирали по железопътните гари. Там човек е имал възможност да вземе еки-соба на път за дома си или за влака, защото се приготвят супер бързо - можете да ги получите след едва 30 секунди след поръчката, полезно качество, ако сте пияни. Любимият му вариант съдържа темпура и сурово яйце, допълнително настърган китайски праз и гъст соев сос в токийски стил, който е стоплящ и хранителен. Като цяло това е сгряваща и питателна бърза храна, която ви връща до функциониращо състояние. Банкок Тайланд има една от най-богатите култури на хранене в света, а освен това е и завидна сцена на нощния живот. Така че не е изненадващо, че там могат да бъдат намерени редица хранителни, ободряващи ястия, които да ви помогнат след дълга вечер навън. Перм Пайтауаят, известен в Instagram като theskinnybib, е кулинарен блогър, изследовател и авторитет по темата за тайландската и азиатската кухня. Първият и най-важен избор за храна против махмурлук за жителите на Банкок е Khao Tom Kui - гореща тайландско-китайска оризова каша с добавки, които варират от пикантно месо до мариновани зеленчуци. Перм също се заклева, че трябва да се яде преди лягането, а не на сутринта. В града има няколко популярни денонощни заведения, които сервират тази каша. Част от тях имат статута на институции сред купонджиите. Друг подобен лек е китайската супа със свинска кайма и сушени сливи, която ще върне всеки пияница в кондиция. Монреал Чипс, сос грейви и сирене - това звучи като музика за натежалата от махмурлук глава. В Канада това е национално ястие, наречено \"poutine\", към което местните се обръщат в деня след тежка вечер. Класическата версия е надежден помощник за махмурлиите, но има още десетки начини за сервиране на poutine в Монреал. Там добавят съставки като бекон, \"дърпано\" свинско и патешки бутчета. Един от най-добрите варианти в града е \"poutine du coq\", гениално изобретение, което комбинира пържените картофки с голяма порция печено пиле, пържени пилешки бутчета, пилешки грейви сос и сос тандури. Такова количество сол рядко се свързва с кулинарна нирвана, но тук случаят е точно такъв. Единбург Наденицата на име Lorne, още известна като \"квадратна наденица\", се смята за национална институция и чудо за махмурлук от повечето шотландци. Тези квадратни парчета от богато, сочно и подправено говеждо са перфектния пълнеж за различни хлябове и рула. Изборът на хляба е важен за гурманите, които се борят с махмурлук, като повечето избират лек и ефирен бял хляб, който се продава във всяка местна пекарна в Единбург и извън него. Легендарният статус на наденицата не се свързва с нейните хранителни качества, а със способността й да възстановява изтощения организъм. Препоръчва се да се приема с Irn Bru - шотландска газирана напитка. Москва В Русия чаша от саламурата на киселите краставички от буркан е легендарен лек срещу махмурлук. Идеята е, че соленият сок ще ви накара да пиете повече вода - нещо, от което се нуждаете, когато тялото ви е дехидратирано. Това е достъпен и евтин избор в моменти, в които стомахът ви не може да поеме по-солидна храна, а разходката до хладилника ви се вижда безкрайно дълга. Може да звучи като откачена идея, но зад нея има и доза наука. Ферментационният процес при мариноването създава естествени пробиотици, а големите количества сол помагат да се заменят електролитите, загубени при дехидратация. Дъблин Дъблин има прословута клубна култура, така че не е учудващо, че Ирландия създава и лекарство за махмурлук под формата на закуска за следващия ден. А махмурлукът в Дъблин може да бъде брутален, признават запознатите с темата. Един от начините за справяне с това е прословутия хляб, измислен в Уотърфорд, но усвоен добре в столицата през последните години. Там има опция към хляба да се прибави солидна порция месо и въглехидрати. Представете си пухкава питка, напълнена с бекон, наденички или черен пудинг, понякога гарнирана с препечен сос, но никога с кетчуп. Хапва се с лимонада или чаша тъмна бира. Ако това не сработи, имате вариант и за прясно уловени стриди.", "date": "2019.12.30", "title": "Бира и шкембе? Ето как се справят с махмурлука в други части на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404221-%D0%BF%D0%BE%D0%BC%D0%BD%D0%B8%D0%BC-%D0%B8-%D0%BB%D0%BE%D1%88%D0%BE%D1%82%D0%BE,-%D0%B8-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%BE%D1%82%D0%BE,-%D1%87%D0%B5-%D0%B8-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%BD%D0%BE%D1%82%D0%BE", "text": "Неделя Тая година, вика Валери Божинов по телевизора, ще я запомня и с негативните, и с лошите неща. Не мога да не се съглася. Ако не съм чул правилно, бройте, че аз съм го казал. Това е и моето ниво на обективност. Макар че сигурно не бих пропуснал да добавя отрицателните. Те също трябва да се споменат. Чудя се, колко ли са им въртяли на норвежците по Коледа „Сам вкъщи\", че да се радикализират дотам, та да тръгнат да спасяват занемарени деца по света. Или викате, че това хлапе им е твърде русоляво за либералния мироглед. Не бихме намесели политиката тук, но то очевидно ангажира Тръмп за упътване. Понеделник Още не е дошла Коледата, а чудесата започнаха. Веско Маринов няма Коледен концерт. Което значи, че Цветанов наистина е изгубил позициите си пред първичните партийни организации. Той, подозирам, като консерватор, ще празнува в тесен семеен кръг. В широк семеен апартамент. Забранили хорото пред Народния театър. Тихо! Вдигало много шум и на околните им се припивало. А някои са и на работа все пак. Сцената е и отговорност. Така и не разбрах смисъла на това надиграване. Тия хореографирани хора са голяма тъпотия. Ама като затриха читалищата и хората поеха за изява към Народния. Включително и площада отпред. Вторник Бъдни вечер. Свята и тиха (а в Перник и суха). Вечер на смирено очакване да се свърши с тия постни манджи и да си дойдем на думата. Народът ни е оцелял, защото е пазил традициите си. А една от най-ревниво пазените е да преядем по празниците. Поне някакво удоволствие да има от събирането с родата. Пожелавам ви да ви се падне парата. В преносен смисъл. Имам предвид да ви се вдигне. Гледам, Бойко Борисов, като любител на традициите, празнува Бъдни вечер в родната си къща в Банкя. И във фейсбук, разбира се, но то и това си ни е традиция. Гушнал две весели хлапета в носии, да са живи и здрави. Само се притеснявам, като дойде време за питката и парата, да не цъфнат отнякъде по-големите батковци. Сряда Бог се роди, честито! Празнувайте, докато Европейският съюз не реши, че не е толерантно да се приоритизира един Бог по Коледа. При това този. Но нека поне днес не говорим за политика; цяло чудо е, че още не сме си спретнали някакъв остър социален дебат за ошава. Някоя слива да ви издразни и сте неудържими, знам ви. Още едно чудо - Бареков прописал поезия. Е, не е чак Папи Ханс, но пак е забавно нескопосано. Прави впечатление употребата на думата „триптих\" като рима на „пих\" и вероятно пряко следствие на това. Злите езици побързаха да кажат, че Ники не знае какво значи тая дума, понеже няма такова нещо като „хорски триптих\". Но тези глупци забравят, че това е барешки пловдивски. Да се чете „хорски трептях\". Всъщност то ние всички хорски трептим постоянно. Четвъртък Чудо на чудесата. Няма деца с алкохолно натравяне в Пирогов. Веднага ще се намерят песимисти, които ще кажа, че расте кекаво поколение. Но истината е, че младото поколение се научи да пие и да носи. Ето, вижте . Пък и в София вече не се тровим с алкохол. Имаме си въздух в изобилие. Без да искам забелязах, че премиерът изпразнува каквото изпразнува и пак се метна на тойотката да нагледа чифлика необятен и ратаите. Майтапа настрана, аз по-отдаден шофьор на кормилото на тая държава не съм виждал. Вас някой така методично возил ли ви е? „Шофьор\" нали правилно го използвам, да не се изложа и аз като Барека. Че може правилното да е „кочияш\", знам ли... Петък Всяко чудо за три дни, вика народът. Или май беше Православната църква? Поне в тоя случай се припокриват религиозния и хорския триптих. Разбира се, че днес хорският трип е тих; работен ден е все пак. Тихи сме като последното хоро пред театъра. Тоест има известна активност, но изглежда една идея насила. Ама с толкова много празници трябва да има и един ден за работа, работа, работа. Нямат си работа канадците, та някаква . Сега Маколи се лута с правилната политическа намеса. Анализаторите провиждат напрежение по линия на Трюдо, но причината била по-прозаична. От канала искали да освободят време за реклама. Еми освободиха, при това излезе почти безплатна. За мен истинската новина тук обаче е, че и по канадските канали вадят същия нафталин като тук. Още една презокеанска илюзия ми беше съсипана. Събота Снощи имах кошмар. Ями ми се Георги Христов на гости при Драго Чая. Черен е като отсечен абанос, носи бял костюм от убит е слон. Разбирате ли символиката на това появяване?! Черно и бяло в него се преплита. Макар че и той като Валери - помни и лошото, и негативното. Как си отивате, приятели? Дано не ми се обиди, аз безкрайно уважавам надменността. И да не сме приятели, какво пък. Той няма нужда от много, стигат му двама-трима. Да, убеден съм, че по Коледа стават чудеса и у вас. Стават, отиват до хладилника, хапват и пак лягат. Светлина озарява всички ни отвътре, освен ако не ви е изгоряла лампичката. Но дори тогава усещате, че това са най-светлите дни в годината. И най-топлите. Изравнителните сметки не лъжат. Весели още празници ви пожелавам! И нека топлината в сърцето ви да не е само на твърдо гориво!", "date": "2019.12.30", "title": "Помним и лошото, и негативното, че и отрицателното"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404222-%D0%BD%D0%BE%D0%B2-%D1%81%D0%B0%D0%BC%D0%BE%D0%BB%D0%B5%D1%82-%D0%B7%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B7%D0%B0-55-%D0%BC%D0%BB%D0%BD-,-%D0%BF%D1%8A%D0%BA-%D0%B2%D0%B8%D0%B5-%D1%81%D1%8A%D0%B1%D0%B8%D1%80%D0%B0%D0%B9%D1%82%D0%B5-%D0%BA%D0%B0%D0%BF%D0%B0%D1%87%D0%BA%D0%B8%E2%80%A6-%D0%BF%D1%83%D0%BA%D0%B0-%D0%BB%D0%B8-%D0%B2%D0%B8", "text": "Вчера е имало извънредно заседание на Министерски съвет. Викам си: “Сигурно премиерът и министрите са се събрали извънредно заради бедственото положение в Перник”. Уви, не са се събрали по този повод. Събрали са се, за да си отпуснат 55 млн. лв. за нов правителствен самолет. Представяте ли си колко са 55 милиона лева, предвидени за комфорта на властта, уважаеми данъкоплатци? Това са десетки благотворителни кампании “Българската Коледа”. Мога да го кажа и по друг начин – 55 милиона лева вероятно са стотици влакови композиции с пластмасови капачки за кувьози. Но това не е всичко – през 2020 г. ще дадем също и 44 милиона лева за преторианската гвардия на властта – НСО. Тоест, уважаеми данъкоплатци, не искам да нарушавам коледния ви дух, но през следващата година ние Как се чувствате от този факт? Коледно ли ви е? Пука ли ви? Не знам за вас, аз лично съм дълбоко омерзен и не мога да премълча вчерашния отвратителен акт на властта. Наскоро чух бившия шеф на “Авиоотряд 28” Цвятко Луканов да казва, че сегашният правителствен самолет “Фалкон” “не е в състояние, което да налага неговата смяна” и при правилна поддръжка може да бъде използван години наред.    Заради един неприбран колесник и заради един отказал дисплей обаче, правителството е решило да похарчи едни 55 милиона лева за нов самолет. И ще си има два самолета. Даже три, защото “Авиоотряд 28” разполага и с “Еърбъс А319”. А знаете ли, например, уважаеми данъкоплатци с коледен дух, че страната ни не разполага с нито един хеликоптер за спешна медицинска помощ? Знаете ли, че България е единствената страна в ЕС, която няма хеликоптерна спешна медицинска помощ, т. нар. HEMS система?  Знаете ли, че от 2003 г. държавата Румъния, с която често се сравняваме, разполага с 11 летателни апарата за спасителни мисии, а наскоро е поръчала още 3 нови хеликоптера?  Знаете ли, че през 2020г. Румъния ще има 14 летателни апарата за спешна помощ, а България ще разполага евентуално с един хеликоптер за спешна помощ и с три правителствени самолета. Тоест, уважаеми данъкоплатци с коледен дух, правителството ни предпочита да харчи нашите пари за своя пълен комфорт, а не за животa на гражданите, поставен в извънредна ситуация. Според европейската статистика, медицинските хеликоптери могат да намалят жертвите на пътя с до 30%. Но нищо – по-важното е, че с три правителствени самолета комфортът на властта ще е увеличен с 100%. В този ред на мисли, помните ли, уважаеми данъкоплатци с коледен дух, катастрофата с кортежа на председателя на НС Цвета Караянчева край Шумен тази есен? Помните ли, че Караянчева беше транспорирана спешно с “Авиоотряд 28” до София заради счупена ключица, а пострадалото простосмъртно 10-годишно дете беше оставено в ръцете на простосмъртните лекари от Шумен? Защо не разбрахме имената на пострадалите простосмъртни, защо журналисти не тичаха да питат майката на детето, която е шофирала колата, как се чувства? Защо никой не попита майката дали е вярно, че след катастрофата иска да емигрира? Защо не ги видяхме? Защо не чухме тяхната версия за инцидента? Не, не ги чухме. За сметка на това разбрах, че утре Цвета Караянчева ще говори за катастрофата пред Мон Дьо. Мон Дьо – журналистът, който представя човешкото лице на интервюираните. Сигурен съм, че и утре ще се справи. Ще чуем “човека-политик” Караянчева, но няма да чуем простосмъртната майка. И така, догодина новият правителствен самолет за 55 милиона лева ще дойде – със сигурност няма да го чакаме с години като американски изтребител F-16! Ще дойде новият самолет, ще качи Беновска, Мадам В., репортерката на ПИК и другите журналисти от породата “корги” и вкупом ще отлетят, за да отразят поредния “международен успех” на премиера. А ние, тук на земята, ще търсим вода за Перник и ще събираме капачки за медицинските сестри. Добре, бе, не изпитвате ли отвращение?    ", "date": "2019.12.30", "title": "Нов самолет за властта за 55 млн., пък вие събирайте капачки… Пука ли ви?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404223-2019-%E2%80%93-%D0%B3%D0%BE%D0%B4%D0%B8%D0%BD%D0%B0,-%D0%B2-%D0%BA%D0%BE%D1%8F%D1%82%D0%BE-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%BC%D0%B5-%D0%BE%D1%89%D0%B5-%D0%BF%D0%BE-%D0%B1%D0%B5%D0%B7%D0%BE%D0%B3%D0%BB%D0%B5%D0%B4%D0%BD%D0%BE-%D0%B4%D0%B0-%D0%BD%D0%B8-%D0%BB%D1%8A%D0%B6%D0%B0%D1%82-%D0%B8-%D0%BA%D1%80%D0%B0%D0%B4%D0%B0%D1%82", "text": "Мина още една година. Вместо година на нашето недоволство, 2019 стана година на нашето отчаяние и безверие. Когато управляващите минаха границите на наглостта и предателството – а народът – на апатията, отчаянието и глухата ярост.     – Ф-16 БЛОК.  Най-важното през годината. Най-бедната държава в Европа даде авансово три милиарда лева на стратегическия си колонизатор САЩ, за да получи осем бройки излезли вече от употреба самолети, проектирани през 70-те години на миналия век. След пет години евентуално ще ги получим. Безсмислена и скъпа сделка, която натовари бюджета, а плюсовете за армията са минимални. В същото време Ердоган купува евтини и много по-добри самолети от Русия, както и ракетни комплекси. Нищо, че Турция е член на НАТО.   – АПАРТАМЕНТ- И ТЕРАСАГЕЙТ.  Радио „Свободна Европа”, спонсорирано пряко от САЩ, направи разкрития, които предизвикаха огромен скандал и сътресения в българската политика. Разбра се, че вторият човек след Борисов – гуруто на ГЕРБ Цветан Цветанов, както и доста други ръководни кадри от ГЕРБ, са купували на занижени цени прескъпи и луксозни имоти в София. Строителна компания, която е била разследвана за незаконно строителство и нарушения при изграждането на небостъргач, изведнъж се оказа, че е продала на безценица на видни кадри от ГЕРБ луксозни апартаменти. В друга държава директно щяха да отидав в затвора. Тук, Борисов видя в скандала удобен момент да се отърве от човекът, който отдавна го засенчваше и определено се опитваше да го измести от лидерското място. Цветанов беше принуден да подаде оставка, Цецка Цачева – също. Народът беше възмутен, искаше съд и затвор, но, както всички вече научихме, гербав виновен няма. Запазиха си евтините имоти, нищо не се каза за явния конфликт на интереси и търговия с влияние. Скандалът с терасата и барбекюто на Пламен Горанов – председател на Комисията по корупция /КПКОНПИ/, също беше огромен. Проверяващият за корупция се оказа, че не спазва законите и използва влиянието си в своя полза, за да запази незаконното си строителство. След нечувания през последните години обществен натиск, той подаде оставка като председател на комисията и нагло се опита да се върне в прокуратурата. Накрая Борисов, притеснен за имиджа на партията и предстоящите избори, го заточи като генерален консул на България във Валенсия.   – ИЗБОРИ.  2019 беше година на надежда, че можем да променим бъдещето си чрез изборите. И точно тези избори през годината ни показаха колко много грешим. Въпреки огромните скандали в ГЕРБ, те спечелиха и изборите за Европейски парламент и местните избори есента. Като брой избиратели намалиха с почти 80 000 души подкрепата си. Но масово хората не излязоха да гласуват. Най-вече защото не видяха алтернатива. Вътрешните крамоли и неумението на БСП да се справи с вътрешните си врагове показаха, че социалистите не могат да бъдат алтернатива на ГЕРБ. Както и предизвикаха много недоумения с внимателното си протестиране, най-вече чрез декларации на престъпленията на управляващите. Гергов и Станишев ясно показаха, че са против лидера им Корнелия Нинова и явно подкрепят ГЕРБ и Борисов. Това предизвика още по-голям отлив, защото много социалисти и фенове на партията при наличието на Станишев в листата, отказаха да гласуват. Друга алтернатива почти нямаше. По всякакъв начин ГЕРБ успяха да финтират всеки, който можеше да им бъде опозиция. Наред с масовото и нечувано досега фалшифициране на изборните протоколи. Дори се стигна дотам, в държава-член на ЕС, бюлетини да се попълват със симпатично мастило, което след това изчезва – случка, достойна за западнала азиатска или африканска държава. Ние толкова сме претръпнали към диктатурата и лъжите, че дори не реагирахме. Още повече, че нямаше кой да ни поведе. На местните избори по места имаше пробиви в крепости на ГЕРБ. Ямбол, Перник, Благоевград, Русе и доста други по-малки общини. Но се видя, че хората предпочитат мажоритарния избор. Там, където имаше достоен кандидат, той беше избран. Но в много от общините БСП издигнаха неизбираеми кандидатури, с което отблъснаха хората, които решиха, че може и да са по-малкото зло и се бяха прежалили да гласуват за БСП. Мнозинството обаче не видя алтернативата и водачите, които да се справят с мафията, която е на власт. Глуха ярост, съчетана с апатия и все по-силната убеденост, че с избори нещата в България няма да се решат.   – ЧУМАТА.  След като миналата година ГЕРБ избиха кози и овце в Странджа, тази година дойде ред на прасетата. Не тези в Парламента за съжаление, а тези, с които хората се изхранваха. Малкото случаи на доказана чума послужиха за повод за поголовно избиване на поминъка на хората. Най-вече тези по малките стопанства с по няколко прасета. И отново тръгнаха убийците на животни по селата, отново имаше сълзи, кланета и лъжи. Оставиха хората по селата без поминък и храна. Загробването против всякакви хигиенни правила пък заложи екологични бомби. Уж заради чумата приеха разпоредби, с които ограничиха отглеждането на прасета по селата. Само големите животновъди, естествено, привърженици на ГЕРБ, имат правото да отглеждат свине. Лишиха хората от възможността сами да се хранят и издържат. Пътят към робството. Отново сериозни протести нямаше. Незнайно защо организаторите блокираха магистралите на 300 километра от София, след като се знаеше, че основният виновник е в София на жълтите павета. Отново контролирани от властта протести, а хората, гневни и отчаяни, разбраха за пореден път, че са предадени.   – НАТО НАСТЪПВА.  Тази година все повече се засилваше натискът на НАТО, тоест на САЩ, България да се превърне във фронтова линия. Освен четирите американски бази, на срещата Борисов – Тръмп, беше дадена и Варна за военен център на НАТО. Разни евро атлантици призоваваха да се разположат още военни бази и дори ядрено оръжие на българска земя. Естествено, насочени срещу Русия. Ожесточението между русофили и русофоби достигна невиждани нива и омраза.   – ШПИОНСКИ ИГРИ.  За първи път България изгони руски дипломат. Незабавно след срещата във Вашингтон. Преди това се разбра, че руски части от спецназ са се промъкнали преди четири години и са отровили Гебрев – неизвестен за широката общественост оръжеен търговец . Самият Гебрев разбра от медиите, че са се опитали да го отровят, а след това разбра, че Путин му е вдигнал мерника. Естествено, голямото разкритие дойде не от нашите служби или от самият Гебрев, а от западни медии, което показва, че или белгийските журналисти са агенти под прикритие и следят какви ги вършат спецназ в България, или това е поредната хибридна атака на САЩ с цел да превърнат българите във враг на Русия. Но пък българите знаем, че ако руснаците искат някой мъртъв, то той не дава пет години след това интервюта, как дори не е разбрал!   – БЕДСТВИЯ.  След като ГЕРБ загубиха изборите в Перник, изведнъж в града настана водна криза, от която премиерът Борисов много беше изненадан. Това, че ГЕРБ управляват последните десет години еднолично, явно не му попречи да прехвърли вината върху комунистите, които през 60-те години не си били свършили работата. За Ямбол, където също ГЕРБ загубиха, изведнъж Борисов се отметна от многократните си клетви, че ще даде пари за довършване на новата ямболска болница. Извод – там, където не се гласува за ГЕРБ, хората трябва да бъдат наказани. Както се казва в „Еклесиаст”: Има време за всяко нещо, И срок за всяка работа под небето: Време за раждане, и време за умиране; Време за насаждане, и време за изкореняване насаденото; Време за убиване, и време за изцеляване; Време за събаряне, и време за градене. 2019 година беше време, в което бяха засети семената на нашето недоволство. 2020 година ще бъде времето за събаряне и градене. Време на жътва….    ", "date": "2019.12.30", "title": "2019 – Година, в която допуснахме още по-безогледно да ни лъжат и крадат"}
{"url": "http://www.classa.bg/%D1%81%D0%B2%D1%8F%D1%82/item/404224-%D0%B8%D0%B7%D1%80%D0%B0%D0%B5%D0%BB-%D0%B2%D1%8A%D0%B2%D0%BB%D0%B8%D1%87%D0%B0-%D1%81%D0%B0%D1%89-%D0%B2-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Израел е в процес на въвличане на Америка във война с Иран, което може да унищожи каквото е останало от Близкия изток и да се превърне в искра за началото на Третата световна война. Така казва полковник Лорънс Уилкърсън, бивш началник-щаб при държавния секретар Колин Пауъл. \r\n Уилкърсън, който понастоящем преподава във всевъзможни университети във Вашингтон, не сдържа критиките си към това, докъде статуквото води САЩ, водено от клиентската държава Израел. По време на годишната конференция на израелското лоби в Националния прес-клуб, финансирана от “Вашингтонския обзор по въпросите на Близкия изток” и “Института за изследване на близкоизточната политика”, Уилкърсън обяснява, че Израел се насочва към „масова конфронтация с различните държави, които му се противопоставят, конфронтация, която “ще погълне Америка и евентуално ще спре експеримента с Израел и ще причини непоправими щети на империята, която Америка стана”. \r\n   \r\n   Един от основните антагонисти, умоляващи за война с Иран, които Уилкърсън назова, е не кой да е друг, а Авигдор Либерман, бивш израелски министър на отбраната, който по-рано заяви, че войната в Близкия изток ще приключи само с идването на машиах”. \r\n “Либерман ще говори в Ню Йорк през април на годишната конференция на в-к “Йерусалим пост”. Заглавие: “Нова война с Иран”. Ясно е, че той е начело на напредъка към тази война. И никъде моята загриженост от войната сега не се фокусира толкова остро, колкото в Сирия. Както наскоро френският президент Еманюел Макрон описа, \"настоящата реторика на Съединените щати, Саудитска Арабия и Израел тласка региона в конфликт с Иран\", смята полковник Уилкърсън. \r\n Въпреки продължаващите клеветнически изявления на премиера Бенямин Нетаняху относно Иран, включително твърдението, че Иран стои зад ударите срещу “Сауди Арамко” и че най-голямата опасност за еврейската държава е ислямската република, страната, която той обвинява, че разпалва пламъците на антисемитизма - Уилкърсън, използва проста логика и отхвърля тези твърдения: \r\n           „Този антисемитизъм, разбира се, както чухме днес, почти винаги е предпочитаното оръжие за самите израелски политици, когато са подложени на натиск. В случая оръжието се използва срещу страна, чието еврейско население между другото е най-голямото в Близкия изток, извън Израел. Тюрките и евреите живеят в мир в Иран и не забравяйте, че тези думи са изречени от човек, който прави всичко възможно, за да изгони черните африкански бежанци главно от Еритрея и Судан от Израел, повечето от които са пристигнали като законни бежанци.\" \r\n Уилкърсън също набляга на лицемерието на Нетаняху и неговите сътрудници, като посочи гръмката реч на Нетаняху на Мюнхенската конференция за сигурност, по време на която предизвика иранския министър на външните работи Мохамед Джавад Зариф, държейки в ръцете си останките от „ирански дрон, свален в израелското въздушно пространство”. Уилкърсън отбеляза, че в Иран се оказва “спасен” министърът на отбраната на Ливан, който казва, че израелски дрон виси над главата му едва ли не 24 часа в денонощието. \r\n  допълни Уилкърсън. \r\n Той също обясни защо има опасност САЩ да бъдат въвлечени в тази война, която Израел провокира: \r\n \"Вярвам, че отговорът е доста ясен, когато отметнете настрани паяжината, която покрива всичко. Легитимността да се наричаме Великата сила е това, според мен. И точно това искат Нетаняху и Либерман. Същото го иска Рияд, особено новият крал-момче Мохамед бин Салман, сега бивш съюзник на Израел. Накратко ЦАХАЛ може да защити Израел, но не може да атакува Иран. Във всеки случай не би могъл да го направи успешно. И дори да имаше израелски и американски атаки по Иран, това би било осъдено в международен план и така САЩ и Израел щяха да станат още по-изолирани, отколкото са днес, може би катастрофално. \" \r\n Миналата година високопоставен израелски генерал, натоварен с писането на политиката за отбрана на Израел, призна, че Израел не може да спре иранските въоръжени сили сам и ако дойде денят, в който регионалните сили се сблъскат в пряка военна конфронтация, ще трябва да „разчита на Съединените щати за помощ.\" \r\n Според списание “Политико”: „В годините на Обама Израел разработва варианта за военен удар, но никога не го използва. В сърцето си Израел знае, че неговата ефективност се състои в способността му да упражнява натиск върху правителството на САЩ да предприеме допълнителни действия, за да предотврати въвличането му в катастрофална война с Иран, с който може, а може и да не е готов да се сражава. \r\n Израелците са дали заповед на ЦАХАЛ и на разузнавателната общност да се подготвят за огромната операция. \r\n Пълномащабно въздушно нападение срещу Иран. Около 2 милиарда долара са изразходвани за подготовка на атаката и за това, което израелците вярват, че ще се случи на следващия ден - контраатака или от иранските военни самолети и ракети, или от техните проксита в Ливан - “Хизбулла”. Последните могат да използват или 50 000 ракети, които имат на склад (към 2018 г. според израелското разузнаване, броят им е нараснал до 100 000)”. \r\n Планът за нападение на Иран от Израел, както знаем, все още не е осъществен, но бих се вслушал в мнението на полковника, който казва, че вероятността да се започне война между Израел и Иран с участието на САЩ, които обещават да защитят Израел в случай на нападение от страна на Иран, продължава да се приближава към реалността. \r\n     \r\n", "date": "2019.12.30", "title": "Израел въвлича САЩ в Третата световна война"}
{"url": "http://www.classa.bg/%D1%81%D0%B2%D1%8F%D1%82/item/404225-%E2%80%9C%D0%BF%D0%BE%D0%BB%D1%81%D0%BA%D0%B8%D1%8F%D1%82-%D0%B1%D1%83%D0%BC%D0%B5%D1%80%D0%B0%D0%BD%D0%B3%E2%80%9D-%D0%B8%D0%BB%D0%B8-%D0%BA%D0%B0%D0%BA-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B4%D1%8A%D0%BB%D0%B3%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0", "text": "Бих нарекъл този ефект „полски бумеранг“. Ето защо.  От векове великата Реч Посполита, наричана по различни начини и намираща се в различни граници, гледа кръвожадно към руските земи. И религията си ни натрапва, и към Москва отива да граби и убива. И налага свой цар. Накратко, тя усилено се опитва да ни прави своя колония, обяснявайки това като нещо разбиращо се от само себе си. Така, до нас е богатата страна Русия, защо не е наша? Лошо. Явно така е бил уреден мозъкът им. Ние не сме особено злопаметни хора. Е, Минин и Пожарски ги изгониха, хайде. Но нашите герои не се успокоиха. Нямайки достатъчно сила в себе си, те се изправиха срещу нас с Наполеон, съгласили се за своя дял, да отрежат своето парче от Русия. И останаха много изненадани, че в отговор на това, три години по-късно Русия се отряза от Полша. Е, все още не го наричат Царско Полско. Уморихме се, явно, от подобен съсед. Не поискахме да ни прибере в джоба си, решихме да го сложим в своя. Това е “Полският Бумеранг”. И тогава започнаха викове за свободата, за поробването на свободните поляци, някаква полска съпротива имаше, или може би не. Поляците я описват, че е била някъде при тях, някакви битки са се водили, а ние не сме особено наясно с това. Е, хайде, нещо такова е имало. Хайде. От нас да мине. И така. Руската империя отслабва в началото на ХХ век, а болшевиките предоставят независимост на Полша. Поляците не завоюват сами свободата си, не ни побеждават във войната, а им подаряваме свободата. Подарили-подарили... Под влияние разбира се. Не и без него. Но със сигурност не е полско влияние.     Нещо като, живей си, Полша, радвай се. Но не. Поляците изчакаха отслабването на съседа си. Първата световна война и революциите не добавят здраве към държавата. Решиха да се възползват от ситуацията и отцепиха западните райони на Беларус и Украйна. Както обикновено, наследници на Мазепа бяха открити в Украйна. Те „помогнаха“ на поляците. Като цяло, докато у нас бушуваше гражданската война, видяхме, но територията ни не излиза. Решихме да я върнем веднага, изпратихме Тухачевски. Не се получи. Добре, приехме да решим въпрос по-късно. Изминаха почти две десетилетия, и земята ни се върна. През 1939г. Всички знаят онази известна история. Това също е пример за „полски бумеранг“. Тоест, първоначално поляците избират момента, в който отслабваме и си издърпват своята част - това е политическа далновидност, или нещо там - само подразбиращо се. А иначе е обратното - това е „нож в гърба“ в трудна за Полша година. Ами точно. Вземете нещо чуждо, а се налага нещо свое да върнеш. Тук се разиграва фантазията. Да се върнем година назад. 1938 година. Полша се развива. Приятел е с колективния запад. Нещо като, живей си, Полша, радвай се. Германия обаче решава да раздели Чехословакия със своя верен приятел Полша. Някак си не е хубаво. С Хитлер да се дели независима суверенна държава. Как да не може? По принцип не трябва. Но мъдрите поляци преценят друго. Как не трябва? Може. Е, както се казва, не се обиждайте. Настъпва септември 1939 година. И полското „може“ е приложено към тях, бедните. Ето го отново същият „полски бумеранг“. Разделят ги така, както наскоро делят Чехословакия. Но външната политика е сериозен въпрос. Ако се държите лошо с някого, трябва да внимавате. Особено с такова географско местоположение. Ние, както вече писах, върнахме своето. А за германците тогава целият свят изглеждаше техен. А поляците започнаха играта, измислиха си правилата. По техните правила играят после СССР и Германия. Това днес се нарича двойни стандарти. Ще дам още няколко примера. В Полша се появи музей, където Сталин и Хитлер са приравнени. А Полша повече от всеки трябва да разбира разликата. Ще опитам с нещо съвсем просто. Хитлер е този, който строи газови камери и пещи, за да гори хора на територията на Полша. И унищожава няколко десетки милиона. А Сталин е този, който изключва газовите камери и чупи пещите, за да не бъдат изгаряни хора. И той спира убийството на тези милиони. И не само поляци. Хитлер е този, който не приема никаква държавност за Полша. За него тя е част от територията на Германия. А Сталин е този, който възстановява държавността на Полша, а и от Германия реже земи, които все още са полски. И други такива дреболии. При Хитлер населението на Полша намалява с почти една трета, а по време на \"окупацията\" на СССР то нараства повече от два пъти. Мисля, че за тези, които искат истината, има достатъчно сравнения, а тези, които не я искат, нямат нужда от такива. И така. През 1991 г. Полша отново става независима. Сега се смята за успешна страна. Дявол знае откъде е този неин ръст, нали си разграбиха промишлеността от преди. Да не би да са създали нова? Не ми се вярва. Не съм чувал за полски самолети, автомобили, компютри, телефони. Ябълки имат. Не оспорвам икономическия им растеж в същото време. Това е факт. Или може би някой им е дал пари? Двестатина милиарда. Е, сега гледайте да продължават да иви дават. Русия вече няма нужда от зли и гладни съседи. Вече имаме такива. По-добре да са просто зли. Отклоних се. Така така. През 1991 г. Полша отново стана независима. Подчертавам, че не си е отвоювала свободата, а я пуснахме. Живей си, Полша, радвай се. Но не използвай към нас агресивна реторика. Закрийте от срам този глупав музей. Присъединихте се - добре, за бога. Не е нужно да сте приятели с нас. Да бъдем честни, самите ние всъщност не го искаме. Да кажем, че сте много изменчиви при избора на съюзници. Е, вие сами се наказвате за това. Не е наша работа. Нека не враждуваме, след като един от вашите журналисти обмисли възможността за ядрена атака срещу Русия. Писах за това. И не забравяйте истинската история в края на краищата. И не забравяйте за „полския бумеранг“. Определено съществува. Е, на края ще разкажа виц. Брадат, но смешен. При раждането ѝ феята подари на принцесата красота, таланти, късмет, само в замяна, зави златен болт в пъпа ѝ, молейки я никога да не го пипа. Принцесата беше красива, богата и талантлива. Но на 18 тя все пак разви болта. Тя загуби красотата и талантите си. А освен това и гъзът ѝ падна. Поуката: никога не измисляйте приключения на своя гъз.    ", "date": "2019.12.30", "title": "“Полският бумеранг” или как историята на дълга се завръща"}
{"url": "http://www.classa.bg/%D1%81%D0%B2%D1%8F%D1%82/item/404226-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%86%D0%B5%D0%BD%D1%8F%D0%B2%D0%B0%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%B8%D1%82%D0%B5-%D0%BC%D0%B5%D1%80%D0%BA%D0%B8-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "Германското правителство обмисля различни варианти за защита на германските компании, участващи в “Северен поток-2” и други проекти, от екстериториални ограничения от страна на администрацията на САЩ. Това съобщи Wall Street Journal, позовавайки се на неназовани германски правителствени служители. Изданието отбеляза отрицателната реакция на германските правителствени служители на обявяването на санкциите срещу \"Северен поток-2\". Американските власти преди това неколкократно налагаха косвени санкции срещу европейските компании във връзка с нарушаването на икономическите ограничения на Вашингтон за трети страни. В тази връзка Федерална република Германия възнамерява да използва председателството на ЕС, което ще бъде прехвърлено на Германия през 2020 г., като възможност за създаване на „защитен екран“ на европейско ниво.     Едно от възможните решения на този въпрос според германските служители, на които се позовава WSJ, би било създаването на отделна финансова инфраструктура, така че европейските компании да могат да работят извън заплахата от американските санкции. За това банките, участващи в проекти, срещу които американските власти прилагат ограничения, трябва да са извън юрисдикцията на САЩ, например, в Китай или Русия. В коментар за Wall Street Journal неназован говорител на германското правителство заяви, че американските власти \"се отнасят към ЕС като към противник и правят точно същото с Мексико, Канада и другите им съюзници в Азия\". Служителят отбеляза, че тези действия ще доведат до отговор срещу САЩ по целия свят. Друг вариант за отговор от ЕС може да бъдат ответни санкции срещу Съединените щати, например, насочени към опазване на околната среда. Неназован висш представител на външното министерство в коментара си пред WSJ зададе въпроса: „Ами ако ЕС приложи санкции към тръбопровода “Кийстоун” въз основа на опасенията за околната среда?“ Проектът за изграждане на този газопровод между Съединените щати и Канада е критикуван много пъти от много природозащитници в двете страни и Европейският съюз би могъл да се възползва от тази ситуация. Редица германски експерти също започнаха да предлагат санкции върху вноса на втечнен природен газ от САЩ, отбелязвайки, че производството му от шистовите находища е свързано с голямо количество вредни емисии. Това каза в интервю за “Ханделсблат” на 23 декември Клаудия Кемферт, ръководител на Министерството на енергетиката, транспорта и околната среда на Германския институт за икономически изследвания (DIW). През 2014 г. беше казано, че според оценките на американските експерти и самите учени, значително увеличение на вредните емисии в атмосферата вече е регистрирано по време на производството на шистов газ поради технологията на хидравлично разбиване на земните пластове.    ", "date": "2019.12.30", "title": "В Германия оценяват възможните мерки в отговор на санкциите на САЩ срещу “Северен поток-2”"}
{"url": "http://www.classa.bg/%D1%81%D0%B2%D1%8F%D1%82/item/404227-%D0%B7%D0%B0%D0%BF%D0%B0%D0%B4%D1%8A%D1%82-%D0%BA%D0%BE%D0%BB%D0%B5%D0%BD%D0%B8%D1%87%D0%B8-%D0%BF%D1%80%D0%B5%D0%B4-%D1%85%D0%B8%D1%82%D0%BB%D0%B5%D1%80,-%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D1%82%D0%B0%D0%BB%D0%B8%D0%BD", "text": "  Няма нищо безспорно в 1939 г. И всеизвестният факт, че Втората световна война започва през тази година с нападението на Хитлер над Полша на 1 септември, се оспорва от някои учени, които твърдят, че началото й е поставено с разделянето на Чехословакия през 1938 г., други го виждат в испанската гражданска война през 1936 г., а трети - още в 1931 г., когато Япония окупира Манджурия. А споровете около случилото се зад дипломатическите кулиси в тая зловеща година, 1939-а,  и днес не стихват. Яростните русофоби у нас се надпреварват да внушават, че войната започва заради Сталин,  който се прегърнал с Хитлер, сключвайки мирен договор с него. СССР бил нападнал и окупирал поляците вследствие на тоя достлук, после финландците и т.н. Не се и споменава дори, че големите западни държави и общо 10 страни в Европа сключват договор с Хитлер доста преди това. Забравят се дори думите на върлия антикомунист и русофоб Чърчил, който е категоричен, че руските армии са били длъжни да влязат в завзетата от Хитлер Полша, за да отдалечат бъдещата  фронтова линия от свои стратегически райони. Подминава се с пълно мълчание и фактът, че когато съветските войски минават границата на Полша на 17 септември, тя вече не съществува като държава и е размазана под немския ботуш.      Днес ви предлагаме със съкращения едно интервю и три неизвестни у нас документа, които хвърлят повече светлина върху случилото се тогава, най-вече по отношение на дипломатическите усилия на СССР да предотврати войната. Но напъните на големите западни държави да насочат нацисткия удар към Русия им изиграва много лоша шега. Особено висока цена за своето късогледство заплащат Франция и Полша, както и ред други европейски страни. Нищо не натрапваме на никого, всеки читател може сам да си изгради свое мнение по споровете. СССР не намери поддръжка от Европа за създаване на антихитлеровска коалиция  Из интервю с председателя на Настоятелския съвет на Руското военно-историческо общество   (Пресслужба на президента на РФ) ТАСС 5 юли 2019 г.        - Пред 80-годишнината от началото на Втората световна война на Запад пак звучат гласове, че отговорност за започването на войната носи не само нацистка Германия, но и СССР - един вид, \"пактът Молотов-Рибентроп\" е дал зелена светлина на Хитлер. Как ще коментирате? - Западните коментатори кой знае защо забравят какво доведе до подписването на съветско-германския договор през 1939 г. И че преди това се е състоял Мюнхенският сговор - когато Англия и Франция през септември 1938 г. дават на Хитлер да разкъса Судетската област на Чехословакия. А вече в средата на март 1939 г. нацистка Германия - пак без да срещне съпротива от западните държави, завзема цялата територия на Чехия, създавайки от Словакия марионетна държава. В този период Москва единствена от всички велики европейски държави не изцапва ръцете си с договори с Хитлер.  Но какво е трябвало да направи след това? Трябвало е да осигури своите национално-държавни интереси, да спре по-нататъшното движение на агресията на Хитлер на изток - към което впрочем така са се стремели Англия и Франция. В Москва са знаели, че следващата жертва на Хитлер ще бъде Полша, а след това Прибалтика. А това би означавало изход за германските войски към съветските граници, при това - в непосредствена близост до Ленинград, Минск, Киев, Одеса - много важни политически, индустриални и културни центрове на СССР. Москва прави по това време максимум усилия, за да създаде коалиция срещу агресора, но не намира разбиране в Лондон и Париж. Съветско-германският пакт от 1939 г. става отговор на мюнхенския сговор. Ако нямаше Мюнхен, нямаше да има и съветско-германски договор за ненападение. Ако се съди по архивните източници, в този момент в Кремъл са смятали по-вероятно събитията да се развият по сценария от Мюнхен: Англия и Франция да принудят Полша да отстъпи на Хитлер \"Данцигския коридор\" и тогава няма да има война. Сега, след 80 години, ние знаем, че Хитлер не е поискал да бъде сговорчив; не по-малко решително е било настроено и полското правителство, което \"гордо и високомерно\", както се изразява в мемоарите си Чърчил, отхвърля всички германски щения. Но през август 1939 г. събитията са могли да се развият по различни сценарии. Именно затова формулировките в секретния протокол към съветско-германския договор са толкова неопределени - \"в случай на териториално-политическо преустройство…\" Сталин се е стремял да не се обвързва със задължения пред Хитлер. Всъщност,  подписвайки договор с Германия, СССР поема само едно задължение - да не напада Германия в  продължение на 10 години. Толкоз.  - Полша става първата жертва на агресия през Втората световна война. Защо Москва се е отнасяла така пренебрежително към Варшава, която е могла да стане съюзник на СССР срещу нацистката заплаха - известно е, че В. Молотов нарича Полша \"уродливото дете на Версайския договор\"?  - Трябва добре да се знае предвоенната история: неприязънта между Москва и Варшава е била взаимна. Освен тежкото наследство от съветско-полската война през 1920-1921 г., през целия период 1920-1930 г. Полша води активна антисъветска пропаганда, имало е и провокации по границите. Именно Полша една от първите сключва с Хитлер договор за ненападение през 1934 г. Нашето разузнаване докладва, че поляците са разработвали дори планове за съвместно с Германия настъпление срещу СССР. А как постъпва Полша след сключването на мюнхенското съглашение? По израза на Чърчил тя действа като \"хиена\": откъсва от Чехословакия част от суверенната й територия - Тешинска област, т.е. фактически е станала съучастник в разделянето на Чехословакия. След всичко това какво са могли да мислят в Москва за позициите на Варшава? Враждебността на полската държава и нейния елит към нашата страна изиграва зла шега на самите поляци, когато те се оказват пред лицето на агресията на нацистка Германия.  - Упрекват СССР, че след договора от 23 август 1939 г. е станал \"съюзник\" на Германия. Най-често се позовават на т.нар. освободителен поход на Червената армия на 17 септември и на названието на договора от 28 септември 1939 г. - \"За дружбата и границата\". Какво мислите по този повод? - Реално действията на РККА на 17 септември са били наистина \"освободителен поход\" в Западна Украйна и Западна Белорусия. Ще напомня, че през 1921 г. Полша откъсва тези територии от Русия, която е изтерзана от гражданската война - тогава под предлог \"борба с болшевизма\" Варшава се опитва да окупира колкото може повече земи и по възможност да възстанови \"Жеч Посполита от море до море\". За тогавашна Полша Западна Украйна и Западна Белорусия са били по същество колонии. И към украинците, и към белорусите тогавашната полска държава се е отнасяла като към \"говеда\" - работни скотове. Вие погледнете документите за това как са живели украинците и белорусите под гнета на полската държава: унижения, затворени национални училища, ополячване… И ярки прояви на антисемитизъм. Неслучайно след началото на операцията на РККА на 17 септември украинците и белорусите започват масово да дезертират от полската армия… Що се отнася до отношенията на СССР и Германия, никакъв \"съюз\" между тях не възниква в резултат на договореностите от август-септември. Избутвайки своите граници на запад, СССР изнася фронта на бъдещата война, отдалечава го от жизнените центрове на СССР с 300 и повече километра. С това СССР ограничава апетитите на Германия за придвижване на изток. Антигерманският характер на съветската акция на 17 септември е бил разбираем например за самия Чърчил. В изказване по радиото на 1 октомври 1939 г. той заявява: \"Това, че руските армии е трябвало да застанат на тази линия, е било съвършено необходимо за безопасността на Русия  срещу нацистката заплаха. Както и да погледнем, тази линия съществува и е създаден Източен фронт, който нацистка Германия не се осмелява да атакува\". В този смисъл всичко, което става между СССР и Германия, е било само временно  примирие преди решаващата битка. Най-умните и далновидни хора на Запад са разбирали това още тогава… - Какво ще кажете за версията, поддържана днес от редица историци, включително в Русия, според която Червената армия сама се е готвела да удари Германия през лятото на 1941 г., но Хитлер изпреварил Сталин? Нали на западните граници на СССР е била съсредоточена огромна групировка съветски войски, а нормална отбрана РККА не е имала, както след това показа настъплението на вермахта? - Това е фалшиво твърдение. При това достатъчно старо - за пръв път тази т.нар. версия изрича министърът на пропагандата на Третия райх Йозеф Гьобелс веднага след нападението над Съветския съюз. Руските и западните историци отдавна разобличиха тази нацистка лъжа. Без да навлизам в подробности, бих искал да посоча само една цифра: в началото на 1941 г. СССР е харчил една трета от произвеждания в страната цимент за построяване на отбранителни линии на новата западна граница (т.нар. линия на Молотов). Ако имахме намерение да нападаме, щяхме да харчим тези ресурси за нещо друго…    Публикува се за първи път   Като смятаме предложението на Франция за приемливо по принцип и продължавайки мисълта на г-н Бон, а също желаейки да поставим солидна база под отношенията между трите държави, ние се опитваме да обединим английското и френското предложения в следните тезиси, които предлагаме за разглеждане на британското и френското правителства: 1. Англия, Франция, СССР сключват помежду си съглашение със срок 5-10 години за задължението да оказват незабавно един на друг всякаква помощ, включително военна, в случай на агресия в Европа срещу която и да е от договарящите се държави. 2. Англия, Франция, СССР се задължават да оказват всякаква, включително военна, помощ на източноевропейските държави, разположени между Балтийско и Черно море и граничещи с СССР, в случай на агресия срещу тези държави. 3. Англия, Франция, СССР се задължават в най-кратък срок да обсъдят и да установят размерите и формите на военна помощ, оказвана на всяка от тези държави в изпълнение на §§ 1 и 2. 4. Английското правителство разяснява, че в обещаната от него помощ за Полша се има предвид агресия изключително от страна на Германия. 5. Съществуващият съюзнически договор между Полша и Румъния се обявява за действащ при всяка агресия срещу Полша и Румъния, или пък изобщо се отменя, като насочен срещу СССР. 6. Англия, Франция, СССР се задължават, след откриването на военни действия да не встъпват в каквито и да било преговори и да не сключват мир с агресора отделно една от друга и без общо съгласие на всичките три държави… Предложенията са връчени на английския посланик в Москва Сийдс на 17 април и на министъра на външните работи на Франция Бон, на 19 април. Вярно. Проверено по инфотелеграма № 549, изпратена в Париж... и подписана от Литвинов (дело 3243, п. 244, фонд на 10-ти отдел, стр. 116-117). 8 май 1939 г.   Публикува се за първи път   Съветското правителство внимателно разгледа последните предложения на великобританското правителство, връчени на съветското представителство на 8 май, и стигна до заключението, че те не могат да послужат за основа на организирането на съпротивителен фронт на миролюбивите държави срещу по-нататъшно разгръщане на агресията в Европа. Мотиви за такова заключение: 1. Английските предложения не съдържат в себе си принципа за взаимност в отношенията с СССР и го поставят в неравностойно положение, тъй като те не предвиждат задължение на Англия и Франция за гаранции за СССР в случай на пряко нападение над него от страна на агресорите, докато Англия, Франция, както и Полша, имат такава гаранция на основание на съществуващата между тях взаимност. 2. Английските предложения разпространяват гаранцията за източноевропейските държави, граничещи с СССР, само върху Полша и Румъния, поради което северозападните граници на СССР от страната на Финландия, Естония, Латвия остават неприкрити. 3. Липсата на гаранции за СССР от страна на Англия и Франция в случай на пряко нападение на агресорите - от една страна, и неприкритостта на северозападните граници на СССР - от друга страна, могат да станат провокиращ момент за насочване на агресията в посока на СССР.       Съветското правителство счита, че за създаването на действителна бариера за миролюбивите държави срещу по-нататъшно разгръщане на агресия в Европа са необходими най-малкото три условия: 1. Сключване между Англия, Франция и СССР на ефективен пакт за взаимопомощ срещу агресора; 2. Гарантиране от страна на тези три велики държави за централна и източна Европа, намиращи се под заплахата на агресора, включвайки тук Латвия, Естония, Финландия; 3. Без сключването на конкретно съглашение между Англия, Франция, СССР за формите и размерите на помощта, оказвана един на друг и на гарантираните държави, пактовете за взаимопомощ рискуват да увиснат във въздуха, както това показва опитът с Чехословакия. 17 септември 1939 г.    Публикува се за първи път   Господин Посланик, Полско-германската война показа вътрешната несъстоятелност на полската държава. В течение на 10 дни военни операции Полша загуби всички свои промишлени райони и културни центрове. Варшава, като столица на Полша, не съществува вече. Полското правителство се разпадна и не проявява признаци на живот. Това означава, че полската държава и нейното правителство фактически престанаха да съществуват. С това прекратиха своето действие договорите, сключени между СССР и Полша. Предоставена сама на себе си и оставена без ръководство, Полша се превърна в удобно поле за всякакви случайности и неочакваности, които могат да създадат заплаха за СССР. Затова, бидейки до този момент неутрално, съветското правителство не може повече да се отнася неутрално към тези факти. Съветското правителство не може също да се отнася с безразличие към това, че еднокръвни украинци и белоруси, живеещи на територията на Полша, хвърлени на произвола на съдбата, остават беззащитни. Заради тази обстановка съветското правителство разпореди на Главното командване на Червената армия да даде заповед на войските да преминат границата и да вземат под своя защита живота и имуществото на населението в Западна Украйна и Западна Белорусия. Едновременно с това съветското правителство възнамерява да вземе всички мерки за това да освободи полския народ от злополучната война, в която той беше хвърлен от неразумните си ръководители, и да му даде възможност да заживее мирен живот.   Приемете, господин Посланик, уверения в съвършено уважение към Вас.        Народен комисар по външните работи на СССР В. Молотов     ", "date": "2019.12.30", "title": "Западът коленичи пред Хитлер, а обвинява Сталин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404208-%D0%BF%D1%80%D0%B0%D0%B2%D0%B8%D1%85-%D0%BE%D1%80%D0%B3%D0%B8%D1%8F-%D1%81-18-%D0%BC%D1%8A%D0%B6%D0%B5,-%D0%B0-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BC%D0%B8-%D0%B8%D0%BC-%D1%80%D0%B0%D0%B7%D0%B4%D0%B0%D0%B2%D0%B0%D1%88%D0%B5-%D0%BA%D0%BE%D0%BD%D0%B4%D0%BE%D0%BC%D0%B8", "text": "Омъжена жена разказа как мъжът ѝ я оставил да прави оргия с 18 мъже, като самият той им раздавал презервативи през цялата нощ. Луси, която е на тридесет и нещо години, разказа за своя опит в секса с многото мъже в подкаста \"Секс дела\". Майката на две деца от Австралия твърди, че е израснала в религиозно семейство и често е фантазирала за секс с непознати. По думите ѝ, съпругът ѝ е дал своята пълна благословия за оргията и я \"подкрепял изцяло\" в реализирането на нейната фантазия.      \"Това винаги води до страхотен секс за нас двамата\", отбелязва жената. След като тя първо опитала секс с десетима мъже едновременно, жената го направила и с 18 наведнъж. Мъжът ѝ пък раздавал кондомите по време на извратеното секс парти. \"Повечето мъже ги виждах за първи път, затова бе приятно да зная, че имаше някой, който да се грижи за моята сигурност. Съпругът ми обича да гледа моите изражения на лицето, тогава той е като дете в сладкарски магазин. Шегува се, че няма проблем да си дава назаем играчките, но само ако му бъдат върнати във вида, в който той ги е заел\", разказва още Луси. По думите на жената, оргиите с мъже ѝ давали истинско чувство на \"власт и удовлетворение\", както и \"чувство за контрол\". \"Част от фантазията е, че аз не познавам тези мъже, те са пълни непознати, затова няма съдене и очаквания. Няма нищо по-хубаво от група момчета, които се редят в редица, за да проникнат в мен, а аз дори не знам техните имена, понякога дори и лицата им не виждам\", разказва още развратната домакиня. Жената е категорична, че и в бъдеще ще продължи да прави оргии с мъже.", "date": "2019.12.30", "title": "Правих оргия с 18 мъже, а съпругът ми им раздаваше кондоми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404209-%D1%82%D0%B8%D1%82%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F", "text": "В последните дни на 2019-та тийнсензацията Тита направи една от най-емоционалните си равносметки. Младата певица, която до момента е сбъднала не една или две свои професионални мечти, издаде и нещо от личния си свят.   \"Удовлетворена съм от нещата, които направих през тази година. Беше много трудна, но ми даде възможност да направя неща, които съм искала\", заяви Тита в тв интервю по Нова телевизия. И добави:     \"Мечтите се сбъдват. Хората казват: \"Внимавай какво си пожелаваш\". Много исках да направя баладична песен и съдбата ми го предостави. Много съм щастлива от това\". \"Първият човек\" даде по-различна насока на моята кариера. Заради нея се случва и първият ми самостоятелен албум\", добави още хитовата певица, която сподели, че емоционалните състояния и признания, които прави в песента, са реално преживени от нея и в живота.", "date": "2019.12.30", "title": "Тита разтърси с признания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404210-%D1%81%D0%B5%D0%BA%D1%81-%D0%BC%D0%B0%D1%88%D0%B8%D0%BD%D0%B0-%D1%81%D1%80%D0%B5%D0%B4-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8%D1%82%D0%B5", "text": "Според британския таблоид Daily Star белгийският национал се срещал с тази жена още по времето, когато пазеше на вратата на Челси. Двамата са станали любовници, няколко седмици след като стражът започнал да живее заедно с тогавашната си приятелка Марта Домингес. В същото време съседката Елза Айзък е била омъжена, но се е виждала с вратаря, когато пребивавал в хотели преди мач. Тя твърди, че Куртоа се е опитал да я убеди да направи аборт, когато разбрал, че е бременна. Белгиецът прекъснал всякаква връзка с Айзък след трансфера си в Реал (Мадрид) и досега отказва да признае бащинството си над малкия Енцо, който е роден през септември 2017 година. Куртоа пази за Реал от лятото на 2018 година. През април 2017 година стражът заряза тогавашната си приятелка Марта Домингес, докато е била бременна с второто им дете. Причината за това е връзката му с момичето, на което двойката плащала, за да се грижи за кучето им – 18-годишната Дилейни Ройл. През февруари тази година папараци хванаха как любовчията Куртоа среща с красивата испанска водеща Алба Карийо. СМалко след това вратарят тушира в кревата си чернокосата сексбомба Лиз Емилиано. Тя също не се задържа дълго около Куртоа, който след това свали поредната хубавицаНяколко месеца по-късно пък белгиецът заби италианския модел Сара Солдати.", "date": "2019.12.30", "title": "Секс машина сред футболистите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404211-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BA%D0%BE%D0%BB%D0%B0-%D0%BD%D0%B0-%D1%84%D1%8E%D1%80%D0%B5%D1%80%D0%B0", "text": "Немците винаги са знаели как да правят коли. Времената на Адолф Хитлер в това отношение не са изключение. Автомобилите за първите лица на държавата и представители на най-висшата номенклатура - това винаги е много отговорно нещо. \r\n   \r\n   Така и в Третия райх е създаден автомобилът Mercedes-Benz 770K специално за ръководството на държавата. Колата се появява през 1938 г. и впоследствие се превръща в любимия автомобил на Хитлер. \r\n   \r\n   Веднага си струва да отбележим, че Mercedes-Benz 770K не е направен лично за Адолф Хитлер и не по негова лична поръчка, както твърдят няколко популярни мита в мрежата. Автомобилът е създаден като автомобил за първите лица на държавата. \r\n Първият Mercedes-Benz 770K е пуснат през 1938 година. Фюрерът харесал колата и проектът получил зелена светлина. Общо са създадени шест такива коли и в тях са се возили само най-видните нацисти. \r\n   \r\n От техническа гледна точка, Mercedes-Benz 770K е бил истинско произведение на инженерното изкуство на своето време. Първо, колата била лимузина, но можела бързо да се превърне в кабриолет. Второ, всички важни части за движението на автомобила били дублирани. \r\n Всичко това се отразило на тежестта на колата, а така също и на цената. Мерцедесът на Хитлер е задвижван от 7,7-литров двигател с мощност от 230 конски сили. \r\n Интересен факт: Mercedes-Benz 770, освен на изтъкнати нацистки лидери, е бил собственост и на тогавашния папа, както и на императора на Япония Хирохито. \r\n \r\n Колата е била бронирана от всички страни. Отзад е била поставена най-дебелата броня. Прозорците на Mercedes-Benz 770K били бронирани. За своето време машината за Хитлер имала един от най-добрите показатели за защита срещу балистични повреди. Единственото незащитено място е горната част на колата. \r\n   \r\n   Такъв Mercedes-Benz струвал около 40 хиляди тогавашни марки. За сравнение „плебейският“ Фолксваген „Бръмбар“ струвал около хиляда марки. Автомобилът се използвал от Адолф Хитлер предимно за държавни пътувания, както и за официални събития. \r\n           Всъщност моделът 770 е един от най-известните и разпознаваеми автомобили на производителя, до голяма степен благодарение на многобройните документални кадри. \r\n", "date": "2019.12.30", "title": "Любимата кола на фюрера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404212-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Очаква ви добър ден, когато дори слънцето ще се усмихва между облаците във ваша чест. Възможни са подаръци от близки хора, покани за гости и неочаквана изненада от колега. Ако нервната ви система издържи на всичко това, значи сте истински герой. Основното нещо е, да помагате на другите, да вярвате в себе си и да не си позволявате да мързелувате. Трябва да контролирате всяка своя стъпка, за да не се отклоните по пътя към целта. Ако почувствате, че сте уморени, по-добре си починете и намалете дейностите. Очаква ви, успешно решаване на проблеми с недвижим имот, ремонт и преместване. Вечерта, може да имате неприятен разговор с хора, на които не вярвате. Очаква ви отличен ден, за активна работа и учене. Не забравяйте за нещата, които изискват умствено напрежение. Точно те, ще ви отведат на ново ниво в професията. Значително ще напреднете в кариерата, което ще увеличи доходите и ще укрепне репутацията ви. Вечерта, чакайте изненада от романтичен характер.   Спешно трябва да се захванете с нови и вълнуващи неща, които да ви доведат до успех. Вашето поведение в личния живот, може да се превърне в пречка за хармоничните отношения. Понякога сте твърде упорити и уверени в себе си, уви, не там където наистина е необходимо. Вечерта, очаквайте предложение за полезно сътрудничество, от стар приятел. Не влизайте в конфликти с хора, с които все още ви предстои дълго време да работите. Успех ви очаква, в творческата работа, а не в монотонният труд. Благодарение на близките хора, ще може да реализирате финансовите си планове. Инвестициите, ще бъдат изгодни. Само не купувайте нещо скъпо и ненужно. Денят, ще бъде успешен, ако не се отклоните от установените традиции. Имайте предвид, че това не е естествено придържане към принципите, а гъвкавост на ума и логиката. Предстои дълго време да общувате в интернет, докато намерите хора, които ще ви подкрепят във всичко. Самоувереността в любовта няма да ви помогне, да укрепите отношенията си с избраника. Очакват ви големи бизнес възможности, късмет във финансите и бизнес пътуване, което ще повиши авторитета ви. Има шанс, да подобрите жилищните си условия, да купите всичко нужно за ремонт или да продадете ненужен имот. Може смело да споделяте своите фантазии и идеи с бизнес партньорите си. Вашите виждания, ще са близки по много начини, което е път към успеха.   Трябва да станете експериментатор във всичко, което правите. Старото и минало, не ви интересуват и това е отлично. Изненадите в личната сфера, ще ви отворят очите, за неща, за които често сте мислили. Не се съсредоточавайте върху собствените си неуспехи, иначе ще загубите вяра в себе си и в новата си любов. Вечерта е подходяща за медитация.   Възползвайте се от всичко, което се изпречи на пътя ви. В началото на деня, ще имате възможност да консолидирате идеите си и да планирате неща за целият сезон. Интелектуалните игри и задачи, ще ви помогнат да развиете интуицията си, както и да получите изгодни предложения. Увереност в любовта , няма да ви навреди, но прекомерната критичност и снобизъм избягвайте. Трябва да се изолирате от всичко, което не ви харесва. В противен случай, ще зациклите упорито върху ненужни връзки, работа и преживявания. Хазартът и парите, днес могат да ви подтикнат към незаконни действия. Имайте предвид, че след това, сами ще трябва да се измъквате от такива ситуации. Влиятелните запознанства, няма да помогнат. Препоръчително е, да се възползвате от всички възможности, които съдбата хвърля щедро на пътя ви. Не толкова често имате късмет, така че не бъдете лекомислени. Ще ви бъде необходима решителност в любовта, за да не разочаровате избраника си. Ако искате да направите предложение за брак, тогава покажете находчивост. Може да се изкачите на всеки връх, пред които сте изправени. Дори ще успеете да организирате събитие, от което пряко ще зависи кариерата ви. Ситуациите, ще се развиват бързо, така че не се притеснявайте и паникьосвайте. Важните въпроси, трябва да са ви приоритет, а всичко ненужно изхвърлете.", "date": "2019.12.30", "title": "Дневен хороскоп 30 декември"}
{"url": "http://www.classa.bg/%D1%81%D0%B2%D1%8F%D1%82/item/404213-2019-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%BE%D1%82-%D0%B3%D0%BE%D0%B4%D0%B8%D0%BD%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%B2%D0%B8%D0%BC", "text": "Понякога една снимка казва повече от хиляда думи. Ето някои от най-запомнящите се събития на годината, запечатани в снимки.   Борбата за власт продължава   Сълзи за краля на модата   Гневът на \"жълтите жилетки\"   Трагедията в Крайстчърч   Петъци за бъдещето   Парижката Света Богородица в пламъци   Брекзит победи Тереза   Ръкостискане за пред света   Горяха зелените дробове на планетата   Полиция срещу граждани   Вратата, която спаси човешки животи", "date": "2019.12.30", "title": "2019: Събитията от годината, които няма да забравим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404214-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B8%D1%81%D0%B8%D1%8F", "text": "  Св. Анисия била родом от гр. Солун. Тя била надарена с всички земни блага. Родителите й били добри, благочестиви и твърде богати, проявявали големи грижи за нейното възпитание, и тя от детство обикнала Бога повече от всичко на света. С радост изучавала Неговия закон, усърдно се стараела да изпълнява Неговата воля. Нейният ум и красота били необикновени; тя бързо напредвала във всички науки и родителите й на могли да се нарадват на дъщеря си. Но още от ранна младост Анисия преживяла голяма скръб: тя се лишила от добрите си родители. След смъртта им тя останала едничка наследница на грамадното имение. Паднало й се насметно количество всякакви богатства: имоти, пари, златни и сребърни съдове, многоцветни облекла, украсени със злато и бисери. Но това богатство не радвало Анисия, а я плашело. Тя знаела, че в богатството има много изкушения, че то често възбужда в човека гордост и пустославие и че лесно отдалечава от Бога. Боейки се от тия изкушения, Анисия непрестанно молела Бога за помощ, молела Го да я упъти да употреби даруваното богатство за полза, а не за погубване на душата си. Най-после решила да раздаде всичко на бедните. Продавайки имуществото си, тя не определила цената му, а казала на търговеца:     - Помни, че се продава имотът, който принадлежи на бедните и сиромасите! И поради това дай такава цена, каквато следва, защото Господ обича справедливостта и отплаща по справедливост! След продажбата Анисия започнала да раздава пари на бедните. Тя посещавала болници и затвори, носейки на нещастните щедри помощи. Но не само с пари помагала Анисия – тя прислужвала на болните, давала им лекарства, превързвала им раните, служела им с усърдие и любов. Като раздала богатството си, тя сама почнала да живее в крайна бедност, като прекарвала дните в работа, а нощите в молитва. В тая доброволна бедност, сред лишения от всякакъв род, тя почувствала повече душевна радост, отколкото мнозина богати в разкошните си дворци, защото не богатството съставя щастие за човека, а спокойната съвест и вътрешния мир. В това време имало ужасно гонение против християните и който убивал християнин, не се смятал по закона виновен в убийство. Веднъж Анисия отивала на църква и забелязала на улицата необикновено явление: тоя ден езичниците извършвали някакъв идолски празник. Един войник видял Анисия и извикал да спре, понеже искал да я принуди да принесе жертва на идола. Изплашената девойка се прекръстила. Войникът я запитал: - Коя си ти и къде отиваш? – Аз съм рабиня Христова и отивам на църква – кротко отговорила Анисия. – Няма да те пусна – казал войникът. – Принеси жертва на нашите богове! – и след това я хванал, за да я заведе в езическия храм. Анисия се съпротивила. Тогава той извадил меча си и я убил (298 г.). Самите езичници укорили войника за неговото жестокосърдие, като видели убитата невинна млада девойка. Християните с благоговение погребали тялото й.", "date": "2019.12.30", "title": "Св. мъченица Анисия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404215-30-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1699 г. - С указ на император Петър I в Русия е въведено летоброенето от Рождество Христово.   1703 г. - При земетресение в Токио загиват около 37 000 души.   1853 г. - САЩ купуват от Мексико южната част на Аризона и Ню Мексико   1877 г. - Избухва Трънското въстание с ръководител капитан Симо Соколов.   1888 г. - Основана е Австрийската социалдемократическа партия.   1899 г. - Открит е футболният стадион Айброкс в Глазгоу, Шотландия.   1922 г. - Образуван е Съюзът на съветските социалистически републики (СССР).   1924 г. - Едуин Хъбъл оповестява съществуването на други галактики.   1927 г. - Открито е метрото на Токио - първото в Азия.   1927 г. - Руският химик Сергей Лебедев за първи път публикува метод за получаване на синтетичен каучук.   1943 г. - Втората световна война: При петата бомбардировка на София от британско-американската авиация загиват 75 души, а над 90 са ранени.   1946 г. - В СССР е включен първият ядрен реактор.   1947 г. - Под натиска на СССР, кралят на Румъния Михай I принудително абдикира и страната е обявена за народна република.   1951 г. - С постановление на Министерски съвет в България се регламентира опазването на паметниците на културата и музейното дело.   1953 г. - В САЩ е пуснат в продажба първия цветен телевизор.   1956 г. - Приключва официалното преброяване на населението в България, според публикуваните на 17 януари 1957 г. резултати общият брой на населението е 7 629 254.   1963 г. - Открит е нефтохимическият комбинат край Бургас.   1964 г. - Започва работа като постоянен орган на ООН Конференцията на ООН за търговия и развитие.   1967 г. - В България е въведена петдневна работна седмица.   1972 г. - След заповед на американския президент Ричард Никсън се прекратяват бомбардировките на Виетнам   1985 г. - Астрономът Стивън Синот открива Пък - спътник на Уран, използвайки снимки заснети от Вояджър 2.   1992 г. - НС избира за министър-председател на България професор Любен Беров от мандата на ДПС.   1993 г. - Ватиканът и Израел установяват дипломатически отношения.   1999 г. - В Лондон маниак атакува с нож Джордж Харисън (Бийтълс) и съпругата му.   2002 г. - Изключен е Втори реактор на АЕЦ Козлодуй.   2005 г. - Открита е отсечката Шумен - Каспичан от автомагистрала Хемус.   2006 г. - В Ирак е екзекутиран чрез обесване бившият държавен глава Садам Хюсеин, осъден на смърт за геноцид.   2013 г. - Извършен е атентат в троллейбус в град Волгоград (Русия)    ", "date": "2019.12.30", "title": "30 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/404216-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BB%D0%B8-%D1%81%D0%B5-%D0%B5%D0%B2%D1%80%D0%B5%D0%B8%D1%82%D0%B5-%D0%B4%D0%B0-%D0%B6%D0%B8%D0%B2%D0%B5%D1%8F%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Еврейските общности в Германия са силни и имат отчетливо присъствие в обществото. На много места има нови синагоги. 2019-а не отмина обаче без антисемитски прояви.  Значи ли това, че евреите отново са застрашени?       Да, казва Маргита Нойвалд-Голинг от еврейската общност в Кьолн. Тя се сблъскала с антисемитизъм в училище, когато един учител й казал: \"при Хитлер щеше да свършиш в газовата камера\". Подобни случаи изобщо не са рядкост, посочва тя. Нойвалд-Голин, която е дългогодишна вицепрезидентка на Европейския съвет на \"Женската международна ционистка организация\"(WIZO), държи да се прави разлика между омразата към евреите и антисемитизма. \"Антисемитизъм за мен е изкуствена и наукообразна дума. Зад нея обаче всъщност се крие омраза към евреите и то само към тях.\" По сходен начин отговарят и други евреи, когато бъдат попитани дали са ставали жертва на антисемитизъм. Възрастна еврейка от Франкфурт споделя, че преди няколко седмица съседка, която познава отдавна, я заговорила и я наругала заради позицията на Израел спрямо ивицата Газа. \"Познавам я от десетилетия, гледах как растат децата й.\" Берлинският равин Йехуда Тайхтал пък неотдавна както си вървял с децата си по улицата, наруган и заплют от двама мъже, по всяка вероятност от арабски произход. Такова ужасно нещо не бива да се случва на никого, казва той. Поведението на политиците е необяснимо Ежедневен антисемитизъм - нещо нормално в Германия през 2019-а година. На проведения наскоро в Берлин конгрес на еврейските общини не се отправят обвинения, страх няма. Но се усеща възмущение от изявленията на политиците. Никой не проявява разбиране към това, че след ужасното нападение срещу синагогата в Хале на девети ноември, на най-големия еврейски празник Йом Кипур, политици говорят за \"невъзможно\" деяние. Четири месеца по-късно председателят на Общинския съвет в Касел Валтер Любке, неевреин, бе застрелян от дясноекстремист. \"Естествено никой от нас не може да си представи атентат срещу синагога\", казва Йозеф Шустер, председател на Централния съвет на евреите в Германия. Но от бруталното убийство на Любке \"стана ясно, че от дясноекстремистките  нападатели може да се очаква всичко възможно, дори невъзможното\". \"След атентата в Хале бях крайно шокирана от това, че високопоставени политици заявиха като че ли изпълнени с изненада, че дясноекстремистите са антисемити. Как е възможно това!\", казва Симоне Рафаел от фондацията \"Амадеу Антонио\". Според нея обществената представа за тази заплаха е напълно погрешна - евреите разбират това.     В Германия броят на антисемитските нападения с политически мотиви расте отдавна. А и никога не е бил малък. През 2003-а десни екстремисти планират атака срещу синагогата в Мюнхен, през 2010-а е запален пожар в Новото еврейско гробище в Дрезден, през 2018-а един еврейски ресторант в Кемниц е замерян с камъни. Това са най-известните случаи. По данни на Федералната криминална служба, през 2011-а година е имало 1691 нападения срещу евреи, през 2018-а те са били 1799. \"През 2019-а пак ще има увеличение\", прогнозира президентът на Службата Холгер Мюнх. Той допълва също, че над 80 процента от антиеврейските атаки са извършени от десни екстремисти.     Как се отразява това на германските евреи? \"Еврейските общности се чувстват в Германия у дома си\",  казва Йозеф Шустер. \"Оръжията и бомбите няма да ни разубедят. Който не иска в тази страна да живеят евреи, нека сам да напусне страната.\" \"Винаги готовите куфари\" Още от създаването на Федералната република за живеещите тогава в Германия евреи дълго време се говори, че са \"с винаги приготвени куфари\". Това звучи неуместно от гледна точка на разцвета на повече от стоте еврейски общности в страната с около 100 000 членове,последван от притока на евреи от Русия и Източна Европа след 90-те години. Днес в Германия има нови синагоги и еврейски домове с разнообразна социална и културна програма. Думите за куфарите изглеждаха неуместн до терористичната атака в Хале. \"Куфарите отдавна са разопаковани\", казва Шустер. \"Но един или друг вероятно се замисля къде са му прибрани куфарите.\" След нападението в Хале реагираха и вътрешните министри на федералните провинции. Ужасът от това, че синагогата в Хале (градът е с определено дясноекстремистко присъствие) на празника Йом Кипур е била без полицейска охрана, трябва да предизвика вземане на съответните мерки: повече полицейска защита, строителни мерки за сигурност. Защитата е едно, а последователните действия на следователите и правосъдието - друго, отбелязва Шустер. Той има чувството, че правосъдието като че ли \"не вижда добре с дясното око\". Говори за присъди, при които деянието е подбудено от \"класически антисемитски мотиви\", при които обаче съдиите много се стараели да намерят доводи за смекчаване на наказанието. \"В такъв случай липсва назидателният ефект. Толкова по-благодарен съм за инициативата на Бундесрата, а и на министерството на правосъдието\", отбелязва той, имайки предвид искането на политиците след нападението в Хале. Тяхното настояване е  антисемитските мотиви изрично да бъдат упоменати в наказателното право като утежняващи санкцията. Всеки случай трябва да бъде докладван По отношение на наказателното преследване следователите изрично настояват пред засегнатите да съобщават за всеки отделен случай. Това би помогнало за разкриването на черната статистика, взаимовръзките и развитията. \"Ще имаме по-ясна представа за нещата, ако се подават жалби\", посочва Мюнх. \"Колкото повече знаем, толкова по-добре ще можем да се ориентираме.\" За момента, както посочва президентът на Федералната криминална служба, разкриваемостта при антисемитските деяния е 46 процента. Типичният извършител е мъж, над 30-годишна възраст. При около половината от случаите извършителите вече са известни на полицията. Нужни са и други мерки - срещу антиеврейската омраза и \"разюзданите кампании\" в мрежата, за повече разяснения в училище, при подхода срещу десния екстремизъм по стадионите, при интеграцията на мюсюлманите от традиционно враждебно настроени към евреите и към Израел страни. \"Имаме нужда от повече звена за консултация и повече компетентност за адекватна реакция на подобни антисемитски нападения\", казва Симоне Рафаел. \"Все пак вече има някои много добри структури.\" Тя би могла само да препоръча на засегнатите да се обърнат към някоя от съществуващите служби и да потърсят там помощ.", "date": "2019.12.30", "title": "Страхуват ли се евреите да живеят в Германия?"}
{"url": "http://www.classa.bg/%D1%81%D0%B2%D1%8F%D1%82/item/404217-%D0%BD%D0%BE%D0%B2%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BE%D0%BA%D0%BE%D0%BB%D0%BE-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "Турция не може да се справи със задаваща се нова вълна от сирийски бежанци, които бягат от ожесточените боеве в Идлиб, предупреди турският президент Ердоган. Той иска предоговаряне  на мигрантското споразумение с ЕС.       Идлиб е под обстрел. От седмици наред се водят ожесточени боеве за сирийския регион - последният бастион на джихадистките бунтовници. Артилерийските изстрели, ракетите и бомбите, пуснати от въздуха, унищожиха големи части от селищата в района. С оглед на продължаващото настъпление на сирийските и руските войски, сирийско-американската медицинска асоциация затвори две големи болници. Освен това, както заяви за Дойче веле говорител на организацията “Медико интернационал”, през последните седмици умишлено са били атакувани около 100 болници. При тези обстоятелства все повече хора са принудени да избягат - по данни на неправителствената организация “Риспонс координейшън груп” от ноември насам около 217 000 души са напуснали домовете си. Предупреждение от Турция Турският президент Реджеп Тайип Ердоган предупреди, че се задава нова вълна бежанци от Сирия. Както през 2015 г. , очаква се скоро голям брой сирийци да се отправят към Европа. Заради бомбардировките над 80 000 души са били принудени да напуснат сирийската провинция Идлиб и вече са на път към турската граница. Ердоган съобщи, че този път страната му няма да е в състояние да поеме този огромен наплив. \"Негативният ефект от натиска, който изпитваме, ще бъде почувстван от всички европейски страни, особено от Гърция\", заяви Ердоган. Както съобщава \"Зюддойче цайтунг\", очевидно в отговор на това предупреждение канцлерката Ангела Меркел възнамерява да посети Турция идущия месец. Засега обаче няма официално потвърждение от федералното правителство. Ако това пътуване се осъществи, Меркел ще настоява пред Ердоган да запази условията по споразумението за бежанците, което ЕС и Турция сключиха през март 2016 г. Ердоган иска предоговаряне на споразумението Споразумението предвижда Турция да осуетява опитите на бежанците с помощта на каналджии да се придвижат от сирийска територия към гръцките острови. В замяна на това ЕС обеща да предостави 6 милиарда евро до 2018 г. за подобряване на условията на живот на бежанците в Турция. Освен това Турция се задължава да връща обратно лицата, които не получат право на убежище. Срещу всеки депортиран в Турция бежанец страните от ЕС се задължават да приемат по един сирийски бежанец директно от Турция. ЕС заяви също така, че е готов да преговаря със страната за премахването на визовите изисквания за турските граждани и приемането на Турция в ЕС.     Турция настоява за предоговаряне на Споразумението с оглед на задаващата се нова вълна от бежанци. Още през лятото Ердоган се закани, че ще отвори вратите към Европа, ако не получи от повече подкрепа в грижите за бежанците, живеещи в страната. До този момент Турция е подслонила около 3,6 милиона сирийски бежанци. При посещението си в Турция и Гърция в началото на октомври  германският министър на вътрешните работи Хорст Зеехофер беше запознат с новите искания на Анкара. Те се свеждат до следното: повече пари за издръжката на нарастващия брой бежанци, облекчаване на визовите условия за турските граждани, напредък в разширяването на митническия съюз и помощ при изграждането на зона за сигурност на сирийска територия. Засега споразумението е изпълнило своята цел, казва социологът и експерт по миграцията Джералд Кнаус и допълва, че след влизането му в сила едва няколко сирийци са успели да преминат границите на ЕС. От близо 50 000 души, достигнали до гръцките острови тази година, по-малко от една трета са били сирийци. Според Кнаус мнозинството сирийци, живеещи в Турция, не са готови да тръгнат към Европа: „Докато се чувстват защитени в Турция, имат достъп до здравната и образователната система и получават социални помощи, те ще си останат в страната\", смята Кнаус. Но за целта Турция ще трябва да продължи да получава финансова подкрепа от ЕС. Без финансова помощ от ЕС ситуацията в Турция ще се влоши, твърди Кнаус. И двете страни нямат интерес от това. Ето защо се принуждават да си сътрудничат. Освен това Споразумението дава на Съюза известна свобода на действие, която той би загубил, ако то бъде предоговорено. И същевременно в такъв случай той ще бъде зависим от турските решения. Гърция очаква около 100 000 нови бежанци идущата година да потърсят приют на островите й. Само през последните шест месеца страната е приела 45 000 нови бежанци, съобщи говорителят на правителството Манос Логотетис. Предизвикателства пред ЕС За страните от ЕС това означава, че бързо ще трябва вземат решения дали да приемат или да отхвърлят молбите за убежище на хората, които пристигат на гръцките острови. Кнаус твърди, че от 2016 г. насам броят им значително е намалял. През изминалата година средно 14 души на месец са били депортирани обратно. Това допълнително увеличава натиска върху гръцката система за предоставяне на убежище, която в момента е изправена пред колапс. В бъдещите преговори е заложена на карта не само съдбата на сирийските бежанци, твърди Кнаус: „Ако споразумението между ЕС и Турция се провали заради отстъпки от страна на Съюза, който би пренебрегнал в такъв случай собствените си ценности, никой вече няма да може да защити надеждността на Конвенцията за бежанците в световен мащаб.\"", "date": "2019.12.30", "title": "Ново напрежение около сделката с Турция за бежанците"}
