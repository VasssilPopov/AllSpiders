{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392200-%D1%80%D0%B5%D0%B6%D0%B8%D0%BC%D1%8A%D1%82-%D1%81%D0%B8-%D0%BE%D1%82%D0%B8%D0%B2%D0%B0,-%D0%B2%D0%B0%D0%B4%D0%B5%D1%82%D0%B5-%D1%81%D0%BC%D0%B5%D0%BB%D0%BE-%D0%B7%D0%B0%D0%BF%D0%B8%D1%81%D0%B8-%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8", "text": "Министърът на културата Боил Банов има уникалната възможност да влезе в българската история като първия осъден за корупция политик       След тридневната постановка “Ало, плаче ми се”, Боил Банов публично призна, че Ангел Ангелов никога не го е рекетирал. А трети лица ходили при него и му казвали, че Ангелов има записи и ще го разкатае. Все още като министър на културата, Боил Банов демонстрира пред медиите завиден набор от епитети и квалификации, с които показа и културата на министъра. Оправда се, че не бил помияр, но служителят на МОН Ангел Ангелов бил рекетьор, бандит, мръсник, а Елена Йончева сравни с Цола Драгойчева.     Боил Банов, министър на културата, в „Тази сутрин“ по bTV:   От изказването на Банов рабираме, че той се занимава с интриги, клюки, слухове и клевети. Казали му, че го рекетират! Преди дни същият Боил Банов, след пресконференцията на БСП, в която бяха изнесени данни уличаващи го в корупция, министърът на културата даде спешен брифинг в сградата на Министерски свъет. Пред медиите тогава бе категоричен, че не разпознава дали гласът от записът е негов, защото не бил експерт. Днес твърди нещо въвсем различно – че гласът от записа е негов, но записът бил манипулиран и нагласен. Явно за два дни г-н Банов се е преквалифицирал и в експерт-монтажист на аудио записи.   Боил Банов, bTV:    И още нещо! От самия Банов разбираме, че той не е сам в Министерство на културата, а на терен там действа и цяла малка организирана престъпна група.   Боил Банов: „   Появи се и държавният служител Ангел Ангелов, спряган от Боил Банов за рекетьор и информатор на БСП по аферата “Ало, Банов съм”.  В записа “Ало, Банов съм” се чува как глас, за който се предполага, че е на Боил Банов, настоява за спестяване на неустойка на фирмата изпълнител на проекта за Ларгото в София. Банов заяви, че от години е бил изнудван от Ангелов. В четвъртък подобни твърдения отправи и директорът на Изпълнителна агенция “Оперативна програма “Наука и образование за интелигентен растеж” Кирил Гератлиев. В телевизонно участие Гератлиев каза, че Ангелов е заплашвал него и агенцията, след като бил уличен в изнасяне на информация, без доказателства по твърденията си. Конкретните два проекта, според Герталиев, от които се интересувал Ангелов, били на обща стойност над 83 млн. лева. В своя позиция, изпратена до NOVA, днес Ангелов отправи обвинения към настоящия си пряк началник в Министерство на образованието и науките – Кирил Гератлиев.   Ангел Ангелов:    Много е възможно Ангел Ангелов да е… агент на служба. И тогава ще се предполага, че разполага с много други записи и документи, уличаващи високопоставени в корупция. Впрочем, във всяка една институция има агенти на служби – и на Национална сигурност, и на Националното разузнаване, и на други.   Какво друго му остава на народа да извика тогава, освен:    Гражданите, които подават сигнали, агентите, свидетелите, журналистите, политическите лица и хората, които разбулват корупцията и я навират в очите на обществеността, сега се нуждаят повече от всякога от силна подкрепа. Подкрепата за Елена Йончева от колегите й в парламентарната група на БСП не трябва да се изчерпва с прочитане на разписана декларация, защитни тези и опровержения на атаките срещу нея пред медиите, а със солидарност. Солидарност, изразяваща се в подобни на нейните действия.   Нередности има в цяла България. Нека всеки един депутат изнесе данни за корупция от своя избирателен район! Нима няма сигнали, нима няма безобразия, нима няма корупция? Тогава на всички ли ще повдигнат обвинения, всички изнесени данни за незаконосъобразни и престъпни действия и деяния по места ли ще обявят за “фалшива новина”? В това се изразява истинската солидарност – да имаш смелостта да се поставиш на мястото на другия и да покажеш, че не се страхуваш да застанеш до него в битката, която заедно да изведете до край. Не зад него, а до него – рамо до рамо! Останалото е приказки на вятъра.    ", "date": "2019.02.01", "title": "Режимът си отива, вадете смело записи и документи!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392195-%D1%81%D1%82%D1%80%D0%B0%D1%85-%D0%BE%D1%82-%D1%82%D1%80%D1%83%D0%BF%D0%BE%D0%B2%D0%B5", "text": "Най-добре да изкопаят една дупка - и да оставят хората да се вглеждат в нея         17 проекта кандидатствали да „заемат“ мястото на съборения мавзолей на Георги Димитров.   Направиха вече един опит по време на Председателството - с „Бронзовата къща“. Резултатът беше плачевен.  А нужно ли е изобщо нещо да поникне там? Оставете мястото пусто.    И всеки сам да преценява внушението/смисъла на тази празнота.  Да си каже - може би - че нищо не е останало от „онова“ време.  Или, че нищо не се е случило/състояло после?  Или, че пустошта е победила… побеждава?  Ако пък толкова много искат да оставят следа, една семпла колона ще свърши добра работа – и да я изпишат с числа: броят на избитите антифашисти, броят на избитите антикомунисти, броят на оскотелите от бедност клетници към днешна дата.  През 1991 година известни лица на СДС, между които най-активен беше Георги Марков, решиха да направят концерт пред мавзолея – нещо като прощаване с комунизма.  Много им се искаше някак да одраскат и самия мавзолей – още нямаха сила да го разрушат, но поне да го одраскат.  Дойдоха за съвет в офиса ми в парк-хотел „Москва“. И аз им дадох следната идея: да направят миниатюрно копие на мавзолея от стиропор, да го издигнат нависоко и там да го взривят.  Така и направиха – взривяването беше предавано по телевизията, публиката се радваше, макар че, всъщност, си беше доста нелепо.  Взривяваш стиропор - а онова чудовище тънко се подсмихва.  Истинското събаряне беше не по-малко нелепо - успяха едва от втори опит, а искаха да изглеждат триумфално сред прахоляка.  Украинците - дори те - вече изкарват пари от Чернобил.  Направиха от него туристическа атракция и здраво печелят. То е все едно да печелят от групови посещения в Ада.  Нашите дървени глави обаче се уплашиха от един балсамиран труп. А можеха също да печелят от мавзолея.  Посещения при труп не укрепват вярата в комунистическия идеал – но и това не схванаха те.  Сякаш преди влизането им в политиката тайно са им прилагали част от операциите при балсамирането - най-напред с остър предмет през носа се изважда главния мозък.  Не, други ще са причините да разкарат мумията, а сетне и мавзолея.  Ето една: да не им напомня какви послушковци са били, какви примерни манифестанти, без нито една неправоверна мисъл в главиците.  И какви са станали след Промяната - какви отцеругатели, какви отстъпници от Вярата, която здраво ги е хрантутила, какви примати на лъжедясното.  Можеха да оставят мавзолея дори и с мумията.  И с помощта на посетителите да съставят една История на Паметта. Можеха дори да събират в един компютър оригинални вицове за мавзолея, а имаше наистина разкошни, още в „ония“ години.  Да ви припомня един.  Учителка завежда деца от начално училище да видят мавзолея отвън и накрая задава сакралния въпрос: знаят ли кой се излежава вътре.  Дечицата мълчат и тя се опитва да им подскаже: „Вътре е видният деятел на международното комунистическо движение…/мълчание/… Вождът на българския народ…/мълчание, ах, тъпанарчета милички/ … другарят Ге… /мълчание/ Геор… /мълчание/ Георги…“  „Парцалев!“ - реват децата.  Плашеха се от трупове, а, всъщност, от себе си, бяха комплексари, сбърканяци - по-добре разкарайте всичко, и мумията най-напред, защото боде паметта им.  Между другото, първият човек, който се качи на трибуната на мавзолея след 10 ноември 89-а не беше Плевнелиев - ами Йоло Денев, същият, при това надянал маска на Живков.  Доста смела постъпка, като се има предвид, че по същото време късно опрашения като демократ Асен Агов клечеше на стъпалата пред БНБ на комунистически митинг.  Тия превръщенци нямаха куража дори на един Йоло - а ще променят системата.  И, въпреки всичко, цапаха пейзажа десетина години, като само събаряха и крадяха през това време.  Ония от лявата върхушка бяха същите - и те напираха да се бута мавзолея, макар да не го изричаха гласно.  Те пък са едни балеринки, и досега не са дали честна, обективна оценка на БКП, на вождовете ѝ - между които и Димитров.  Гънеха се и пред Живков - да не би да се върне някак. А той в известна степен наистина се върна.  Идейка: някоя добре охранена социологическа агенция може да направи вълнуваща анкета: Ще гласувате ли за Живков, ако той /някак/ се яви на изборите?  Защо, все още, не могат да избият този човек от главите на хората, защо?  Защото някакви безплътни сенки си мерят боя и досега пред Времето.  Перестройчиците мразеха Живков, но на колене.  Другите пък навлеци вече 30 години мразят Времето, самото Време - и те уж са ербап, но все се влачат на колене.  Симпатиите към Живков, всъщност, са храчка по сурата на Преходниците.  Не се ли отвращавате, че за 30 години една свястна доктрина не успяха да съчинят, вкупом дори.  Пумпали безподобни - един самолет не могат да купят без да се изподраскат, какво остава за другото.  В крайна сметка, от една мумия се уплашиха, можете да си представите какви храбреци са.  А тя бе само един от символите на Мрака, най-безпомощният, все едно да риташ труп - макар че точно с това се занимават от 30 години, все наритват отдавна несъществуващия Соц.  Повечето от първите ни Управници/Преходници страдат от маниакален вождизъм - обаче са срещу мавзолея, поне на думи.  Понеже не е техния.  Каквото и да сложиш на това място, все ще изглежда нелепо.  Най-добре да изкопаят една дупка - и да оставят хората да се вглеждат в нея.  На дъното й има доста отговори.", "date": "2019.02.01", "title": "Страх от трупове"}
{"url": "http://www.classa.bg/%D1%81%D0%B2%D1%8F%D1%82/item/392196-%D0%B0%D0%BA%D0%BE-%D1%81%D0%B0%D1%89-%D0%B1%D0%B0%D0%BD%D0%BA%D1%80%D1%83%D1%82%D0%B8%D1%80%D0%B0%D1%82,-%D0%B4%D0%B0-%D0%B7%D0%BD%D0%B0%D0%B5%D1%82%D0%B5,-%D1%87%D0%B5-%D1%89%D0%B5-%D0%B5-%D0%B7%D0%B0%D1%80%D0%B0%D0%B4%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0%E2%80%A6", "text": "Ако САЩ банкрутират, да знаете, че ще е заради Венецуела. Тази шега се разнася като виц между сериозните финансови анализатори по света. Разбира се, никой няма да го каже открито, но “всички знаят какво става”. Подобна логика изглежда абсурдна на фона на почти фалирала под американски натиск Венецуела, която накрая вероятно ще бъде завладяна. Твърде далеч е и от Русия, и от Китай, няма да могат да я спасят. Но защо Венецуела ще убие САЩ? Много просто – защото самите САЩ убиват онова, което ги държи на върха – международните финанси и долара. Безпрецедентно американците конфискуваха 7 милиарда долара венецуелска собственост и я връчиха да измислен от тях “нов президент” на страната. Малко преди това пък Великобритания конфискува венецуелско злато за 1,2 милиарда долара. Тези действия, предизвикани от истеричен опит на Америка да подчини един непокорен режим, буквално взривяват целите световни финанси. Ню Йорк и Лондон са основните места, където се въртят парите, където всички си ги държат, защото се считат за “най-сигурни” и за “защитени от закона”. Сега с това безапелационно конфискуване, други подобни собственици ще започнат да прехвърлят парите си другаде. Най-вероятно ще спечели Швейцария, която никога няма да позволи подобно нещо, просто защото тя се крепи на доверието. Но не е изключено да спечелят и нови центрове като Китай или Дубай. Които не се интересуват кой е диктатор и кой – не, а искат просто да въртят парите и да печелят.  Със сигурност ще спечели и пазарът на крипто-валути, който е универсалното и гениално съчетание на анонимност, офшорна зона и глобална достъпност, при ниски такси. Ако започне изтегляне на капитали от САЩ и Великобритания, това ще повлече надолу и глобалната валута “долар”. Която е в основата на американското благосъстояние – печатат си пари и си купуват каквото искат.     Поведението на САЩ е грубо и непохватно. Мадуро сигурно е дразнител, но не и такъв, заради който да разсипеш всичко. Между другото, България също има 20 тона злато в Лондон. Никак не е зле да го изтеглим. Не е ясно до кога ще сме “приятели” с тях. Та нали точно заради нас, и заради поляците, те гласуваха за “Брекзит”. И като им потрябват пари, и нашето златце ще стане тяхно. Това държане на ценни активи в чужбина е пълна глупост. А съдбата на Венецуела ще отвори много очи… Има и още нещо интересно – САЩ и Великобритания не могат да върнат всичките инвестиции и ценности, които са депозирани при тях. Те са отдавна изконсумирани. Държат само малка част като резерв “ако някой си поиска”. Т.е. ще получи който си поиска пръв (евентуално). След това всичко ще рухне.    ", "date": "2019.02.01", "title": "Ако САЩ банкрутират, да знаете, че ще е заради Венецуела…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392197-%D0%BF%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Българите са изразходвали около 1,7 процента от общите си разходи за алкохол, показват данни от анализ на Евростат за потреблението на спиртни напитки сред домакинствата в ЕС през 2017 г. Средният показател за ЕС е бил 1,6 на сто, като анализът изрично отчита, че в тези сметки не се включват разходите за алкохол, заплащани в ресторанти и хотели. Според данните на Евростат общите разходи на домакинствата у нас за алкохол да били в размер малко под 600 млн. евро или приблизително 1,2 млрд. лева.      Тези цифри се потвърждават и от националната статистика, според която през 2017 г. едно домакинство у нас е похарчило средно по около 400 лева за алкохол /без разходите в ресторанти и хотели/, което при наличието на около 3 млн. домакинства у нас също отчита 1,2 млрд. лева изразходвани за спиртни напитки.      Освен това пак по данни на НСИ около 15 на сто от българите са консумирали алкохол почти всеки ден или няколко пъти седмично /приблизително 1 милион души/, а веднъж месечно са консумирали алкохол 30 процента /приблизително 2,1 млн. души/. Всеки трети българин или около 30 процента съобщава, че не е консумирал алкохол в рамките на една година. Делът на мъжете, които са консумирали алкохол редовно или понякога, е бил почти 4 пъти по-висок от този на жените.      Най-много алкохол са консумирали мъжете във възрастовата група 45-64 години, а при жените - 20-45 години. Всеки втори мъж е предпочитал да консумира концентрат, а всяка втора жена - вино. Тревожна тенденция е и засилената употреба на алкохол сред подрастващите, като средната възраст, при която е бил приеман за пръв път алкохол е била 13 години. За младежите от 13 до 18 години предпочитаният алкохол е бил бирата.    Алкохол за 130 млрд. евро е изпит в ЕС     През 2017 г. домакинствата в ЕС са изпили алкохол в размер на близо 130 милиарда евро или средно по 300 евро на всеки жител в ЕС, отчита Евростат. Анализът отново подчертава, че в тази сума не са били включени алкохолните напитки, заплащани в хотели и ресторанти в Евросъюза.      Най-много средства, отделяни за алкохол са регистрирани в трите балтийски републики: Естония - 5,2 на сто от общите разходи на домакинствата там /622 млн. евро/, Латвия - 5 на сто /780 млн. евро/ и Литва - 4 на сто /или близо 1 млрд евро/.      В противоположния край на скалата най-малко средства за алкохол са били отделяни от домакинствата в Испания /0,8 на сто или 5,5 млрд. евро/, Италия и Гърция - по 0,9 на сто или съответно по 9 млрд. евро и 1 млрд. евро. Страните, в които жителите са похарчили най-много средства за алкохол в ЕС са: Германия - 23 млрд. евро, Великобритания - 22 млрд. евро и Франция - 21 млрд евро.      Най-малко средства за алкохол са похарчили жителите на Исландия - 280 млн. евро, Словения - 380 млн. евро и Люксембург - 470 млн. евро, отчита Евростат.      Справка в сайта на СЗО показва, че за въпросния период средно в ЕС са се падали по 10 литра концентриран алкохол на глава от населението. Най-висок дял на употребявани концентрати е отчетен в Естония - по 15 литра на човек, а най-нисък в Швеция - по 7 литра на човек годишно. За страните от региона показателите са следните: България - 12 литра на човек, Румъния - 10 литра, Сърбия и Македония - по 9 литра, Гърция - 7 литра и Турция - 2 литра концентриран алкохол на глава от населението.", "date": "2019.02.01", "title": "Пиянството на българите"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392198-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D0%BD%D0%B0%D1%82%D0%B2%D0%B8%D0%B7", "text": "          Театър НАТФИЗ започна 2019-та с подготовката на две премиери, с което броя на създадените нови заглавия от началото на сезона стават 10! Коя друга българска сцена може да се похвали с такава творческа енергия?!    „Зверското синьо\" от Филип Ридли, в постановка на д-р Сава Драгунчев, с класа на проф. Стефан Данаилов ще излезе на 8-ми и 9-ти февруари. Авторът на пиесата е познат в България основно с произведенията си за деца. Истината е, че творчеството на Филип Ридли е много по-разнообразно ...   Пиесата му „Зверското синьо\", за българската театрална сцена, откри Сава Драгунчев. Тя е специално преведена от дългогодишния асистент на проф. Стефан Данаилов ...    В творческия проект по реализацията на „Зверското синьо\" в Театър НАТФИЗ, Сава Драгунчев е увлякъл сценографите Елис Вели, Ванина Цандева и многократния носител на наградите „Аскеер\" и „Икар\" - Никола Тороманов...   Очертава се интересен проект!       Студентите на доц. Александра Хонг подготвят друг любопитен спектакъл „1001 страсти\", за чиято постановка от Русия пристигна младият Олег Лабозин...   Сценографията е поверена на две от възпитаничките на доц. Марина Райчинова. За Никол Трендафилова и Ясмин Манделли (дъщеря на небезизвестната Деси Мавделли) пространственото решение на танцово-пантомимичният спектакъл ще бъде професионален дебют. На 22-ри февруари, на камерната Сцена 47 в Театър НАТФИЗ, за първата си среща с публиката ще застанат седем от студентите на доц. Александра Хонг и двама от първокурсниците на проф. д-р Александър Илиев. Да им пожелаем На добър час!             Акад. Людмил Стайков дари повече от 800 книги от личната си колекция на библиотеката към читалище „Развитие\" в Пещера. Във фонда на читалището е създадена колекция „Библиотека Людмил Стайков\" с около 450 тома отраслова и художествена литература, към която ще бъдат включени дарените издания. Заедно с литературните творби, културната институция е получила всички отличия и грамоти на акад. Стайков, както и всички работни сценарии на филмите му.            Спектакълът „Papas in motion\", на класа на проф. д-р Атанас Атанасов, е номиниран за международна театрална награда „Алтер\" 2019 в категория „Представление от столичния афиш\". Официалната церемония по награждаването ще се проведе в нощта на „ Oscars\" , 24 февруари 2019 г. от 19.30 ч., в театралната зала на „Алма Алтер\" при Софийски университет „Св. Климент Охридски\".           В началото на театралния сезон Младежки театър „Николай Бинев\" предостави камерната си сцена за изява на абсолвентите по куклено актьорско майсторство на НАТФИЗ...   Малките му зрители се радват на спектаклите „Талъсъма Тропалан\", „Бяла приказка\"  и „Седемте козлета и вълкът\". На 23-ти и 24-ти февруари възможност за първи сценичен дебют ще имат и третокурсниците на проф. Жени Пашова с „Тигърчето Спас\" от Рада Москова. Очевидно, учебните спектакли на НАТФИЗ се приемат добре от столичната публика и носят приличен приход, тъй като сцената на Младежкия театър стана приемник на още две заглавия – „Бай Балчо споменува\" и „Сън в лятна нощ\"...             Глад за добре обучени специалисти в областта на театрознанието и театралния мениджмънт лакомо поглъща възпитаниците на НАТФИЗ. Още по време на обучението в Академията, студентите по „Театрознание и театрален мениджмънт\" вече имат осигурена възможност за стажове, практики и работа. Покани от директори на театри и фестивали, обсаждат ръководителя на катедрата по „Театрознание\" проф. д.н. Камелия Николова, която балансира професионалните ангажименти на студентите с ритъма на академичното им обучение. ...   В началото на април ще се проведат предварителни изпити по специалността в НАТФИЗ, следете ги и не ги пропускайте, защото само след година-две ще ви осигурят интересна и креативна работа.         „КАМЕРА ОБСКУРА\" е дипломна работа по „Фотография\" на Филип Станиславов. Изложбата е реализирана със специално изработена светлинна палатка, която играе ролята на камера обскура. Полученото изображение се проектира направо върху земята и се заснема с цифрова фотокамера.             На 14-ти февруари: „Глас на Любовта\" на Голяма сцена и „Ромео и Жулиета\" на Сцена 47. Студентите на проф. д-р Атанас Атанасов, ще дадат гласовете си на Любовта, за публиката, в нощта на Свети Валентин. С любими песни, те ще отправят обяснения в любов вместо всеки, на когото не достигне дързост или талант да го направи сам. Ще подкрепят най-смелите да споделят чувствата си под прожекторите на сцената. Не пропускайте и бъдете там – с пръстен, с валентинка, с цвете или с шоколад!     На камерната 47-ма сцена, актьорите на доц. д-р Пенко Господинов, ще ви потопят „като за първи път\" в най-поставяната, екранизирана и адаптирана любовна пиеса от четири века насам – „Ромео и Жулиета\". Нежен, топъл и страстен спектакъл, в който всяко момче ще бъде Ромео, а всяко момиче – Жулиета. Високи, ниски, слаби, пълни, брюнети, блондинки – всички са влюбените Шекспирови герои. Вие също! Ще обичате, ще вярвате, ще молите, ще страдате, ще се опълчвате, чрез тях и с тях. А когато костюмите паднат и изтрием грима, ще се изгубим заедно в нощта, повели под ръка своите Ромеовци и Жулиети.                 9.  II ., Голяма сцена, 19.00 ч. ЛУНА С ВКУС НА НАР по Федерико Г. Лорка,  проф. д-р Петя Цветкова         5 .  II . ,  СЦЕНА 47, 19.30 ч. КРЪВ И ВЛАСТ по Уилям Шекспир, Кристофър Марлоу и Джон Уебстър,  проф. Стефан Данаилов         7.  II .,  СЦЕНА 47, 19.30 ч. ЧЕРНА ДУПКА от Горан Стефановски,  проф. Иван Добчев         8.  II ., 9.  II ., ПРЕМИЕРА,  СЦЕНА 47, 19.30 ч. ЗВЕРСКОТО СИНЬО от Филип Ридли,  проф. Стефан Данаилов                            ", "date": "2019.02.01", "title": "НОВИНИ ОТ НАТВИЗ"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392199-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-137-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%E2%80%93-%D0%BC%D0%B0%D0%B9%D1%81%D1%82%D0%BE%D1%80%D0%B0", "text": "Днес се състоя седмото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. На 1 февруари се навършват 137 години от рождението на големия художник Владимир Димитров – Майстора. Той е най-самобитният български художник, синоним на националния ни дух. На 1 февруари 2019 г., 12.00 ч., в Художествена галерия „Владимир Димитров – Майстора“  се състоя седмото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. Събитието отрежда значимо място на град Кюстендил в културния живот на страната.   Наградата се присъжда всяка година на един български художник за изключителните му постижения в изобразителното изкуство през изтеклата година и е учредена от Община Кюстендил и ХГ „Владимир Димитров – Майстора“, Министерството на културата на Република България и Съюза на българските художници.      Тя е не просто признание и стимул за българските творци – връчването ѝ се превърна в празник и събитие от национална величина.     От 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев, Николай Майсторов и Анета Дръгушану. Името на новия лауреат на наградата ще бъде обявено на официална церемония в деня на рождението на Майстора – 1 февруари. По традиция награденият от предходната година показва изложба в деня на обявяването на следващия носител на наградата.      Живописната експозиция „Движение и покой“ на Анета Дръгушану ще бъде представена в зала „Стоян Венев“. В залите на Галерията присъстващите на събитието ще имат възможност да разгледат представителната постоянна експозиция и акварели на Майстора, експозиция с творби на Николай Дюлгеров, както и живописната композиция „Голям сърдечен иконостас“ на кюстендилския художник Станислав Божанков. В 13.30 ч. участниците в честването ще посетят къща музей „Владимир Димитров – Майстора“ в с. Шишковци. Ще бъдат поднесени цветя пред паметника на художника.     ", "date": "2019.02.01", "title": "Отбелязваме 137 години от рождението на Владимир Димитров – Майстора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392191-%D1%88%D0%BE%D1%83%D1%82%D0%BE-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "От днес с пълна сила се развихри шоуто „корупция” – съвместно дело на БСП и ГЕРБ.    Ще обясня първо митовете в него, а после и защо е съвместно. \r\n     \r\n 1.  Първи мит : той е в назоваването като разследваща журналистка на Елена Йончева.  Блестящата професионалистка в журналистиката вече не е журналистка, колкото и да я наричат и определят така. Не е вече журналист, защото е в политиката – първо до президента Радев, сега като депутатка от БСП.   \r\n   \r\n   Няма как да си политик и същевременно журналист. Това е нонсенс.  Станеш ли политик, ти представяш, провеждаш, аргументираш и защитаваш политически интереси.  Следователно не си независим и неутрален. Следователно за теб има свещено табу – това са действията на твоята собствена партия, вкл. и корупционните.  А дори и да ги засегнеш, макар че си политик, това засягане ще бъде израз на вътрешнопартиен диалог или борба, но не и доблестна проява на журналистиката. \r\n   2  Втори мит:  разкрива се неизвестен и скандален случай на корупция. Не се разкрива! Защото случаят е брадясал: на няколко години е; медиите отдавна са писали за него;  съществува съдебно дело, вече завършило на първа инстанция. Например преди година – в началото на 2018 „Спаси София” повдига проблема за крайно некачественото строителство на комплекса „Антична Сердика” на Ларгото и оттам темата подеха редица медии.  Навремето пред някои от тези медии министър Банов заявява, че с идването на пролетта разрушеното и повреденото ще бъде оправено за сметка на строителя и гаранцията за изпълнението е 20-годишна. Според строителя обаче е 3-годишна.  По същото време маса медии съобщават и за заведеното дело за над 700 000 лева неустойки, изисквани от изпълнителя на комплекса. \r\n   3.  Третият мит  е за стойността на проекта „Антична Сердика” Той не е 12 милиона.  Няма такава стойност – тя е занижена. На тази стойност е европейското финансиране.  Общата стойност е 15 млн., посочена в Обществената поръчка + още 2 млн. отгоре с допълнителен анекс към нея.  Според мен тези 2 милиона отгоре би трябвало да са предмет на журналистическо проучване за евентуална корупция. Но за тях никой не пита и никой не се интересува.  Причината е в следващия мит. \r\n \r\n 4.  Този четвърти  мит е за равната и справедлива мярка.  Няма такава. Защото европейското финансиране от 12 млн. показва: защо е заведено съдебно дело за неустойки. Забележете – то е заведено за претенцията за неустойката в рамките само на европейското безвъзмездно финансиране.  Само за него – сякаш няма още 5 милиона родно финансиране отгоре! Излиза, че неустойка се претендира само за европейската част от парите, но не и за българската!  Е, това е корупционен скандал!  Да, ама точно него го няма! И това подсказва политическата закваска на разкритията на Елена Йончева. Показва и корупцията в ГЕРБ и борбата с нея, която е колкото нещо да се покаже и то когато ножът (Брюксел) опре до кокала. Защото става кристално ясно, че ако бяха наши, български пари на родния бюджет, нямаше да има нито съдебно дело, нито щеше да го има сегашният скандал на Елена Йончева.  И днешният министър – тогава зам.-министър нямаше да се чуди как да прикрие забавените срокове на изпълнение, засягащи и изплатените 12 млн. лв. европейски пари. Нямаше и да има съдебно дело като оправдание пред ЕК. Да напомня, че ако Брюксел прецени, че има нарушение, може да си поиска парите обратно от правителството. \r\n   5.  „КОРУПЦИЯТА” \r\n Да видим сега и същността на скандала, за която никой не говори, но всички политици я имат наум. Според извадените от БСП записи е търсен начин как да се оформи документацията така, че да посочи, че няма закъснение със сроковете; Но от съдебното дело и премълчаното от БСП се вижда, че се вади единствено скандалът с европейското финансиране за проекта.  Това е показателно за манталитета на българския управляващ елит – гербери, бесепари и всякаква др. паплач. За европейското финансиране поне формално трябва да спазваме правилата, трябва да се покажем там като добри партньори и затова се завежда съдебно дело.  За българското финансиране – кучета го яли! Случилото се е показателно и за родния национален манталитет: онзи, дето едни викат за ГЕРБ, други – за БСП, а трети – мнозинството си вика на самото себе си – аз ли ще съм този, дето ще оправям тази държава!  Напомням, че единствено у нас няма протести срещу корупцията за разлика от всичките ни съседи и затова политическият и олигархичен елит във всичките си партийни цветове ще продължава да краде безогледно.  А защо „корупция” съм я сложил в кавички ли?  Заради сговорът! \r\n   6.  СГОВОРЪТ  Така че БСП извади „малката” корупция срещу ГЕРБ по случай от преди години, позовавайки се на служител, неочаквано и изненадващо решил да стане честен със закъснение от 2 години (Ангел Ангелов –дирекция „Европейски програми“, който обаче опроверга, че е правил запис). Извади я така, че истински, сериозни последствия да няма.  Защото: Таен запис, правен без съответно надлежно разрешение на съдия и специализираните органи, не се признава като доказателство в съдебен процес!; Извади я за най-маловажното министерство и с най-скромния бюджет.; Извади случай за възможно най-дребна сума – само за няколкостотин хиляди лева.; Извади отново на показ със закъснение от година тази вече вкиснала се гозба въпреки заведеното съдебно дело. Само пълен, кръгъл идиот би твърдял, би повярвал, че цялата тази дандания не е съгласувана с ГЕРБ.  Тя нещо като индулгенция за него пред Европа (затова е избран проект с европейско финансиране): имало е опит за корупция, но са взети мерки!  И то, забележете, мерки от самия министър!  И то от онзи министър, който се гордееше, че е „мултак” („мултак” – производно от скандалната ДС-олигархична групировка на прехода „Мултигруп”). \r\n Така че индулгенцията в случая е и за ДС кръговете като „Монтерей”, „Банкя”.  И заедно с това е извайване на имиджа на Елена Йончева, която трябва да поведе бесепарската дружина към евроизборите със значителен вот, за да не се наложи съвсем видима, защото ще е съвсем на едро поголовна фалшификация на изборните резултати.  Въобще свидетели сме на поредния от ченгеджийските замисли, които са алфата и омегата, духът и плътта на родната политика \r\n   7.  КОРУПЦИЯТА  Има далеч по-значими и скандални случаи на корупция.  Търси ли се политически скандал, търси се онова, което може да събори ключов министър или цялото правителство. Явно БСП не иска това.  Защото не изважда скандалът с платения, но недоставен ни втори реактор за АЕЦ „Белене”.  Не изважда скандалът с неясната съдба на биткойни за няколко милиарда долара.  Не изважда скандалът с изхарчените 16 млрд. лева взети навремето външни заеми, въпреки че според отчетите бюджетът през тези години е бил на +.  Не изважда скандала с племенника на Борисов, който върти чрез офшорката си валутния резерв на България и взетите от нея назаем пари от международните финансови пазари… Не изважда… Няма смисъл да продължавам с изброяването на дори последните разкрития в профила ми тук, във Фейсбук, които са далеч по-скандални от корупционното разкритие на БСП.  Но БСП се пази като от огън от това.  И е ясно защо – големите корупционни проекти винаги са по взаимни, пазени в тайна съгласия и споразумения. \r\n Българската корупция е като многоликият бог Янус, чийто лица уж гледат в противоположни посоки, но тялото му е едно, общо е.  С този „скандал” ни подхвърлиха изсъхнала троха от корупционната трапеза на политиката.  А там, на нейната маса заедно власт и опозиция пируват и преяждат с истински големия комат на голямата, многомилионна и многомилиардна далавера. \r\n       \r\n", "date": "2019.02.01", "title": "Шоуто корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392192-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B0-%D1%81%D0%B2%D0%B8%D0%BA%D0%BD%D0%B0%D0%BB%D0%B8-%D0%B4%D0%B0-%D1%81%D0%B5-%D0%BF%D1%80%D0%B8%D0%BC%D0%B8%D1%80%D1%8F%D0%B2%D0%B0%D1%82-%D1%81-%D0%BB%D0%BE%D1%88%D0%BE%D1%82%D0%BE", "text": "Източноевропейците са свикнали да се примиряват с лошото и да не очакват нищо добро. А виновен за това е най-вече комунизмът, казва в интервю  румънската писателка Лавиния Бранище.                  На главната героиня в романа съм дала \"на заем\" много неща от моя личен живот. Нейният опит е и мой, защото майка ми работи от 15 години в чужбина.      Когато майка ми замина за Испания, вече следвах в университета. Много други деца в Румъния обаче остават много малки при бабите и дядовците си. Те са напълно объркани, поради факта, че родителите им работят в чужбина. Но и за мен, въпреки че бях по-голяма, беше много тежко. Както и за моите баба и дядо. Дълго време майка ми живееше нелегално в Испания, без необходимите документи и навремето не можеше да пътува до Румъния. Дори и когато дядо ми се разболя тежко. Когато напусна Румъния, тя не знаеше, че вече никога няма да види баща си. Това беше много болезнено преживяване за цялото семейство. Чак след години майка ми получи необходимите документи и можеше да ни посещава през ваканциите. Веднага след като се дипломирах, аз също се замислих да емигрирам в Испания. Прекарах там една година с чувството, че мястото ми не е нито там, нито тук. Изглеждаше, че съм никъде и не разбирах какво става нито у дома, нито в чуждата страна. Мисля, че у емигрантите, които отдавна живеят далеч от родината си, това чувство постепенно избледнява с времето. Може би те все някога намират своя покой. Но вероятно това чувство оставя следи за цял живот. Чувството, че твоето място не е нито тук, нито там.     На първо място трябва да се повишат заплатите. Всичко тръгва от там. Когато човек няма финансови проблеми, може да си позволи добро образование, активности в свободното време, повече културни мероприятия. На политическо ниво имаме нужда от хора, които са високо квалифицирани в сферите, в които работят. Те трябва да бъдат интелигентни, компетентни и образовани. Трябва да имат добра воля, визии и дългосрочни стратегии.      Типични за нас, източноевропейците са един вид скромност и смирение. Ние не очакваме, че може да се случи нещо добро. В хода на по-новата история нещо вътре в нас се пречупи. Най-вече по времето на комунистическата диктатура. Тогава беше убита надеждата за нещо добро. И така тактиката ти за оцеляване се състои в следното: научаваш се някак да се адаптираш към лошото. И това е почти всичко, което предприемаш, за да оцелееш.     Да, защото в Румъния има нови политически партии, в които членуват и много хора с нова енергия - предимно млади хора. Ако политическият ландшафт в Румъния се промени, тогава ще има и надежда за положителни промени. Това обаче изисква време.     Да. Защото въниква една нова култура на протеста. Хората разбират, че имат право да изискват обяснения за случващото се, вместо просто да се примиряват с всичко. Хубаво е, че гражданите протестират и усещат, че гласът им се чува. Културата на доброволчеството, доброволната дейност, също е нещо ново за Румъния. Мисля, че бавно се отърсваме от онзи прекален индивидуализъм, който беше наложила комунистическата диктатура. Всеки се опитваше да се спасява поединично. А другите не го интересуваха. Днес ние имаме съзнанието, че живеем в едно общество. И това общество трябва да ни интересува.      ", "date": "2019.02.01", "title": "Източноевропейците са свикнали да се примиряват с лошото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392193-%D0%B1%D1%81%D0%BF-%D0%B7%D0%B0-%D0%B0%D0%BB%D0%BE,-%D0%B1%D0%B0%D0%BD%D0%BE%D0%B2-%D1%81%D1%8A%D0%BC-%D0%B3%D0%B5%D1%80%D0%B1-%D1%81%D0%B0-%D0%B2-%D0%BF%D0%B0%D0%BD%D0%B8%D0%BA%D0%B0,-%D1%82%D0%B2%D1%8A%D1%80%D0%B4%D1%8F%D1%82-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8", "text": "БСП не е \"Пощенска кутия за фалшиви новини\", както твърдят ГЕРБ, те са в паника и започват да твърдят абсолютни глупости - те са уплашени и усещат, че концерта свършва и те си отиват. Това заяви в студиото на \"Тази сутрин\" депутатът от БСП и зам.-председател на ПГ \"БСП за България\" Христо Проданов.\"Паниката е страшна, те толкова се объркаха вече. Представяте ли си обикновен чиновник да рекетира шефа си в едно или друго министерство. Къде е бил Боил Банов, за да не подаде сигнал 4 години в прокуратурата, че е рекетиран или изнудван\", каза депутатът.     Междувременно самият Банов коментира, че докато въпросният чиновник - Ангел Ангелов, е бил на работа във ведомството, се е държал неадекватно, но не е имало заплахи. Започнали след като напуснал. Проданов заяви, че БСП успоредно са изнесли информация за случая и са уведомили прокуратурата. \"Тя се самосезира на базата на този сигнал. Главният прокурор и говорителката му казаха какви престъпления може де се очакват. Те са престъпления по служба и безстопанственост. Ще разгледат доказателствата и ще се произнесат\", допълни Проданов. Депутатът посочи, че БСП разполагат със запис и анализ на документите за обществената поръчка. \"Договорът изтича на 20 декември 2015 г., подписан е анекс за 1 месец увеличение, след него срокът изтича на 20 януари 2016 г., те се опитват на 25 януари да направят Акт 15 - готовност за въвеждане в експлоатация, два дни по-късно отива проверка на ДНСК и казват, че има несъответствие. На 29 януари фирмата изпълнител продължава да работи и на 25 февруари, което е 36 дни закъснение, фирмата издава оригиналният Акт 15. Декември, след протокол на АДФИ, те са задължени да заведат дело. Къде са били през тези 10 месеца\", каза Проданов.Той коментира още, че има нарушения по проекта и в периода май-юни 2015 г., когато според депутата пет пъти е издаван Акт 10 за временно спиране на обекта. По думите му, те сезират прокуратурата именно за този период. \"Превишението на времето за изпълнение е с 59 дни. Ние сезираме за тези 33, за които се говори в записите, стига се до тези 33 дни чрез тези актове 10, за да няма увеличение на сроковете\", поясни депутатът и допълни, че според него това е документна измама.", "date": "2019.02.01", "title": "БСП за \"Ало, Банов съм\": ГЕРБ са в паника, твърдят абсолютни глупости"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392194-%D1%80%D1%83%D0%B3%D0%B0%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BE%D1%82-%D1%81%D0%B8%D0%B2%D0%BB%D0%B8%D1%8E%D0%B2%D1%81%D0%BA%D0%B8%D1%82%D0%B5-%D0%BA%D0%B0%D0%B7%D0%B0%D1%80%D0%BC%D0%B8", "text": "Преди време бях сред онези, които предвидихме зачестяването и ожесточаването на атаките срещу държавния глава. Тази прогноза не беше никак трудна - достатъчно е да видиш как управляващите сън не ги лови от високия рейтинг на Радев. И сега, след отчета за втората година от мандата му, четем как думите му хем били празни мисли на един празен човек, хем пък били такова замеряне с камъни, което вече почвало да плаши. Как бил Нинова в панталон, как излязъл от конституционната си роля на обединител на нацията и вече бил за импийчмънт. Трудно може да се намери нещо общо между хулите на крайно изнервените коментатори и политици и казаното от президента. И все пак общо има, и то, колкото и да е чудно, е тъкмо в повече от странното сравнение на изявлението на Радев с речта на партиен секретар от Севлиево. Авторът на тази аналогия е бил актьор и това личи не само по вещото му превъплъщаване от критик на премиера в негов най-страстен защитник. Навярно в студентските му години са му пускали с учебна цел телевизионния мюзикъл \"Козя пътека\" по разкази на Радичков. В него героят на Григор Вачков - Давидко, непрекъснато обяснява как отишъл рано на пазара, там срещнал свой набор от Студено буче, с когото служили заедно войници в сивлиювските казарми и от когото купил изгодно прасе. Налага му се да разказва на всеки срещнат, тръгнал тепърва към пазара, историята и накрая, колкото и да е хрисим, става лют от непрекъснатото подпитване. Започва и без да му задават въпроси да споделя случката и усеща как става все по-свиреп и по-свиреп, та чак завършва с: мамка му!, ако някой пита повече. След което си вика: Какво има да обясняваш, Давидко? Казвай направо: Мамка му!, и никой няма да те закача. Така и сторва - отдалече се заканва с пръст и вика: Ееей, мамка му!... И народът се отмества и му прави път.     Днешният Давидко, който е може би Дейвид или поне Давид, неслучайно споменава Севлиево. Подсъзнателно се връща към сивлиювските казарми и героя на Радичков. И също като него вече направо реди цветисти псувни, вместо да убеждава. Навярно защото няма как да се доказва недоказуемото. Какъвто е случаят с упрека, че президентът първо подкрепял F-16, пък сега се извъртял и лобирал за \"Грипен\". Това бе повторено толкова пъти, та накрая и глухите разбраха, че той намира и двата изтребителя за подходящи, но упреците му, и то с пълно основание, са насочени към опорочената процедура на конкурса. А може би псувните стават все по-цветисти от факта, че народът не се отмества и не прави път на авторите им, а продължава да дава високо одобрение на държавния глава. И тук давидковците все пак вадят аргумент, мислейки го за най-силния си - подозренията на Радев за корупция означавали да се обвини българският кабинет, че прави далавера с Тръмп! Как така, та нима нещо на света може да бъде по-прозрачно от сделка с правителството на САЩ! Как може да се посяга на самата Светая Светих на нашите управляващи?! Тяхното: Мамка му! е толкова силно, та заглушава последното изследване на \"Трансперънси интернешънъл\", че Швеция е на 3-то място в света по нетърпимост към корупция, а САЩ - едва на 22-ро. И ако десните смятат, че сделката за \"Грипен\" би била корупционна, то това би могло с още по-голямо основание да се каже за покупката на F-16. Ето как уж най-солидният довод се обръща срещу авторите си. Така е, когато аргументите идват от сивлиювските казарми. По-добре давидковците да си бяха останали при онова: мамка му! Хем ще прикрива безсилието им, хем повече ще им прилича.    ", "date": "2019.02.01", "title": "Ругаят президента от сивлиювските казарми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392190-1-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1587 г. - Кралицата на Англия Елизабет I подписва смъртната присъда на Мария Стюарт.   1788 г. - В САЩ е патентован парахода.   1800 г. - Наполеон Бонапарт е провъзгласен за пожизнен консул чрез референдум на новата конституция.   1810 г. - Преброяването на населението в САЩ показва, че броят на жителите е 7,2 млн. души.   1851 г. - Извършено е изпитание на първата подводница („Le Plongeur-Marine\"), конструирана от баварския офицер Вилхелм Бауер.   1905 г. - Основан е нидерландския футболен клуб АДО Ден Хааг в град Хага.   1926 г. - Образувана е Киргизка автономна република в състава на СССР.   1944 г. - Втората световна война: Започва масирана атака на американската армия срещу японските сили, която завършва на 7 февруари с превземането на Маршалските острови.   1945 г. - Произнесени са и са изпълнени смъртните присъди срещу осъдените български политици по Дело № 1 на т.нар. Народен съд. До завършването на процесите на Народния съд през април 1945 на смърт са осъдени 2730 души. Датата 1 февруари 1945 г. остава в историята с най-масовото произнасяне на смъртни присъди над политици   1946 г. - Норвежкият дипломат Тригве Ли става първият Генерален секретар на ООН.   1950 г. - Народното събрание избира Вълко Червенков за министър-председател на България.   1957 г. - Главно управление на пътищата преминава към Министерството на комуналното стопанство и благоустройството и се преименува на Министерство на комуналното стопанство, благоустройството и пътищата.   1958 г. - Изстрелян е първият американски изкуствен спътник на Земята.   1958 г. - Египет и Сирия се обединяват във федерация, наречена Обединена арабска република, която просъществува до 1961 г.   1969 г. - С декларация на ръководителите на Югославия и Румъния се опровергава доктрината на Брежнев за приоритет на интересите на международното работническо движение над националните интереси.   1978 г. - Режисьорът от полски произход Роман Полански е принуден да емигрира от САЩ във Франция, след като е преследван от закона за секс с 13-годишно момиче.   1979 г. - В Техеран тържествено е посрещнат, след 15-годишно изгнание, завърналия се от Франция аятолах Хомейни.   1990 г. - Георги Атанасов подава оставка като Министър-председател на България.   1991 г. - Основана е българска търговска компания АНКА.   1991 г. - Цените на стоките в България са освободени и започват да се формират по механизмите на пазарната икономика.   1995 г. - България става асоцииран член на Европейския съюз.   2003 г. - Космическата совалка Колумбия се разпада при повторното си навлизане в атмосферата на Земята, като загиват всичките седем члена на екипажа.   2004 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни, паника причинява смъртта на 251 пилигрими.   2011 г. - България за пръв път отбелязва Ден за почит към жертвите на комунизма  ", "date": "2019.02.01", "title": "1 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/392182-2,000,000-%D0%B2-%D0%BC%D0%B8%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B8%D0%BE%D1%81%D0%B4%D0%B0%D0%B4%D0%BE-%D0%BA%D0%B0%D0%B1%D0%B5%D0%B9%D0%BE-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D0%B1%D0%BE%D0%BB%D1%82%D1%8A%D0%BD", "text": "Президентът на Националната конституционна асамблея във Венецуела, Диосдадо Кабейо, позволи да се види любопитна страница, докато провеждаше телевизионната си проява, очевидно в отговор на противоречивата бележка, която наскоро уж случайно показа съветникът по сигурността в Белия дом, Джон Болтън. В понеделник Болтън остави да се види бележка, в която се казва \"5000 войници в Колумбия\", ден преди генерал Марк Стамър, командир на Южната армия на САЩ, да направи \"рутинно\" посещение в Богота.   Кабейо каза: \"Аз също показвам бележка\" и за секунди се видя съобщение, оглавено от фразата \"Рондон не се е бил\", след това \"2,000,000\", \"Militia\" и думата \"Ready\". Данните показват бройката от 2 000 000 членове на Боливарската национална милиция, подготвени от Венецуела срещу всяка заплаха от военна намеса. Изразът „Рондон не се е бил\" се отнася до полковник Хуан Хосе Рондон, герой за независимостта на Венецуела, който по време на битката при Пантано де Варгас (25 юли 1819 г.) е повикан от Освободителя Симон Боливар. Броят на милиционерите, който се появява в страницата на Кабейо, съвпада с целта, обявена от президента Николас Мадуро, за формиране на 2 милиона милиционери и постигане на \"най-добро ниво на организация\" на отбранителните части в цялата страна. В този смисъл президентът наскоро разпореди създаването на 50 000 отбранителни единици във всички квартали в цялата страна. На пресконференция с международни медии, той призова населението и боливарските национални въоръжени сили да се подготвят за \"защитата на Венецуела при всякакъв сценарий\".", "date": "2019.02.01", "title": "\"2,000,000 в милицията са готови\": Диосдадо Кабейо отговаря на Болтън"}
{"url": "http://www.classa.bg/%D1%81%D0%B2%D1%8F%D1%82/item/392183-%D1%81%D1%8A%D0%B4%D0%B8%D1%8F-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%B5%D0%BD-%D1%81%D1%8A%D0%B4-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BF%D0%BE%D1%80%D0%B0%D0%B4%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%81%D0%B0%D1%89", "text": "Кристоф Флюге, старши съдия в Международния наказателен съд на ООН (МНС), подаде оставка след като Съединените щати заплашиха съдиите, разследващи предполагаеми военни престъпления на САЩ в Афганистан. Самият Флюге наскоро е участвал в предварителни разследвания на обвинения, че членове на военната служба на САЩ и ЦРУ са измъчвали затворници в Афганистан.   Германският съдия заяви пред в. \"Ди Цайт\", че е решил да подаде оставка след открити заплахи от американски служители, включително речта от миналия септември на Джон Болтън, съветник на президента по националната сигурност, в която той осъди разследването за военни престъпления в Афганистан като \"напълно неоснователно и неоправдано\" и обеща да отмъсти. \"Ако тези съдии се намесят във вътрешните работи на САЩ или разследват гражданин на САЩ, заяви Болтън, правителството на САЩ ще направи всичко възможно, за да гарантира, че тези съдии няма да могат повече да пътуват до САЩ и дори те ще бъдат преследвани наказателно \", обясни Флюге. Американският съветник по сигурността изнесе речта си в момент, когато Хага планираше да проведе предварителни разследвания срещу американски войници, обвинени в изтезания в Афганистан. „Американските заплахи срещу международните съдии ясно показват новия политически климат. Това е шокиращо, никога не съм чувал такава заплаха\" - продължи съдията. Речта на Болтън дойде година след като МНС започна да разследва обвиненията, че най-малко 61 души, задържани в Афганистан, са били измъчвани от американски войски и други 27 - от ЦРУ, в тайни затвори в азиатската страна и в чужбина. Флюге каза, че колегите му са \"изненадани, че САЩ стартират толкова тежка артилерия, но това е в съответствие с новата американска линия, която гласи: Ние сме номер 1 и сме над закона.\"", "date": "2019.02.01", "title": "Съдия от Международния наказателен съд подаде оставка поради \"шокиращата\" намеса на САЩ."}
{"url": "http://www.classa.bg/%D1%81%D0%B2%D1%8F%D1%82/item/392184-%D1%80%D1%83%D1%81%D0%B8%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D1%8A%D1%82-%D0%BD%D0%B0-%D1%81%D0%B0%D1%89-%D0%B7%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BE%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-inf-%D0%B1%D0%B5%D1%88%D0%B5-%D0%BF%D1%80%D0%BE%D1%81%D1%82%D0%BE-%D0%BF%D1%80%D0%B8%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B2%D0%B5%D1%87%D0%B5-%D0%B2%D0%B7%D0%B5%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5", "text": "Руският заместник-министър на външните работи Сергей Рябков нарече „напълно разрушителна\" позицията на САЩ около Договора за ракети със среден и малък обхват (INF).   Според заместник-министъра, 60-дневният срок, посочен на Москва за разрешаване на предполагаемото й нарушение на споразумението, в действителност е установен от Вашингтон, за да прикрие вътрешното му решение да се откаже от договора. \"Всичко това беше игра\", заключи Рябков след среща с Андреа Томпсън, заместник държавен секретар на САЩ. за контрола над въоръженията и международната сигурност.   Той каза, че е вероятно Вашингтон да се откаже от Договора INF още следващия уикенд. \"За съжаление не е имало напредък, позицията на американската страна е изключително негъвкава и има високо ултимативен характер\", каза Рябков пред ТАСС.   \"Казахме на американската страна, че е невъзможно да се проведе разговор в режим на опити за изнудване на Русия\", добави заместник-министърът на външните работи.", "date": "2019.02.01", "title": "Русия: Ултиматумът на САЩ за оттегляне от Договора за INF беше просто прикриване на вече взето решение"}
{"url": "http://www.classa.bg/%D1%81%D0%B2%D1%8F%D1%82/item/392185-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%82%D0%B2%D1%8A%D1%80%D0%B4%D1%8F%D1%82,-%D1%87%D0%B5-%D1%81%D0%B0-%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%B7%D0%B0-%D1%80%D0%B0%D0%BA", "text": "Екип от израелски учени от фармацевтичната лаборатория \"Accelerated Evolution Biotechnologies\" казват, че ще има пълно излекуване от рак през следващата година, пише The Jerusalem Post. \"MuTaTo\" (мулти-целеви токсин) е името на това революционно лечение: антибиотичен продукт на комбинация от токсини, които специфично атакуват раковите клетки и елиминират възможността за повторно появяване на болестта. Това обясни Илан Морад, ръководител на изследването, на израелски новинарски канал. Морад твърди, че експертите ще анализират вида рак на всеки пациент, за да могат да осигурят антибиотик, специално предназначен да лекува неговото заболяване. Учените твърдят, че лечението ще бъде ефективно от първия ден, ще продължи няколко седмици и ще има минимални странични ефекти. И – най-впечатляващото - ще струва много по-малко от наличните досега. Въпреки важността на тази новина, има много критики от страна на специалистите, които смятат предполагаемата ефективност на лекарството за преувеличена. Освен това скептиците предупреждават, че информацията за проучването е ограничена и без научна публикация, която да я подкрепи. Директорът на Националната служба на Американското общество за борба с рака, Лен Лихтенфелд, казва, че е твърде рано да се заключи, че лекарството ще работи успешно при хора, тъй като досега е имало успешен опит само с мишки. \"За съжаление трябва да знаем, че това е далеч от ефективно третиране на хора с рак и много по-малко лечение\", пише той в личния си блог. \"Те ни продават еднорози\", казва австралийският лекар и биолог Дарън Сондърс, който подчертава, че няма достатъчно информация за израелското изследване. Но има очакване и надежда.", "date": "2019.02.01", "title": "Израелски учени твърдят, че са намерили лекарство за рак"}
{"url": "http://www.classa.bg/%D1%81%D0%B2%D1%8F%D1%82/item/392187-%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0,-%D1%87%D0%B5-%D0%B2-%D1%81%D0%B8%D1%80%D0%B8%D1%8F", "text": " не изоставят опитите да фалшифицират употребата на химическо оръжие срещу жителите на Сирия, заяви говорителката на руското външно министерство Мария Захарова. „Според наличната информация, групата активисти, прочутата псевдохуманитарна организация „Белите каски”, подготвя в няколко болници на Идлиб необходимата техника за заснемане на такива провокативни действия”.     През ноември постоянният представител на Русия в ООН Василий Небензия на заседание на Съвета за сигурност заяви, че терористите в Сирия, заедно с „Белите каски”, продължават да работят по провокации с отровни вещества.   Превод: В.Сергеев", "date": "2019.02.01", "title": "Москва предупреждава, че в Сирия..."}
{"url": "http://www.classa.bg/%D1%81%D0%B2%D1%8F%D1%82/item/392188-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BE%D1%82%D0%BA%D0%B0%D0%B7%D0%B0-%D0%BA%D0%B0%D1%88%D0%BA%D0%B0%D0%B2%D0%B0%D0%BB-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": " представител на МВнР на Русия Мария Захарова отказа българско сирене в полза на родното. Журналист от България на брифинга на външното министерство се опита да дари сирене на Захарова, шегувайки се, че го дава, за да не гладуват в Москва, предава РИА Новости.     Ситуацията е свързана с поста на украински журналист Роман Цимбалюк, който каза, че в Русия няма нормално сирене и „за ядене няма нищо”.     „Знаете ли, че според данни на служители на украинската агенция УНИАН в Русия има глад? Не знаете ли? Трябва да слушаме Роман Цимбалюк, който редовно доставя на света „фактите” за Русия”, написа Захарова в своя профил във „Фейсбук”.   Заслужава да се отбележи, че Цимбалюк редовно се появява в Русия на пресконференции на президента Владимир Путин и се опитва да задава „неудобни въпроси”.     Превод: В.Сергеев", "date": "2019.02.01", "title": "Захарова отказа кашкавал...български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392189-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D1%80%D0%B8%D1%84%D0%BE%D0%BD-%D0%B0%D0%BF%D0%B0%D0%BC%D0%B5%D0%B9%D1%81%D0%BA%D0%B8", "text": "  Свети мъченик Трифон се родил около 225 г. в с. Комсада, близо до гр. Апамия, в малоазийската област Фригия, Римската империя. Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса.     Римският император Гордиан (238-244) не бил християнин, но не преследвал последователите на Иисус. И Бог му сторил милост за това. Той имал дъщеря Гордиана - умна и хубава. За нея идвали видни и прославени момци. Но в това време тя тежко заболяла душевно. Мъченица и терзана, тя се хвърляла в огън, хвърляла се и във вода от мъка. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: \"Никой не може да ме излекува, освен Трифон.\" Тия думи отдавали на душевното й страдание и ги отминавали без внимание. Но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат. Св. Трифон тогава бил 17-годишен. Довели го в Рим. И понеже Бог тъкмо чрез него дал изцеление на Гордиана от тая болест, истинността на обясненията му, че живият и истинският Бог, в Когото вярват християните, е излекувал девойката, била очевидна за всички. Мнозина повярвали и се кръстили. Императорският дом се изпълнил с радост. Благоволението на императора към християните станало толкова явно, че вече го смятали за таен християнин. Той обдарил богато свети Трифона и с благодарност го изпратил у дома му. Но сърцето на юношата било чуждо за богатството, затова той раздал из пътя си всичко на нуждаещите се. Когато римският императорски престол бил зает от Декий Траян (249-251), за християните настъпили тежки дни. Новият император се заел да изкорени християнството. Той наредил на цялата империя християните да се заставят да се върнат към езичеството. Онези, които не се покорят, да бъдат избити. В това време управител на източните римски земи бил някой си Аквилин. Донесли му за свети Трифон - че е християнин; че знаел разни хитрини за лекуване на болести; че не зачитал царската воля; че обикалял села и градове, лекувал болни и подмамвал тях и близките им да стават християни; че открито осмивал великите богове на римляните. Аквилин веднага наредил да заминат стражи за Фригия, да издирят виновния и да го докарат на съд в Никея, където било седалището на управлението. Светецът бил лесно намерен, понеже за ревността му по Бога, за многобройните му чудеса и усърдието му в разпоространението на вярата се говорело из цяла Фригия. Вестта на стражата, изпратена да го арестува, стигнала до него много по-рано от самата стража. Св. Трифон имал предостатъчно време да се укрие. Той обаче не се възползувал от това. Времето до пристигането на стражата той прекарал в пост и молитва. А когато тя дошла, той я посрещнал и се предал. Когато въвели младежа в съдилището, съответният съдебен служител, на име Помпиан, се обърнал с вискок глас към Аквилин: - Ето юношата от Анамия, представен на твое величество за съд, е застанал пред светлата ти власт. - Застаналият насреща - обадил се Аквилин - да ни каже своето име, своята родина и своята съдба, а също и да изповяда вярата си. - Името ми е Трифон, родното място - село Комсада, което е в околностите на град Апамия. Съдба у нас няма, защото вярваме, че всичко става по Божи промисъл, а не по съдба и движение на звездите, нито пък случайно, както вие вярвате. По живот не съм роб, а свободен. Единствено на Христа служа. Христос е моята вяра. Христос е моята слава и похвала. - Мисля - казал управителят, - че досега не си чул за царската заповед - всеки човек, който се нарича християнин и на боговете не се покланя, да бъде предаден на смърт. Опомни се прочее и се отречи от твоята измамлива вяра, за да не бъдеш хвърлен в огън. - О, ако бих се сподобил чрез огън и чрез всички мъки на света да умра за името на моя Бог, Господ Иисус Христос! - Чуй, Трифоне, съветвам те да принесеш жертва на боговете. Гледам те млад тялом, а зрял по ум и не ми се иска зле да свършиш. - Зрял по разум ще бъда, ако принеса съвършено изповедание на моя Бог, ако опазя като много ценно съкровище неизменно благочестивата в Него вяра, и ако стана жертва за принеслия в жертва Себе Си заради мене. - Ще предам - заплашил управителят - тялото ти на огън, а душата ти най-люто ще измъча. - Ти ме заплашваш с огън, който се гаси. Аз пък предупреждавам вас, неповярвалите, за опасността от вечен огън, който не се гаси. Отстъпи прочее от суетите и познай истинския Бог, за да не се разкайваш, когато се намериш във вечния огън! Аквилин загубил самообладанието си, което си налагал заради своето достойнство, разгневил се и дал заповед да изтезават юношата: да снемат дрехите му, да го окачат на едно дърво и да го бият, докато се откаже от своя Бог. Подсъдимият, като чул заповедта, веднага започнал да се съблича. Цели три часа жестоко били юношата. Тялото му се покрило с рани и кръв. Въпреки това, той не само не се отрекъл, но и стон дори не издал. Острите болки от многобройните рани потъвали в дълбоката му обич и безпределна преданост към Бога. Управителят наредил отново да го затворят и заминал на обиколка из областта. Като се завърнал, той го извикал пак на съд. - Наказа ли те достатъчно - запитал той - дългият ти престой в затвора, за да се подчиниш на царската заповед и да паднеш на колене пред боговете? - Мой Бог и Господ е Иисус Христос, Комуто служа с чисто сърце. Той ме научи и утвърди, непоколебимо да пазя вярата си в Него. На Него прочее, истинският цар и Бог, се покорявам и пред Него коленича! Управителят наредил да забият гвоздеи в ходилата му и бос да го развеждат из заснежените градски улици, като непрестанно го бият. След това мъчение, на което целият град станал свидетел, той отново бил изправен на съд: - Докога, Трифоне, не ще обръщаш внимание на мъките? Докога не ще те докосва лютивината на болките? - Докога ли - отвърнал свети Трифон - не ще познаваш силата на Христа, която е у мене, и докога ще изкушаваш Светия Дух? Последвала нова заповед за изтезания. Но напразно. На Аквилин не оставало нищо друго, освен да издаде смъртна присъда: Трифон да се изведе извън града и да бъде обезглавен с меч! Преди да отсекат главата му, св. Трифон застанал с лице към изток, благодарил на Бога, че го е удостоил с мъченически венец и възнесъл последното си моление - да се всели душата му в небесното царство. Докато още се молел, той склонил глава и починал. Не станало нужда палачите да се занимават повече с него. Местните вярващи прибрали тялото да го погребат в своите гробища, но мъченикът им се явил насъне и поискал да го погребат в родното му село. Те постъпили според волята му.", "date": "2019.02.01", "title": "Св. мъченик Трифон Апамейски"}
{"url": "http://www.classa.bg/%D1%81%D0%B2%D1%8F%D1%82/item/392180-%D1%83%D1%87%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%BD%D0%B5%D0%BB%D0%B5%D1%87%D0%B8%D0%BC%D0%B0-%D0%BF%D0%B0%D0%BD%D0%B4%D0%B5%D0%BC%D0%B8%D1%8F-%D0%BA%D1%8A%D0%BC-2040-%D0%B3%D0%BE%D0%B4%D0%B8%D0%BD%D0%B0", "text": "Международен екип от изследователи прогнозира, че болестта на Паркинсон може да стане пандемия до 2040 година.   Неврологичните заболявания са \"основният източник на глобални увреждания и неврологичното заболяване, което нараства най-бързо в света, е болестта на Паркинсон\", заключават те в проучване, публикувано в Journal of Parkinson's Disease.   Този документ показва, че броят на хората, страдащи от тази все още неизлечима болест, се удвоява между 1990 и 2015 г., достигайки почти шест милиона души. Също така прогнозите сочат, че тази цифра може да надхвърли 12 милиона и да достигне 17 милиона през 2040 година.   Един от факторите, които допринасят за това увеличение, е по-голямата продължителност на живота: продължителността на живота се е увеличила с шест години през последните две десетилетия и тенденцията показва, че ще има все повече хора на възраст над 65 години. Негативните аспекти на индустриализацията, като контакт с пестициди, разтворители и тежки метали, насърчават появата на болестта на Паркинсон. Честотата обаче нараства с около 40% сред хората, които са решили да се откажат от пушенето в сравнение с тези, които все още пушат, въпреки че не е известно дали връзката между тези фактори е случайна.   Тези експерти подчертават, че обществото трябва да предприеме мерки за превенция на болестта на Паркинсон, като например спиране на употребата на химически вещества, винаги когато е възможно, или развитието на системата на здравеопазването за хора, диагностицирани с това неврологично заболяване. \"Пандемията на болестта на Паркинсон е предотвратима, не е неизбежна\", заключават авторите на това изследване.", "date": "2019.02.01", "title": "Учените предупреждават за нелечима пандемия към 2040 година"}
{"url": "http://www.classa.bg/%D1%81%D0%B2%D1%8F%D1%82/item/392181-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B4%D0%B8%D0%B0%D0%BB%D0%BE%D0%B3-%D0%B1%D0%B5%D0%B7-%D1%83%D1%81%D0%BB%D0%BE%D0%B2%D0%B8%D1%8F-,-%D0%B7%D0%B0-%D0%B4%D0%B0-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%B8-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Президентът на Мексико Андрес Мануел Лопес Обрадор предложи да посредничи в диалога между правителството и опозицията във Венецуела, за да се разреши по мирен път политическата криза, която преживява южноамериканската нация.   Това мексиканският президент заяви в съвместно изявление по време на посещението на председателя на правителството на Испания, Педро Санчес, който също така говори за политическата криза във Венецуела. \"Ние заедно с испанското правителство призоваваме страните да водят диалог, в който сме съгласни и ще участваме, ако бъде поискано, така че двете страни в конфликта да могат да седнат и да водят диалог без условия\", каза Лопес Обрадор. \"Това е диалог като първа стъпка, не можете да налагате неща, първо страните трябва да седнете и да говорите, а диалогът, както казах, е добра стъпка напред към разбирателство, най-доброто е, че възможността за диалог между страните се насърчава \", добави мексиканският президент. \"Венецуелците трябва да решат, диалог, а не конфронтация, това е нашата позиция\", каза той. От своя страна Педро Санчес заяви, че Испания защитава позицията на Европейския съюз (ЕС), за да намери изход от кризата, изпитана от венецуелците. \"Във връзка с Венецуела: правителството на Испания не желае да сваля или поставя правителства. Това, което правителството на Испания иска, е чрез демократични методи, с честни, чисти и прозрачни избори, венецуелското общество да намери изход от кризата\", - каза Санчес. Президентът на Венецуела Николас Мадуро Мадуро не прие \"ултиматум или изнудване от никого\" и настоя да се изчака до 2025 г. за следващите президентски избори. Мадуро отхвърли осемдневния ултиматум, който правителствата на Испания, Германия и Обединеното кралство поставиха за провеждане на избори.   В този смисъл Мадуро описа като безсмислица, това което \"група държави, подредени като спътници на политиката на Доналд Тръмп, възнамеряват - да наложат президентски избори в суверенна държава, където са проведени президентски избори миналия май.\" \"Във Венецуела имаше президентски избори, имаше резултат и ако империализмът иска нови избори, изчакайте до 2025 г.\", каза Мадуро.   Боливарското правителство обаче е готово да приеме дневния ред на диалога и посредничеството с опозицията, предложена от Мексико и Уругвай, \"с отворен дневен ред и без условия\".", "date": "2019.02.01", "title": "Мексико предлага \"диалог без условия\", за да посредничи в политическата криза във Венецуела"}
{"url": "http://www.classa.bg/%D1%81%D0%B2%D1%8F%D1%82/item/392186-%D0%B4%D0%B0-%D0%BD%D0%B0%D0%BF%D0%B0%D0%B4%D0%BD%D0%B5%D0%BC-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B8-%D0%B4%D0%B0-%D1%8F-%D1%81%D0%BF%D0%B0%D1%81%D0%B8%D0%BC-%D0%BE%D1%82-%D0%B7%D0%BB%D0%BE%D1%82%D0%BE", "text": "Какво ще кажете всички дружно да нападнем Норвегия и да я спасим от злото? Така и така, доколкото разбирам, в момента основният проблем във Венецуела е, че са национализирали петрола и златото.  Еми щом е така, какво ще кажете за Норвегия?       Името на норвежката петролна компания Статойл, 11-ата такава по големина в света (преди близо половин година бе преименувана на Equinor ) знаете ли откъде идва? Oт “state oil”.  До 1972-а изцяло е собственост на норвежката държава, днес процентите са 67%, но правителството на Норвегия продължава да е мажоритарен собственик. Управлява се от норвежкото Министерство на петрола и енергетиката. Част от останалите дялове са при други държавни институции като държавния пенсионен фонд на Норвегия. Не само това, но по норвежко правило мажоритарния управител на всички петролни дейности е именно държавата. Неслучайно другите големи енергийни компании за изследване и добив на петрол са изцяло нейно притежание – Enova SF, Gassnova, Gassco, Petoro, Stattnet.     Една от най-големите, а според Bloomberg, и най-печелившата компания в света, е Aramco. Която е изцяло собственост на правителството на Саудитска арабия. Нещо не ви виждам да си стягате гащите и да се готвим за война там. А? Но да се върнем в Норвегия. Клиент сте на Теленор? Чудесно. Кой е мажоритарен собственик? Правителството на Норвегия – 54%. Кой е собственик на Flytoget и високоскоростните влакове? Изцяло норвежкото правителство. Ами авиолиниите Avinor? Пак то. Кой спаси Peugeot/Citroen (сега Groupe PSA ) от фалит? Не е ли френското правителство като закупи дялове и влезе в управлението? Както и китайското правителство, чрез Dongfeng Motor Group. Сега и двете правителства са с най-големите дялове в компанията – по 13.68%. Парадоксалното е, че оттогава нещата тръгнаха нагоре и сега са вторият най-голям производител на автомобили в Европа. След Фолксваген, където германското правителство притежава около 13% (и 20% от гласовете при вземане на решения). А кой спаси Northern Rock и The Royal Bank of Scotland Group, знаете ли? А BBC каква телевизия са? А сега пак да се върнем към Венецуела. През 2007-а венецуелци решиха държавата им да принуди ExxonMobile, BP, Total, Chevron и същите тия норвежци Statoil (о, каква ирония, нали?) да си продадат по-голямата част от активите, за да стане държавата мажоритарен собственик. Та въпросът е колко богати бяха венецуелци преди това, или тогава, когато САЩ им диктуваше и им слагаше президенти. Влиянието им бе толкова голяма, че днес не футболът, ами бейзболът е спорт номер едно в страната. И ако някой търси вината за Чавес и Мадуро, то тогава от Белия дом да си извадят огледало и да се погледнат. Щото като слагаха марионетки, не се интересуваха от народа на Венецуела, но днес изглежда венецуелци станаха най-важния народ за вселената. Нищо, поне така ще се научат. Имат два варианта. Да продължат да цоцат в същия дух – това може да даде резултат в първите години, като се махнат санкции и блокади. Но венецуелци ще излязат пак по улиците на Каракас и ще качат друг Мадуро, или друг Чавес. Другият вариант е да си научат урока и да еволюират. Да се променят в позитивна насока. Оставам редица “експерти” да си избиват комплексите, да обвиняват всички в “социализъм” и да сочат с пръст всеки, присмял се за загрижеността им за Венецуела и спасяването й. Интервенция и разграбване никога не е било демокрация, никога няма и да бъде. А зомбирането на идиоти, независимо какъв цвят са, си е характерно са тоталитарните идеологии, леви, десни, все същите. В различни цветове, с характерното идолопоклонничество и примитивен фанатизъм. Сериалът Касандра като за вас е правен. Венецуелски беше, нали?   Дахер Ламот", "date": "2019.02.01", "title": "Да нападнем Норвегия и да я спасим от злото"}
{"url": "http://www.classa.bg/%D1%81%D0%B2%D1%8F%D1%82/item/392177-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D1%8A%D1%82-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82,-%D0%BA%D0%BE%D0%B9%D1%82%D0%BE-%D0%BF%D0%BE%D0%BC%D0%BE%D0%B3%D0%BD%D0%B0-%D0%BC%D0%B5%D0%B9-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B0%D1%82%D0%B5%D0%BD%D0%B0-%D0%BE%D0%B1%D1%80%D0%B0%D1%82%D0%BD%D0%BE-%D0%B2-%D0%B1%D1%80%D1%8E%D0%BA%D1%81%D0%B5%D0%BB", "text": "Британската министър-председателка Тереза Мей спечели подкрепата на парламента да се стреми да промени своята сделка за Брекзит благодарение до голяма степен на мирно споразумение между евроскептичните и подкрепящите ЕС фракции в разделената й Консервативна партия. Стратегията, която се появи тази седмица, е наречена компромис „Малтхаус“ по името на един от нейните поддръжници – депутата Кит Малтхаус.     Планът се опитва да спечели одобрението на привържениците на Брекзит с обещание да бъде изоставена непопулярна политика за ирландската граница за сметка на алтернативен вариант и се стреми да привлече подкрепящите ЕС консерватори, като обещава гаранции срещу опасността от безпорядък, ако не може да бъде договорена сделка за напускане с Брюксел. КОЙ СТОИ ЗАД НЕГО? Въпреки че планът носи името на не особено значимия държавен министър Малтхаус, отговарящ за жилищното строителство, неговата политическа тежест произтича от висшите фигури, помогнали за разработването му. Сред тях са бившата министърка на образованието Ники Морган, която се застъпва за близки връзки с Европейския съюз, и водачът на влиятелна консервативна евроскептична фракция Джейкъб Рийс-Мог. ЗАЩО Е НЕОБХОДИМ ТОЙ? За да постигне ратификация на каквато и да е сделка за Брекзит, Мей трябва да си осигури одобрението на парламента. Но нейната партия е разделена по въпроса кой е най-добрият начин за напускане на ЕС, а по-рано този месец категорично отхвърли договорена от нея сделка с Брюксел. Без сделка за напускане Великобритания може да се изправи пред значителен икономически безпорядък. Ключовият момент, предизвикващ разногласие във Великобритания, е предпазният механизъм за ирландската граница – подсигуряваща политика, предназначена да предотврати възобновяването на граничните проверки между британския район Северна Ирландия и членуващата в ЕС Ирландия. Мнозина подкрепящи Брекзит депутати, включително от северноирландската партия, поддържаща правителството на Мей, се страхуват, че Великобритания може да се окаже обвързана с правилата на ЕС за неопределено време или че предпазният механизъм може да забие клин между Северна Ирландия и останалата част от Обединеното кралство. КАКВО ПРЕДСТАВЛЯВА ТОЙ? Планът „Малтхаус“ не е представен в официален документ. Но ако се съди по информацията от изтекли съобщения и изявления на негови поддръжници, той може да бъде разбит на две части: изменени преговорни цели и резервен вариант, в случай че това се провали. ПЛАН А Групата подкрепя алтернативно споразумение за напускане, което до голяма степен следва модела на съществуващото споразумение, но включва различна уредба за предпазния механизъм.  Предвижда се новият предпазен механизъм да се основава на споразумение за свободна търговия с нулеви мита, а не на сегашната база за обща митническа зона между Великобритания и ЕС. При него се разчита на технологични решения за преместване на проверките на стоки далеч от границата. Това предложение беше обявено най-напред през декември. ПЛАН Б Ако преговорите с Брюксел се провалят, правителството би трябвало да търси основно преходно споразумение, включващо предложение за продължаване на плащанията към ЕС и гарантиране на правата на живеещите във Великобритания граждани на ЕС. В замяна Великобритания иска удължаване на сегашните търговски условия след края на периода на „прилагане“, използвайки клауза от международното търговско право, ако дотогава не бъде договорено постоянно търговско споразумение. Отхвърлената сделка за развод на Мей предвижда период на преход – или прилагане, до края на 2020 г., през който търговията да продължи при сегашните условия. КАКВО КАЗВА МЕЙ ЗА ТОВА? Мей не подкрепа изцяло плана, но той е един от трите варианта, които тя обмисля, докато се подготвя да се върне в Брюксел. Те са: 1. Великобритания да има право едностранно да реши да излезе от предпазния механизъм. 2. Предпазният механизъм да действа за ограничен период. 3. Алтернативни уредби на предпазния механизъм, като се следват очертанията на представените от Малтхаус. ЩЕ ПРОРАБОТИ ЛИ ТОВА? Гласуването в парламента във вторник позволява на Мей да представи единен фронт с надеждата да убеди Брюксел отново да преговаря по сделката, но няма конкретика какво трябва да промени тя. Това повишава опасността, че мирното споразумение в партията е само временно. Множество гласове в ЕС отхвърлят перспективата за предоговаряне на правния текст, уреждащ напускането на Великобритания, който беше одобрен миналата година от останалите 27 страни в ЕС. Ако това, което Мей може да получи от ЕС, не оправдае очакванията на нейната партия, министър-председателката би могла да преживее повторение на тежкото поражение, което първоначалната й сделка претърпя в парламента. Мей обещава да докладва отново пред парламента най-късно на 13 февруари.   БТА", "date": "2019.02.01", "title": "Компромисът за Брекзит, който помогна Мей да бъде пратена обратно в Брюксел"}
{"url": "http://www.classa.bg/%D1%81%D0%B2%D1%8F%D1%82/item/392178-%D0%BF%D1%80%D0%BE%D0%B7%D0%B0%D0%BF%D0%B0%D0%B4%D0%BD%D0%B8%D1%8F%D1%82-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE", "text": "Прозападният украински президент Петро Порошенко може да се похвали, че е обвързал Украйна с Европейския съюз. Като кандидат за втори мандат, той обаче ще трябва да намери отговор на недоволството от войната, която продължава да тлее в проруски настроените източни части на страната, както и на корупцията, която подкопава страната, предаде БТА. Наричан „Шоколадовия крал“, защото натрупва състояние в сладкарския бизнес, бившият 53-годишен милиардер беше избран за президент през май 2014 г., на мястото на Виктор Янукович, който бе свален след три месеца на масови протести в Киев. Те бяха предизвикани от решението му да анулира подписването на споразумение за асоцииране с ЕС, за да се обърне към Москва.     Последваха открита криза в отношенията с Русия, анексията на Крим и въоръжен конфликт в проруските източни части на страната. Дошъл на власт в критичен за Украйна момент, този човек с внушителна осанка и дълга политическа кариера обещаваше да сложи край на повсеместната корупция, да приеме ключови реформи и да сложи край на конфликта с проруските сепаратисти в Изтока „до няколко дни“. Пет години по-късно мирният процес на изток е в мъртва точка и засилването на връзките на бившата съветска република с ЕС изглежда основното му постижение. Прагматичен преговарящ и добър оратор, говорещ няколко езика, няколко седмици след встъпването си в длъжност той подписа споразумението за асоцииране с ЕС, анулирано от неговия предшественик. Порошенко постигна и въвеждането на безвизов режим за украинските граждани. Петро Порошенко започна да реформира украинската армия, която досега беше в жалко състояние, с цел Украйна да се присъедини към НАТО. Той настоява, че страната трябва да подаде официална кандидатура за присъединяване към ЕС към 2024 година. Пропусна шанса си След икономическия срив през 2014 и 2015 г. Украйна се връща към растеж, макар и прекалено слаб, за да й попречи да стане през 2018 г. най-бедната страна в Европа що се отнася до БВП на глава от населението. Данните са на Международния валутен фонд, чиято финансова подкрепа е от ключово значение за Киев. Поощряван от Европа, Порошенко започна големи реформи в енергийния и банковия сектор, насочени към системата за обществени поръчки, образованието и здравеопазването. Президентът обаче успя да довърши малко от тях. Особено трудни се оказаха модернизирането на правосъдието и борбата с корупцията, която разяжда страната. „По отношение на реформите Украйна със сигурност не е там, където всички бихме искали да я видим, но през тези последни четири години беше постигнат по-голям напредък, отколкото през предишните 23“, подчертава Лена Кошарни от инвестиционния фонд Хърайзън Капитал (Horizon Capital). Въпреки че бяха създадени нови структури за борба с корупцията, няма осъдени високопоставени чиновници, което дразни Запада и бави финансовата помощ оттам. „Петро Порошенко пропусна шанса си да промени страната и да изкорени корупцията“, обвинява го младият депутат Серхий Лешченко, бивш разследващ журналист. Загуба на състояние Специалист по международни икономически отношения, родом от югозападния украински регион Болград, Петро Порошенко започва бизнеса си с продажба на какао. След това той купува няколко сладкарски цеха, които обединява в групата „Рошен“. Въпреки че обеща да продаде компанията, след като бъде избран за президент, Порошенко все още не е изпълнил това, като твърди, че няма купувачи. Той е женен от 30 години за кардиоложка и е баща на четири деца. Порошенко освен това е собственик на телевизия „Канал 5“. Той казва, че е продал няколко други компании след своето идване на власт. При избирането си Порошенко беше един от най-богатите хора в страната, като през 2014 г. сп. „Форбс“ изчисли състоянието му на 1,3 милиарда долара. Днес по оценки на украинските медии той притежава 500 милиона долара. Замесването на приближени на президента в корупционни скандали, разкрити при международното разследване на „Панамските документи“, също хвърли петно върху неговия мандат. Учредяването наскоро в Украйна на Православна църква, независима от религиозната опека на Москва, повиши леко неговата популярност. Преизбирането му обаче далеч не е гарантирано. Според последните проучвания на общественото мнение Порошенко изостава след бившата премиерка с популистки уклон Юлия Тимошенко. При това един неочакван съперник, популярният комик Володимир Зеленски, го следва по петите.   БТА", "date": "2019.02.01", "title": "Прозападният Порошенко"}
{"url": "http://www.classa.bg/%D1%81%D0%B2%D1%8F%D1%82/item/392179-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%BF%D1%80%D0%B5%D0%B2%D1%80%D0%B0%D1%82-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Защо САЩ организираха и подкрепиха опита за преврат във Венецуела? Има много версии в потока от новини, така че има нужда всичко да се подреди. Но първо, за това че Вашингтон наистина е организатор на това, което се случва в Каракас.  (35-годишният Хуан Гуайдо стана ръководител на Народното събрание на Венецуела).       В продължение на много години венецуелското общество е разделено на две части (60% от 40%) – 60% подкрепят предишния президент Уго Чавес и неговия приемник Николас Мадуро. На последните президентски избори на 20 май 2018 г. Мадуро получи 68% от гласовете. Останалите 32% се използват активно от външни сили, за да свалят нежелания режим. През 2002 г. във Венецуела се проведе държавен преврат, по време на който бе арестуван Уго Чавес, а Съединените щати бързо признаха самопровъзгласилия се Педро Кармон Естанг за президент. Хората обаче излязоха на улиците, освободиха Уго Чавес и веднага признатият от Вашингтон „държавен глава” избяга в Колумбия.     Сега за преврата, който се опитаха да направят преди няколко дни. По време на самата конфронтация „60% и 40%”, Мадуро спечели президентските избори на 20 май 2018 година. Опозицията не се съгласи. Накрая, след поредица от бунтове, сблъсъци и дори опит за военно въстание, Мадуро разпусна Народното събрание през август 2018 година. Вместо да се разпусне, беше създаден нов парламент. Именно този факт използва САЩ като информационна обосновка за действията си по време на венецуелската криза. В действителност, през 1993 г. в Руската федерация вместо Върховния съвет, Борис Елцин основава Държавната дума. Това означава, че вместо един парламент беше създаден друг, и както знаем, Вашингтон не се притесняваше. Сравнете с реалностите на Русия през 90-те години, ние трябва само да разберем, че американците избират страната на конфликта изобщо не въз основа на някои принципи, а само въз основа на собствените си интереси. И сега същността на това, което се случва. На 5 януари 2019 г. Националното събрание на Венецуела бе разпуснато. Съжалявам за тавтологията, Националното събрание се събра и избра Хуан Гуайдо за глава. Преди известно време, според западната преса, той посети САЩ. Само 18 дни след посещението, този непознат се самопровъзгласи за президент на Венецуела. И след 40 минути, той беше признат от САЩ като легитимна власт на държавата. А в навечерието на тези събития, 22 януари, вицепрезидентът на САЩ Майкъл Пенс призова венецуелците да излязат по улиците и да протестират, обещавайки им подкрепа. Веднага след като Вашингтон призна Хуан Гуайдо за „законната власт на Венецуела”, точно същото признаване идва от американските сателити. Важно: в глобалното информационно поле новината е представена по следния начин – ръководителят на венецуелския парламент се нарича преходен президент. Фактът, че Хуан Гуайдо е ръководител на парламента и е само на две седмици, а самият парламент е разпуснат преди 5 месеца и вече не съществува, световните медии не го забелязаха. Сега е моментът да се изброят всички причини, които накараха САЩ да извършат преврат във Венецуела и да демонстрират пред света друго дипломатическо беззаконие. (Настоящата ситуация вече обогати историята на дипломацията с два нови факта: първият – ултиматум от Европа да признае Гуайдо, ако изборите не са обявени във Венецуела до осем дни; второ – отказът на американските дипломати да напуснат страната след прекъсване на дипломатическите отношения със САЩ.) И сега да изброим петте причини за случилото се. 1.  Венецуела има най-големите доказани запаси от нефт в света. След придобиването на контрол над Венецуела, американците ще получат гарантиран лост за манипулиране на цените на петрола в дългосрочен план. Със Саудитска Арабия и Венецуела Вашингтон ще успее да срине цената на петрола, за да създаде още по-големи трудности за Русия. Имаме многостранен процес: натискаме Венецуела, получаваме инструмент за натиск върху Русия, получаваме Русия, получаваме инструмент за борба с Китай. 2.  Венецуела активно развива сътрудничество с Русия, което означава, макар и хипотетично, че има опасност от изграждане на руски военни бази във Венецуела. И това е неприемливо от гледна точка на доктрината на Монро (основата на американското политическо мислене), която заявява, че американският континент е изключително американска зона на влияние. 3.  През февруари 2018 г. Венецуела започва да издава криптовалута, наречена Петро. Случаят започна много гръмко, защото венецуелската криптовалута беше единствената, осигурена с реални активи (петрол). Важно: силата на САЩ се основава на монополните емисии на световната валута – долара. Той не е обезпечен с нищо друго, освен с вярата на инвеститорите, публикациите на „независими медии” и силата на американската военна машина. Но това всичко е „непряко съдържание”, а самият долар няма пълнеж и не се подкрепя от нищо. Да се позволи емитирането на валута, криптовалута, подкрепена от реални активи, е много по-лошо от руската военна база в Южна Америка. 4.  За най-мощната световна сила, „да се премахне” всеки, който се противопоставя на нея, е въпрос на принцип. Затова Вашингтон е толкова нетърпим към Иран, Венецуела и Сирия. 5.  Според правилата на „цивилизования свят” диваците и аборигените трябва да дават реални стойности в замяна на мъниста. Друга възможност за премахване на стойността е „попечителство”. Това означава, че златото от местните ще бъде отнето. И какво се прави, ако напълно нахалните диваци искат обратно своите ценности? В самите Съединените щати унищожават почти всички индианци. За да не се даде на Венецуела златото от Банката на Англия, беше измислена много елегантна схема. През 2018 г. медиите съобщиха, че Венецуела е поискала от британците да дадат 15 тона злато. А те отказват, като питат при това за какво ще бъде изхарчено това злато. Но в тази ситуация да се задават продължително толкова странни въпроси и да се преструваш, че не те устройват отговорите, това няма как да се получи. Следете ме внимателно. Избирате непознат и амбициозен мъж, назначавате го като лидер на несъществуващ парламент. След това го подтиквате да обяви узурпация на властта след две седмици и половина – в края на краищата, на езика на наказателния кодекс се нарича самопровъзгласяването на президент. Макар и преходен. След това го признавате за легитимен ръководител на Венецуела. И той ви моли да не давате на Венецуела злато. Туй то. Делото е сторено. Освен това няма значение дали победата ще бъде с преврат. Не, това, разбира се, е важно, но само за първите четири точки по-горе. И за да запазиш чуждото злато, няма разлика. Преценете сами: ако превратът успее, тогава новата марионетка на Венецуела, разбира се, няма да поиска обратно златото. Ако превратът се провали, все още не се отказвате от златото, тъй като президентът Мадуро вече е незаконен президент за вас, кървав режим и т.н. Мисля, че можете да намерите други причини, поради която Щатите организират преврата във Венецуела, но вече сме очертали основните пет.  ", "date": "2019.02.01", "title": "За държавния преврат във Венецуела"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392171-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D1%82%D0%B5-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%BA%D0%B8%D1%82%D0%B5", "text": "Измяна съпругата при мюсюлманите. Как е била санкционирана преди и сега. Мюсюлманската вяра значително се различава от християнската и от будистката например.    Отношението на източния мъж към източна жена може да изглежда, ако не странно, тогава доста старомодно, на съвременния западен човек. Известно е, че в исляма представители на красивата половина на човечеството имат някои ограничения. Те могат да се отнасят както за обществения живот, така и за личния.  Днес ще говорим директно за семейните отношения и прелюбодеяние в тях.       Ако се обърнем към статистиката, можем да заключим, че предателствата и разводите сред вярващите мюсюлмани са изключително редки, да не говорим за аборти, които са забранени от закона.  Причината за това е стриктното спазване на древните традиции. Неспазването им може да доведе до тъжни последствия. Ролята на жените и съпругите в исляма е регулирана и непроменена в продължение на много векове.     Основните им отговорности включват раждане и възпитание на потомство, домакинство, управление на придобитото имущество на съпруга. Всъщност те са истински пазители на домашното огнище. Мюсюлманката е длъжна да уважава своя благоверен, а също така и роднините - както своите, така и неговите.    Днес, подобно на много стотици отминали години, предателството на съпругата предполага, че омъжена дама, встъпва в сексуална връзка със страничен човек. Трябва да се отбележи, че такова нещо като „предателство“ е изключително рядко в исляма.    И това се дължи не само на жестокото наказание, което може да последва след разкриването на измамата. Факт е, че момичетата се подготвят за брак в мюсюлманските страни от ранна възраст, отглеждат се в съответствие с религиозните традиции на своите предци, и това елиминира възможността за прелюбодеяние.  Според Корана, прелюбодейството не е нищо друго освен най-големият смъртен грях, възмездието, за чието извършване ще дойде незабавно. В някои страни за такова злодеяние е било предвидено дори смъртно наказание или е извършвано публично пребиване на нещастницата.     Сега този метод рядко се практикува, но фактът на брачното прелюбодеяние се разглежда в присъствието на адвокат, съдия (имам, муфтис), четири външни лица, които имат безупречна репутация в обществото и свидетели.   Жена, извършила прелюбодеянието, се наказва бой с камшик, но само при пълни доказателства за вина. Ако показанията на свидетелите се разминават, те могат да бъдат наказани по същия начин.  При отсъствието на свидетели и невъзможността да се докаже прелюбодеянието, извършено от неговата съпруга, решението за налагане на наказание не е взето.     Според религията предателството на една жена в исляма е голям грях, но Коранът не предвижда линч. Съпругът няма право да я наказва лично. Ако той я обвини публично, но не може да представи доказателства за вината ѝ, тогава той понася наказанието от 80 удара с камшик.    В някои държави смъртното наказание е позволено, дори ако нещастните си признаят, че са били неправи. За интимна връзка с неомъжени жени, може да последвате същото. От момента на разтрогването на брака, мъжът престава да издържа бившата си съпруга. Днес има много поддръжници на подобни бракоразводни производства.  На двойките, в които съпругата  е уличена в изневяра, силно   се препоръчва да сложат край на официалните си отношения. Това обаче се случва, ако съпругът има подозрения за изневярата на любимата си, но няма доказателства.  Той има право да подаде молба за развод, като по този начин уреди проблема по мирен начин.", "date": "2019.02.01", "title": "Изневерите на мюсюлманките"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392172-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Препоръчва се, да намерите радост дори и в малки неща, ако не искате да сте с развалено настроение, още от сутринта. Отложете големите проекти и пестете енергия. Сериозен разговор очаква някой от вас, с роднини, което ще доведе до драматични промени в живота. Може да разкриете творческия си потенциал, като се занимавате с любимото си хоби. ТЕЛЕЦ ( 21 април - 21 май )  Очаква се увеличение на активността ви в работата и личната сфера. Ако спрете да се самообвинявате за всичко което сте направили погрешно, тогава ще спечелите. Не пренебрегвайте симптомите на настинка, по-добре посетете лекар. Възможен е напредък в социалната сфера, което за дълго, ще укрепи авторитета ви в обществото. БЛИЗНАЦИ ( 22 май - 21 Юни ) Не очаквайте лек и слънчев ден, днес ще трябва да се сражавате за всичко сами. Не се обезсърчавайте, ако нещо не се получи, защото животът е богат на такива изненади. Затова във финансите, всичко ще бъде добре и до вечерта ще получите награда за извършената работа. Един добър ден за спорт и борба с лошите навици.   РАК ( 22 юни - 23 юли ) Ще бъдете обсебени от кариерата си, като никога преди. Уморени сте, да се задоволявате с малки роли и искате да заемате по-висока позиция. Е, това ще изисква не само естествена амбиция, но и богат опит. От масови събития и тържества, по-добре се откажете, за да не се уморите морално. ЛЪВ ( 24 юли - 23 август ) Препоръчва се, повече да се занимавате с умствена дейност, отколкото да мислите за бъдещите перспективи. Много от проектите ви, ще донесат приходи и ще помогнат да се измъкнете от тези, които ви пречат да се движите напред. Възможни са бизнес пътувания в чужбина, покупка на ценни книжа и подписване на договори. Вечерта се посветете на семейните и битови проблеми. ДЕВА ( 24-ти август - 23 септември ) Трябва да се справите с заемите, да платите дълговете и да планирате текущия месец. Проявете уменията си в неща, които познавате. Не е необходимо да правите нови запознанства, само ще се разсеете от важните проекти. Внимателно изяснявайте отношенията, с любимия човек. ВЕЗНИ( 24 септември - 23 октомври) Очаква ви успех на на работното място, което значително ще ви тласне напред. Основното нещо е, да не бъдете твърде строги спрямо себе си и другите около вас. При комуникация с роднини, са възможни неприятности, затова бъде мълчаливи и сдържани. Този ден е благоприятен за открития, реализации и изследвания, които ще ви дадат самочувствие. СКОРПИОН ( 24 октомври - 22 Ноември ) Трябва да подготвите всичко, за изпълнението на глобалните си проекти. Нека, сега нещата да узреят в мислите ви, докато намерите възможност за изпълнение на плановете си. Един добър ден за започване на лечение и закаляване на организма. Не стойте много време на вън, това може да се отрази зле на кожата ви.   СТРЕЛЕЦ ( 23 Ноември - 21 Декември ) Препоръчително е, да покажете практичност, за да завършите успешно всички започнати дела. Финансовата сфера, ще се развива по-благоприятно от личната. Не се страхувайте да отворите сърцето си към някой, когото наистина обичате. Дори ако хората около вас, са против вашите действия и думи. Семейните, може да посветят вечерта на децата и домашните проблеми. КОЗИРОГ (22 Декември - 20 януари ) Ще се нуждаете от моралната подкрепа, на хората до вас. Дори ако сте на път, не забравяйте да се обадите и да се консултирате с близките си. Сватби и празнични събития, по-добре отложете за друго време. Ще трябва трезво и реално да оцените всичко, което се случва в личния ви живот.  ВОДОЛЕЙ ( 21 януари -  19  февруари ) Очаква ви дълъг път, който сте планирали още в началото на месеца. Не се договаряйте с важни хора, ако усетите напрежение и дисхармония в разговорите. Към вашето мнение, ще се прислушват дори и опитните колеги, въпреки че някои от тях мечтаят да ви изместят.   РИБИ ( 20 февруари - 20 март ) Ще имате свое мнение за всичко, което ви казват. Това не е лоша позиция, но е твърде рисковано. Може да се скарате с хора, от които пряко зависи вашата кариера. Изчистете задълженията си, не взимайте кредит и забравете за \"лесната\" печалба. Неподходящите стъпки в любовта, ще ви поставят пред труден избор.", "date": "2019.02.01", "title": "Дневен хороскоп 1 февруафи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392173-%D0%BF%D0%BE%D1%80%D0%B5%D0%B4%D0%BD%D0%B8%D1%8F%D1%82-%D0%B3%D0%BE%D0%BB%D1%8F%D0%BC-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5%D1%80%D0%B8%D0%BE%D0%B7%D0%BD%D0%BE", "text": "Поредният голям заговор срещу България: да ни вкарат насила в еврото и да ни ограбят мускалчетата розово масло. Горе-долу така можем да обобщим новите пропагандни страхове от еврото.  Защо работят така успешно?         По-старите читатели вероятно помнят трепета, който предизвикваха чуждите пари по времето на соца. Помнят сигурно и как купил полагащите се бонове за бензин, членът на туринг клуба напълваше колата със суджуци и консерви и тръгваше на пътешествие, молейки се да не му се развали нещо по пътя, та да се отвори харч. А ние, момчетата от махалата, взимахме назаем един долар за показване на входа и се пренасяхме в приказното западно царство, наречено „Кореком“.     Но валутата си беше и страшна - защото можеха да те попитат откъде я имаш и да ти се случат разни лоши неща. Тъкмо забраната обаче я правеше още по-примамлива. И когато режимът падна, неслучайно отвсякъде избликнаха мечти в зелено (заради зеления цвят на долара)     Обидата Припомням всичко това в опит да разбера защо новите пропагандни страхове от еврото работят така успешно. В Германия те бяха свързани с нежеланието на мощната дойче марка да крепи бедните южни роднини. Във Франция се тюхкаха повече на символическа тема - окайваха интелектуалците от банкнотите, Мариана и петела, години наред продължаваха да изчисляват цените във франкове. Но лошите спомени за следвоенната инфлация на гордата, но нестабилна родна валута накрая си казаха думата. На други места водещ бе страхът, че злонамерени търговци ще използват момента да увеличат цените. Макар здравият разум да подсказва, че в пазарното стопанство търговците увеличават цените и без повод, стига да има кой да плаща. В крайна сметка се оказа, че увеличението е незначително и дебатите се насочиха към по-важни теми. Последният аргумент се върти и из българските сайтове, но според мен водещият мотив е не толкова икономически - проблемът е накърнената национална чест. Защото гледай сега: ако днес взимам 1000 лева, представяш ли си колко унизително ще бъде утре заплатата ми да стане 500 евро. Обидата е в това, че ще лъсне огромното неравенство между нас и западняците. Левът все пак създава илюзията, че живеем в различна вселена и затова нещата не могат да се сравняват. Ако въведем разплащане с неконвертируеми буци сол, ще бъдем още по-защитени символически, нали така? Някъде дълбоко в себе си българинът все още дели парите на наши и техни. Вече години той може да обръща парите си в евро или каквото друго пожелае, но невидимата граница не иска и не иска да изчезне. А и всеки ден някой му повтаря, че ЕС ей сега ще се разпадне - и тогава какво правим? Има и друго: с парите вече неведнъж са го премятали - комунистите на няколко пъти му обираха спестяванията с обмяна на курса, после дойде хиперинфлацията от 1990-те, а сега - евро. Вековната Андрешковска подозрителност го кара да мисли, че някой пак иска да го преметне. И колкото по-далеч е този тъмен субект, толкова по-опасна е работата. Невежество и комплекси Станното е, че всъщност никой в България не вярва в силата на нашия суверенен лев. Самонадеяните сравнения с английския паунд или швейцарския франк, които си били много добре извън еврото, издават единствено невежество и комплекси - къде сме ние, къде са тези стари и мощни валути. Много добре знаем какво ще стане, ако се отвържем от валутния борд и тръгнем да плаваме в откритото валутно море. В същото време изобщо не вярваме на експертите, които ни обясняват, че еврото ще донесе стабилност и ниски лихви. А и евро-туристите, на които разчитаме, никак не обичат да обменят пари при кратки пътувания. Но колкото повече разумни аргументи ни дават, толкова повече се настройваме против еврото. Защото сме убедени, че експертите - добре платени, неразбираемо говорещи - са част от големия заговор: да ни вкарат насила в общата валута и да ни ограбят мускалчетата розово масло. Ако четеш форумите, самото ни влизане в ЕС е такова коварство - не ние сме се борили с всички сили да ни приемат, а те ни били подмамили, за да ни изсмучат работната ръка. Националното самочувствие трябва да е много тежко увредено, ако му се налага да прибягва до такива хитрости. Да помислим и за това И понеже настроенията против еврото най-често се вихрят из русофилските среди, ще предложа на експертите един геополитически аргумент. Еврото се опитва да стане алтернатива на долара като световна валута. Защо е важно това ли? Защото чрез долара САЩ осъществяват световно господство, товарят планетата с дълга си, налагат санкции на страни, които извършват доларови операции, забранени от Вашингтон. В този смисъл битката за еврото е битка за еманципация на нашия континент. Хайде сега да видим какво ще отговорят критиците.  ", "date": "2019.02.01", "title": "Поредният голям заговор срещу България. Сериозно?"}
{"url": "http://www.classa.bg/%D1%81%D0%B2%D1%8F%D1%82/item/392174-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B1%D0%B8%D0%B6%D1%83-%D0%BD%D0%B0-%D0%BC%D0%B0%D0%B4%D1%83%D1%80%D0%BE", "text": "Дълги години управляващите социалисти във Венецуела си живееха добре от продажбите на петрол, вкл. в САЩ. Сега обаче американските санкции може да спрат дъжда от пари над Каракас, крепящ режима  на Николас Мадуро.         Дълги години правителството в Каракас разчиташе на тази проста схема: суровият петрол от Венецуела пристигаше с кораби в САЩ, обработваше се в рафинериите на Citgo - дъщерна фирма на държавния петролен концерн на Венецуела PDVSA (Петролеос де Венесуела), бензинът се продаваше чрез бензиностанциите на Citgo, а доларите от продажбите се връщаха в Каракас. Възникналото напрежение между САЩ и Венецуела след идването на Уго Чавес на власт през 1999 година не промени нищо в това отношение: Citgo продължаваше да продава, а доларите все така продължаваха да си валят в Каракас.     Точно на това сега администрацията на Тръмп иска да сложи край: Венецуела ще продължи да продава в САЩ, но постъпленията ще отиват в запорирани банкови сметки. Американското правителство иска да даде достъп до тях на  . Венецуелският политолог от университета в Мюнстер Иво Ернандес смята това за историческа стъпка. \"САЩ бяха единственият редовен източник на валута за Венецуела. В средносрочна перспектива промяната ще бъде тежък удар за Мадуро\", казва той. Гюнтер Майхолд от фондацията \"Наука и политика\" е по-сдържан в оценката си: \"Всичко зависи от това какви алтернативни източници на валута ще намери още Венецуела\", казва той. Президентът Мадуро реагира видимо ядосан на решението на САЩ. \"Те искат да ни откраднат Citgo\", заяви той в телевизионно обръщение и обеща Венецуела да си потърси правата в американските съдилища.  Упадъкът на венецуелската петролна индустрия Citgo е фирма на повече от 100 години, която през 1980-те години се нареди сред най-големите петролни компании в САЩ. През 1986 година държавният петролен концерн PDVSA купи половината от компанията, а през 1990 година я придоби и цялата. Десетилетия наред PDVSA действаше самостоятелно, правеше огромни печалби и дори експандира в чужбина.   се опита да финансира своите социални програми с приходите от PDVSA. Работниците и служителите от фирмата стачкуваха в продължение на месеци, но в крайна сметка спечели Чавес, който през 2003 година обяви почти 18 000 стачкуващи работници за \"държавни врагове\", след което ги уволни. Именно  . Систематично социалистите се освобождаваха от чуждите участия в концерна - през 2010 дяловете на фирмата Ruhr Oel GmbH, притежаваща четири рафинерии в Германия, бяха придобити от Роснефт.     За десетина години добивът на петрол във Венецуела спадна от 3,5 милиона барела дневно през 1998 година на няма и два милиона барела през 2017. По данни на ОПЕК, през миналата година добивът е спаднал още повече заради икономическата криза - на 1,2 милиона барела суров петрол на ден. Citgo  - последната касичка на Мадуро От Citgo уверяват, че в американските си рафинерии могат да обработват по 750 хил. барела суров петрол дневно. Политологът Иво Ернандес предполага, че останалите количества суров петрол заминават за Русия или Китай, но без да носят приходи, а за погасяването на взети заеми. Без подкрепата на Китай, Турция, Иран и Русия Мадуро отдавна щеше да е капитулирал. Според някои публикации, само Китай е отпуснал кредити на Венецуела в размер между 50 и 60 милиарда долара. Тези кредити сега се погасяват с петролни доставки. Агенция Блумбърг пък съобщава, че от януари до ноември 2018 г. Китай е внасял дневно по 340 хил. барела суров петрол от Венецуела. Над 90 процента от валутните приходи на Венецуела са от износа на петрол, а Citgo е последният източник на валутни постъпления за Мадуро от бизнеса в чужбина. Но също и Citgo не е това, което беше: от някогашните ѝ 14 000 бензиностанции днес са останали около 5 000, а от осемте ѝ рафинерии - само три. И понеже режимът на Мадуро страда от хронична липса на средства, Венецуела заложи 49,9 процента от Citgo като гаранция в Роснефт. Според някои изчисления, Русия вече е отпуснала на Венецуела общо 17 милиарда долара. Включително заради това Москва е твърдо на страната на Венецуела и остро критикува американските санкции.  Венецуела няма алтернативи     Гюнтер Майхолд не смята действията на САЩ за правно обосновани: \"Не може просто да се злоупотребява с правото на собственост. Това противоречи на световната и на американската икономика\", казва той.  Съветникът на Доналд Тръмп по въпросите на националната сигурност Джон Болтън настоява за незабавното замразяване на активи в размер на 7 милиарда долара, като до края на годината могат да се съберат още 11 милиарда долара от продължаващите петролни сделки. Ако САЩ продължат по този път, Венецуела ще трябва да спре доставките си на суров петрол за Citgo. Колко бързо Венецуела може да намери нови източници на доходи? Всичко зависи от това, дали съюзниците ѝ в чужбина ще останат на страната на Мадуро. Финансовите пазари, във всеки случай, са скептично настроени, а повечето анализатори смятат, че Мадуро няма да се задържи още дълго на власт. По данни на Файненшъл Таймс, цената на венецуелските държавни облигации и акциите на PDVSA са се покачили. Инвеститорите очакват скорошна смяна на властта и инвестират във венецуелски държавни облигации и акции. Те се надяват на добри печалби след възстановяването на петролния сектор.      ", "date": "2019.02.01", "title": "Последното бижу на Мадуро"}
{"url": "http://www.classa.bg/%D1%81%D0%B2%D1%8F%D1%82/item/392175-%D0%B4%D0%BE%D0%BA%D0%B0%D1%82%D0%BE-%D1%82%D1%80%D1%8A%D0%BC%D0%BF-%D1%81%D0%B5-%D0%B1%D0%B8%D0%B5-%D0%B2-%D0%B3%D1%8A%D1%80%D0%B4%D0%B8%D1%82%D0%B5%E2%80%A6", "text": "Докато президентът Тръмп ту защитава Русия, ту обявява ИД за победена или пък празнува уж решения конфликт с Пхенян, за службите важат единствено фактите. На кого да вярваме           Севернокорейският диктатор Ким Чен-ун смята своите ядрени оръжия за един вид застраховка-живот и не дава никакви признаци, че ще се откаже от тях. Терористичната групировка \"Ислямска държава\" (ИД) разполага с хиляди бойци и ще използва всяко едно кратко затишие във войната срещу тероризма, за да прегрупира силите си.  , за да подклажда обществените конфликти в Америка.     Има само една причина за това защо американските тайни служби постоянно посочват тези опасности, които иначе не са нови: Доналд Тръмп. Докато президентът, в зависимост от настроението си, ту защитава Русия, ту обявява ИД за победена, или пък се хвали с  , за неговите тайни служби са важни единствено фактите. Ако в Белия дом в момента седеше някой друг, а не Тръмп, данните от анализа на новите заплахи щяха да получат заслужено внимание. Никога преди (от 50-те години на миналия век до днес) Русия и Китай не са си били по-близки, отколкото сега. Американските анализатори отчитат тяхното засилено сътрудничество в енергийната политика, в сектора на технологиите и във военната сфера. И двете сили не ги интересуват никакви универсални човешки права или пък демокрацията. Какво прави Тръмп? Не че Доналд Тръмп е създал този феномен, но той засилва неговото действие. Неговата  , а нишите бързо биват запълвани от Китай и Русия. Фактът, че американските тайни служби обръщат толкова внимание на иначе така недолюбваната в Америка световна организация, говори сам по себе си. Още по-сериозно е предупреждението, че \"съюзниците и партньорите\" се дистанцират от САЩ - заради променящата се нейна политика за сигурност и търговска политика. Техният стремеж към автономност ги прави по-податливи на прегръдки с Китай и Русия. Фактът, че европейците се опитват да търгуват с Иран, заобикаляйки  , е само един пример в това отношение. Изведнъж и републиканците в Конгреса изглеждат съгласни, че трябва да се сложи някаква рамка на Тръмп във външната политика. И можем само да се надяваме, че те няма да се разколебаят, когато изборната борба набере скорост. Защото хората предпочитат да чуят какво би им казал президентът Тръмп за света, отколкото да слушат мрачните прогнози на недолюбваните от тях тайни служби.       ", "date": "2019.02.01", "title": "Докато Тръмп се бие в гърдите…"}
{"url": "http://www.classa.bg/%D1%81%D0%B2%D1%8F%D1%82/item/392176-%D0%B8%D0%B7%D1%80%D0%B0%D0%B5%D0%BB-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D1%81%D1%8A%D1%8E%D0%B7%D1%8F%D0%B2%D0%B0%D1%82-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Смятахме ги за съюзници в Сирия - Москва и Техеран, крепящи режима на Асад. Напоследък обаче има индикации за настъпващ разрив между тях. Ще обединят ли сили Русия и Израел срещу Иран?           Израелският министър на строителството и жилищната политика Йоав Галант се похвали с дипломатически успех на своето правителство: Израел можел да разчита на подкрепата на Русия за изтласкването на иранските части от Сирия. И още: наближавал краят на тясното сътрудничество между Москва и Техеран. Ако досега  , сега ситуацията се променя. \"Израел и Русия имат общи интереси, тъй като искат да прогонят иранците от Сирия\", заяви Галант и подчерта, че Израел вече имал готов план, без обаче да навлиза в подробности.  Руско-израелско партньорство Русия засега не е взела отношение по темата. Москва дори разкритикува въздушните удари на Израел от преди близо две седмици срещу предполагаеми ирански позиции в Сирия. \"Практиката на произволни въздушни удари на територията на една суверенна държава - в случая говорим за Сирия - трябва да бъде прекратена\", заяви говорителката на руското външно министерство Мария Захарова. Не бивало да се допуска Сирия, която години наред страда от въоръжения конфликт, да се превръща в място за разчистване на геополитически сметки, допълни тя.     След това обаче дойде потвърждението за партньорство между Москва и Израел. \"В никакъв случай не подценяваме значението на мерките, които недвусмислено гарантират сигурността на Израел\", заяви руският зам.-външен министър Сергей Рябков. \"Израел знае това, знаят го и САЩ, Иран, Турция и правителството в Дамаск. За Москва това е приоритетен въпрос\", допълни той.  Заедно срещу Иран Политическото сближаване между Тел Авив и Москва бе предшествано миналата година от интензивни дипломатически контакти. Няколко пъти израелският премиер Бенямин Нетаняху посети Москва за разговори с руския президент Владимир Путин - последния път през юли миналата година. Двете страни имат общ интерес да държат Иран извън Сирия.  . Русия на свой ред гледа на иранското присъствие в Сирия като на дестабилизиращ фактор, който пречи на усилията на Москва след осем години война да бъде постигнато примирие. Политическото отчуждение между Москва и Техеран си проличава и в няколко по-дребни сблъсъци напоследък. Като например престрелката, за която преди няколко дни съобщи списание \"Шпигел\", в провинция Хама между сирийски отряди на двамата съюзници на Асад Русия и Иран с около 200 загинали.      Според Рами Абдулрахман, директор на намиращия се в Лондон Сирийски център за наблюдение на човешките права, информациите за въоръжен конфликт са пресилени. Русия наистина се опитва да намали влиянието на Иран, но до сражения не се е стигало. Има само няколко наемници, работещи за различни ирански служби, които руснаците, изпълняващи в Сирия също и полицейски задачи, са били задържани, защото тормозели местното цивилно население. Да припомним, че близо 3 хиляди сирийски наемници-сунити работят за правителството в Техеран. Безсилието на Асад Въпросът за присъствието на Иран в Сирия вече не зависи само от решението на президента Асад, твърди Абдулрахман. \"Сирийският режим вече не е единственият фактор в страната. Извън столицата Дамаск има региони, които са под контрола на иранските милиции и на Хизбула\", казва той. Трудно обаче ще бъде Иран да бъде изтласкан от Сирия. Включително защото ирански предприемачи са закупили много недвижими имоти в Дамаск и тяхното присъствие ще засилва най-малкото икономическите връзки между двете страни.   и в това отношение Тел Авив може да разчита на подкрепа от Москва. Накратко: иранското присъствие в Сирия ще среща все по-голяма съпротива.    ", "date": "2019.02.01", "title": "Израел и Русия се съюзяват срещу Иран?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392169-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%BF%D0%BE%D0%BA%D0%B0%D0%BD%D0%B8-%D1%83%D1%87%D0%B5%D0%BD%D0%B8%D0%BA-%D0%B4%D0%B0", "text": "В американския град Бойл, Северна Дакота, 22-годишна учителка по математика се опита да съблазни 17-годишен ученик. Както съобщава Mirror, Келси Шмид изпращала на тийнейджъра снимки, на които тя е съблечена до кръста и частично покрива гърдите си с кичури коса.          Към една от снимките е добавен надпис, в който момичето говори за желанието да играе на \"гола криеница\". Ученикът се оплакал в полицията. Учителката е освободена от работа и сега е обвинена в развращаване на непълнолетно лице.  ", "date": "2019.02.01", "title": "Учителка покани ученик да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392170-%D0%BD%D0%B0%D0%B9-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2", "text": "Невзрачната сграда на Ефория „Зограф\", която се намира на една от най- атрактивните пловдивски локации до Пешеходния мост на Марица, скоро може да придобие далеч по-лицеприятен вид и да приюти част от общинската администрация. Или поне такива са „творческите\" планове на кмета на града Иван Тотев. Ако се заровим в историята на 5-етажната порутена сграда обаче, ще се натъкнем на сценарий не по-малко интригуващ от този на \"Под прикритие\". Убийства, сблъсъци на мутри, съдебни дела, огромни финансови злоупотреби бележат новата историята на зданието, пише \"Трафик\". Ефория \"Зограф\" е създадена с указ на цар Борис III от 5 юни 1926 г.     С него той нарежда с доходите от дарените на Зографския манастир имоти в България и извън Атон тя да подсигурява издръжката на калугерите ни в Света гора – в обителта \"Св. вмчк Георги Победоносец – Зограф\" и тези в скита \"Достйно есть\". Самата ефория не е подвластна на Светия синод, решенията в нея взима управителен съвет, състоящ се предимно от миряни. По времето на социализма тя е държавна собственост. През годините там е била Окръжната болница и битов комбинат . В началото на 90-е години Ефория \"Зограф\" си реституира имотите в София и Пловдив и сградите започват да се дават под наем.      Приходите, които отиват за издръжката на светата обител, обаче са цинично малко, колкото за \"бог да прости\". На 21 ноември 1995 г. пловдивският бизнесмен Рангел Измиров и бившият общински съветник Иван Иванов сключват чрез фирмата \"Мер къмпани\" 10-годишен договор за стопанисване на имота на ул. „Петко Каравелов. Намеренията на Измиров са били да отдава сградата под наем, като според договора част от парите били за Ефорията, а с останалите смятал да я ремонтира и превърне в бизнес център. Според споразумението, през първите 36 месеца фирмата се задължава да брои месечен наем от 30 000 стари лв., а след това по $ 4000 на месец или равностойността им в левове според фиксинга на БНБ към деня на плащането. Две години преди това срещу него е започнало разследване за измама, тъй като „дарява\" на Аграрния университет /тогава ВСИ/ цял замък в Австрия, който обаче се оказва ипотекиран. Сградата става и арена на сблъсък между две силови групировки - бившите \"седмици\" и хората на Иво Карамански влизат в битка. Екшънът се разиграва заради сблъсък на интереси около прословутия имот на Ефорията. През 1996 година съдружникът Иван Иванов изчезва безследно. Твърди се, че е избягал в чужбина заради дългове, но целият му багаж е открит в дома му. Криминалистите подозират, че е убит, но тялото липсва. Според тях Иванов е умъртвен, а трупът му е разтворен в бидон с киселина. След изчезването му Измиров сключва нов договор с Ефорията. започва политическа кариера и издига кандидатурата си за президент. Събирането на наемите е делегирано на бившият боксьор Христо Атанасов -Тепето. Той се отчита на Измиров, който му дава пълномощно да сключва договори и от името на партията. По-късно разбира , че съдружникът му го мами, а освен това спи със жена му. Двамата се скарват и след схватката Измиров мистериозно изчезва. Женски глас оставя съобщение на телефонен секретар, че Рангел е заминал в чужбина, но няколко дни по-късно край Второ районно са намерени захвърлени личните му документи, включително и международния му паспорт. И този път труп липсва. Родителите на Измиров харчат огромна сума, за да открият следа от сина, но напразно. Криминалистите подозират, че той е на дъното на някой язовир. След изчезването му, Христо Атанасов се свързва с лидера на народната партия Величко Тодоров - Гото от Племен. Заедно изработват схема за източване на ДДС чрез партийни фирми. Гото му дава пълномощно и през 1999 и 2000 тепето започва да издава фактури на земеделски кооперации за фалшиви доставки. Чрез тях кооперациите чистят задълженията си към бюджета. Според партийната документация Народната партия е извършила доставки за 1 600 000 лв, като натрупаното ДДС е 270 000 лв. Гото се изплашва и отказва да осчетоводи приходите. На 9 февруари тепето и Георги Матев издебват Гото пред кооперацията му, стрелят в него и изчезват. Арестуван е през 2002 година. В последствие е осъден на доживотен затвор. Сметките показват, че вместо очакваната печалба през периода 1992 г.- 2002 г. в банковата сметка на ефорията са постъпили само 187 лв. Ето защо през 1999 г. поредният председател на УС Стоян Янев (тогава главен архитект на София) решава да сложи край на това и завежда село срещу Измиров и Атанасов за пропуснати ползи. След нескончаеми дела на 16 януари 2003 г. Пловдивският окръжен съд прекратява договора. Пловдивският апелативен съд потвърждава решението на окръжните магистрати и на свой ред отсъжда двамата длъжници да платят наема по договора за периода 21 ноември – 21 февруари 1999 г., възлизащ на 21 269.60 лв., и лихвите към него. По силата на същото решение Измиров и Атанасов трябва да броят на ефорията и неустойки от 89 450 лв., а също така да покрият и разходите по делото, които са 2386 лв. Управителният съвет обаче не успява да получи нито лев от тези пари. Междувременно Ефория \"Зограф\" обжалва размера на обезщетението. Със свое решение от 10 август 2004 г. по дело 709/2002 г. Пловдивският окръжен съд задължава фирмата да й плати общо 605 253.65 лв., от тях 496 459.98 лв. са самото обезщетение, а 108 793.67 лв. лихва. В момента Ефорията се управлява от директорски борд с председател проф. Иван Желев. Идеята на градската власт е там да бъдат настанени няколко общински служби, за да бъдат близо до другата сграда, в която ще бъде настанена администрацията - бившата БНБ на ул. \"Райко Даскалов\". \"В момента се водят преговори като искаме първоначалният ремонт да бъде за сметка на наемите, а след това парите, които общината да плаща, да отиват за издръжка на Зографския манастир\" коментира кметът.", "date": "2019.02.01", "title": "Най-зловещата сграда в Пловдив!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392168-%D0%B6%D0%B5%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Към днешна дата армията на Северна Корея е една от най-силните и многочислени в света. Освен това разполага и с над 7 млн. резервисти, сред които и много жени.    Носят се куп шокиращи слухове относно това, което се случва зад стените на местните казарми. Различни източници дават съвършено противоположна информация по тази тема. Едни твърдят, че армията е най-подходящото място за дисциплина и подготовка на войници. Избягалите от там корейки пък с ужас си спомнят за огромния изживян кошмар, започвайки от липсата на елементарни условия за лична хигиена и завършвайки с жестоките изнасилвания, на които са били подлагани.      Каква е истината и кой и как попада в армията на КНДР?      В редиците на севернокорейската армия попадат всички жители на страната без изключение. От 2015 г. дамите в КНДР също са длъжни да преминават военна служба. От призовката не могат да се отърват дори и онези, които са с влошено здравословно състояние. В случай, че имаш някакъв здравословен проблем, просто ти дават по-лека работа.     Всички млади хора, след завършване на училище, постъпват в казармата. В зависимост от условията и особеностите на службата, те могат да прекарат там между 5 и 10 години.     Най-престижно е да служиш във военноморския флот, в авиацията и в ракетните войски. Да попаднеш там обаче е много сложно, затова и голяма част от младежите отиват в сухопътните войски.    Ако младежите са приети във ВУЗ или колеж, срокът на службата им се съкращава значително и продължава между 3 и 5 години. За олимпийски шампиони и специалисти в областта на науката и изкуството тя е отменена.       Армията на Северна Корея не спира да напомня на гражданите си, че вътрешната обстановка в казармите и службата като цяло е изградена не само върху политически идеали, но и върху морални устои. Именно поради това „работата” и ежедневието на жените войнички е различно от това на мъжете.   Не толкова отдавна целият свят бе поразен от интервю с бивша военнослужеща от Северна Корея, успяла да избяга от страната. Тя сподели пред журналистите за ужасните условия в армията. Жената твърди, че в казармите липсват условия, при които жените да съществуват нормално. Мъже и жени са използвали общи бани и тоалетни, миели са се с вода от реката, а много от момичетата били подлагани на сексуално насилие.      Думите на бившата войничка предизвикаха бурна реакция и недоволство сред хората, за които подобно отношение към жените е неразбираемо. Властите на Северна Корея обаче побързаха да уточнят, че хората не бива да се доверяват напълно на думите на бегълците, тъй като срещу щедро възнаграждение те могат да изкривят реалността.    Що се отнася до насилието над жените – подобни случаи съществуват, но те са изключително редки, тъй като в женските военни части практически няма мъже, което свежда подобни произшествия до нулата.  Най-очевидният недостатък на армията на КНДР е, че тя е задължителна за жените, както и желанието за превъзходство над съседите не толкова по качество, колкото по количество.     Държавата използва и мъжете, и жените като за евтина работна сила във военната сфера, така и за подкрепа на идеологията на страната. Неслучайно в младото поколение така ревностно се насажда мнението, че човек може да си намери хубава работа и да започне достоен живот едва след като изкара военната си служба.", "date": "2019.02.01", "title": "Женската армия на Северна Корея"}
