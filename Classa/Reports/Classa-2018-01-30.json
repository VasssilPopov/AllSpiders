{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378034-%D1%81%D1%82%D0%B0%D1%80%D0%B8-%D0%BC%D0%B8%D1%82%D0%BE%D0%B2%D0%B5-%D0%B8-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B2%D0%B8%D0%BD%D0%BE%D1%82%D0%BE-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D1%80%D0%B8%D0%B5%D0%BD%D1%82%D0%B8%D1%80%D0%B0%D0%BC%D0%B5-%D0%BF%D0%BE-%D1%86%D0%B5%D0%BD%D0%B8-%D1%83-%D0%BD%D0%B0%D1%81", "text": "Има установен етикет за избор и пиене на вино. Да го избереш на рафта или в ресторанта, да го декантираш или не, да го опитваш по правила, да различаваш вкусове и аромати, как точно да го опишеш и коментираш с компанията си… Всичко това е част от ритуала за пиене на вино.        Излязлата неотдавна книга „Нови винени правила” на винения критик Йон Боне, дава някои нови практически съвети как да избираме и пием вино – колко да похарчим, как да се ориентираме по цени, доколко да слушаме съвети на търговеца или сервитьора и т. н.  А как е в България и какви правила са приложими тук?    Това е максима, която е валидна и в България. И у нас, и по света, могат да се купят скъпи вина, които не съответстват като вкус на цената си. И обратно – евтини вина, които надхвърлят като качество цената си.        Кои са те? Всеки потребител трябва да опитва и избира според вкуса си. Точната (честната) цена е според оценката на потребителя.  Има хора, които се захласват по скъпи и прехвалени вина и са готови да платят за тях, приемат такава цена. Харесват нещо, защото е скъпо, а не защото руално га намират за вкусно. Други пиячи смятат за същите вина, че са надценени, не си заслужават цената. Много потребители са жертва на рекламата и хвалбите на някое скъпо вино, което било направено не знам си как, сорт, технология и т. н. Но важен е резултатът. Там е работата, че някоя изба може да е вложила много средства в лозе, производство, технология, реклама, виното да има висока себестойност и крайна цена, а резултатът на вкус да не е блестящ. А някое по-евтино и непретенциозно вино да излезе по-добро. Затова трябва опитване и да не се робува на цена, марка, реклама.  Обикновено по света престижни изби, региони държат по-висока цена, но само потребителят може да каже, дали тя е честна и си заслужава.  У нас има много нови изби, които правят скъпи вина в малки серии. Само някои от тях са се утвърдили с престижни вина, които си заслужават цената. Или поне имат авторитет в някакъв тесен кръг от ценители, които са ги опитвали. Защото тези вина не се продават навсякъде.  За по света книгата на Боне съветва, че най-добра цена имат някои престижни вина, които са били на мода в миналото и вече са излезли от мода.    По традиция се смята, че вината с коркови тапи са по-качествени от тези с винтови капачки или силиконови тапи. Но вече не е така. Например Нова Зеландия и Австралия бутилират и най-качествени и скъпи вина в бутилки с  винтови капачки. Тези капачки са и най-сигурните, няма процент на развалени вина заради капачката. А когато става дума за корк, има различни видове коркови капачки – от първо, второ и и прочее качество корк, от пресовани коркови парченца, от обработван корк, чиито шупли са запълвани с корков прах и т. н. Така че е погрешно правилото да избираме виното с коркова тапа като по-добро.  В България, където сега има много нови изби и марки вина, потребителят често става жертва на етикета. Някои потребители налитат на по-ефектни, създаващи усещане за лукс етикети. Има най-разнообразни дизайнерски приумици. Но етикетът е само външен белег. Докато не опиташ виното, не може да се разчита. Но тъй като има много хора, които се хващат на външни белези, такива ефектни като етикет вина стават за подарък – изглежда някак по-престижно.       В момента в България има много добри вина в опаковка бег-ин-бокс – станиолово мехче 3-5 литра в картонена кутия. Има множество изби, които в такива кутии продават същото вино, което продават и в бутилки. Само че така излиза доста по-евтино. Който има навик да пие всеки ден вино, спокойно може да разчита на такива вина. Разбира се, трябва да опита и да намери по свой вкус.  Въобще, дошли са тежки времена за бутилките с тапи.    Всички слагат бялото вино в хладилника, червеното оставят на стайна температура, но дали всичко е точно?  Ако виното е прекалено изстудено, няма да се усети добре ароматът му и вкусът. Ако пък е прекалено топло, това изкривява вкуса, прекалено изпъкват някои от компонентите. Обикновено на всяко вино има съвети при каква температура да се сервира. Трябва да се има предвид, че когато разлеем виното в чашите, то се темперира сравнително бързо спрямо околната температура. И така виното може да се опитва в развитие. И пиячът може да изчака, ако е прекалено студено, докато се стопли малко в чашата. Това се отнася и за бели, и за прекалено студени червени вина.  По-богатите ценители си купуват хладилни шкафове за вино, в които разпределят бели и червени. Но и с обикновен хладилник човек може да изстуди червено или бяло. Ако виното се стопли прекалено от околната температура като го извадим на масата преди сервиране, винаги може да го сложи за малко в хладилника. ,  Под   бутилката – няма как да се намери качествено вино под тази цена. Рядко може да се случи добро вино за тия пари, колкото за да преглътнеш обяда с него.   Между   бутилката – в този диапазон могат да се намерят много добри вина, някои от които надхвърлят по качество двойно и тройно по-скъпи.   Между   бутилката – в този диапазон има отлични вина, но тук започват и големите разочарования. Съветът е – опитвайте, ходете по изложения, дегустации, за да не се налага да купувате по няколко за проба и да се разочаровате от половината.    бутилката – би трябвало всички вина над тази цена да са с високо качество и много добри на вкус, но тук са и най-големите разочарования. Например вино за 35 лева бутилката, а ако го сравниш с някое за 12 лв. се оказва дори по-зле.    ", "date": "2018.01.30", "title": "Стари митове и нови правила за виното. Как да се ориентираме по цени у нас?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/378035-%D0%BD%D0%B8%D0%BA%D0%BE%D0%BB%D0%B0%D0%B9-%D0%B2%D0%B0%D1%81%D0%B8%D0%BB%D0%B5%D0%B2-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D1%80%D1%8A%D1%81%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B8-%D0%B4%D0%BE%D1%85%D0%BE%D0%B4%D0%B8%D1%82%D0%B5", "text": "Еврозоната е съюз, който все още има структурни проблеми. За пример мога да дам Гърция. При нас също има опасност да се случи това, което се случи с Гърция. Нашите политици са фискално безотговорни.    Дори и да бъдем фискално дисциплинирани като Германия например, то после ще трябва да плащаме за безотговорността други държави. Това каза в предаването \"Лице в лице\" по БТВ икономистът Георги Вулжев, който коментира темата за еврозоната. Заедно с него гост беше и финансистът Николай Василев.    \"Участието в еврозоната ще доведе до ръст на икономиката и доходите. Участието в еврозоната ще доведе до ръст на инвестициите в България. Със сигурност ще има по-добър банков надзор. Най-важното е, че ще бъдем припознати от Западна Европа за нормална и просперища държава.      Ако България е в еврозоната, няма да ни подритват и да ни обясняват, че сме двойкаджии, както е сега. България не е пример за фискална безотговорност. България в последните години има голям бюджетен излишък\", отговори Василев. \"Причината да има излишък е наличието на валутен борд. Това е основният фактор. Влезем ли в еврозоната това ще се промени и политиците ще станат фискално безотговорни. Според мен е добре от Западна Европа да ни четат конско и да ни натискат да се справим с проблемите. Еврозоната не е панацея, която ще ни реши проблемите.    С въвеждането на еврото няма да се решат и проблемите с корупцията\", продължи да отстоява тезата си Вулжев. \"Аз съм голям фен на валутния борд. Той свърши отлична работа за 21 години, но смятам, че тези години са достатъчни за всички правителства. Със сигурност участието в Еврозоната няма да бастиса валутния борд\", категоричен беше Василев.", "date": "2018.01.30", "title": "Николай Василев: Участието в еврозоната ще доведе до ръст на икономиката и доходите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/378036-%D0%BA%D0%B0%D0%BA-%D1%81%D0%B5-%D1%85%D0%B0%D1%80%D1%87%D0%B0%D1%82-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "    Последните години изхабихме сериозно количество обществена енергия, за да обсъждаме нивото на корупция в държавата и еманация на тази корупция традиционно представляваха обществените поръчки - заобикалянето на закона, манипулациите с процедурите, скалъпените правила. Да, но правила все пак има. Лоши или добри, национална приумица или по европейски разпоредби. Правила за изразходване на бюджетни средства има.       А сега за Национален фонд \"Култура\" (Фонда). Той също се разпорежда с бюджетни средства. Правила обаче няма. През август месец миналата година Фондът обяви конкурс за финансиране на проекти, като част от Културната програма за Българското председателство на Съвета на Европейския съюз - 2018 г.    Съгласно приложимите норми (Закон за закрила на културата, Наредба № Н-5 от 27 юни 2007 г. за условията и реда за провеждане на конкурси за предоставяне на средства от национален фонд \"Култура\" и др.), за провеждането на конкурси за предоставяне на средства за култура Фондът не прилага правилата за обществени поръчки, въпреки че по принцип е възложител на такива. За всеки конкурс се създават условия и ред ad hoc, определени от министъра на културата.   Специално по този конкурс изискванията за кандидатстване се променяха няколко пъти в хода на процедурата, което създаде забележителен хаос сред участниците в нея. Въпреки това повечето от тях се справиха с предизвикателствата и във Фонда бяха подадени рекорден брой проекти - 485! Общо средствата по този конкурс са 1, 650, 000 лв., като за един проект се отпускат максимум 100 хил. лв. Одобрените проекти се оказаха 55.   Според официалния сайт на Фонда, основни принципи в работата му са \"прозрачността и конкурсното начало на проектен принцип\", а \"в конкурсите за финансово подпомагане имат право на участие с равни права отделни творци, частни, общински и държавни културни организации\".   На фона на тази заявка обаче конкурсът в този случай се проведе не само непрозрачно и неравноправно, а буквално \"в пълна мъгла\". Съгласно приложимите подзаконови норми всички проекти се оценяват съобразно три признака - 1) художествения и естетическия им потенциал в контекста на европейското културно разнообразие; 2) техния потенциал за утвърждаване и развитие на уникалността и автентичността на българската култура и изкуство и 3) икономическата обоснованост на предлагания бюджет.\"   Тези оценки очевидно оправдават субективният елемент в подобен род конкурси за избор на културни прояви, което е някак разбираемо и дори очаквано.   Отхвърлянето на проекти по \"технически причини\" обаче и на база неверни твърдения създава сериозен дискомфорт при опитите за възприемане на мотивите на Фонда.   Всъщност стъпките във въпросния конкурс за културни прояви по време на европредседателството са следните:   При подаване на проектите подробно се преглеждат всички необходими документи за кандидатстване, в присъствие на представители и на двете страни (кандидат и проверяващ служител от Фонда);   Проверяващият установява наличието на всички документи спрямо изискванията, като за целта се попълва контролен лист, който се подписва от двете страни;   Кандидатстващите подписват и декларация, с която заявяват че ако не представят всички изискуеми документи проектите им няма да бъдат разгледани. Това на практика означава, че единствената възможност проект да не бъде разгледан е по контролния лист да липсват документи.   След тази проверка проектите се разглеждат от 9-членна комисия от изтъкнати творци; Крайното решение за финансиране се взема от управителния съвет на Фонда.   Как тогава се оказва възможно например мотив за отстраняване на проект да е единствено \"техническа причина\" - липса на даден документ?! А на подобно основание са отстранени близо 30 проекта.   Фондът не позволява кандидатите да притежават копие от документите по процедурата (включително и контролния лист), т.е. те нямат възможност да докажат правотата си, когато пред тях е подписан двустранно документ, в който е обективирано, че липсващи документи няма.   Още по-интересен е фактът, че кандидатстващият не само няма как да докаже твърденията си, но и приложимите нормативни актове не му дават право на възражение или обжалване. Решенията на Фонда не се преразглеждат и не се обсъждат повече по никакъв начин, след като резултатите се обявят публично.   Всъщност, казусът, макар на пръв поглед дребнав, предизвиква сериозен размисъл и задава много въпроси: Защо изобщо се провеждат подобен род конкурси, когато обективното вземане на решение е невъзможно? Защо над 430 кандидата трябва да загубят ресурси и време за да кандидатстват в конкурс, в който мотивите за преценка се свеждат до две изречения, а част от тях са обидни по своята елементарност и неистинност? Защо кандидатите нямат никаква възможност да получат насрещна информация за проведената процедура, нито да я оспорят?    И не на последно място - защо обществени поръчки за по няколкостотин хиляди лева често стават основна храна за медиите седмици наред, а харченето на близо милион и седемстотин хиляди лева пари на данъкоплатците за културни прояви минава напълно незабелязано. Да, тази статия не е за обществени поръчки, но пък може да е за корупция или просто за безхаберие. И въпреки това, пак ще отмине незабелязана, защото от Национален фонд \"Култура\" ще ви пожелаят бъдещи творчески успехи, а конкурсите им ще си останат необжалваеми.   Между другото, в една песен на \"Металика\" се пее \"Моят съд заседава... Аз съм и съдията, и журито, и палачът\". Ама те си я пеят и без конкурс.  ", "date": "2018.01.30", "title": "Как се харчат парите за културната програма за европредседателство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378037-%D1%84%D0%B8%D0%BD%D0%BB%D0%B0%D0%BD%D0%B4%D1%81%D0%BA%D0%B0-%D0%BF%D0%B0%D1%81%D1%82%D0%BE%D1%80%D0%BA%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B8-%D0%B1%D0%BE%D0%B3-%D0%BF%D0%BE%D0%BB%D0%BE%D0%B2%D0%BE-%D0%BD%D0%B5%D1%83%D1%82%D1%80%D0%B0%D0%BB%D0%B5%D0%BD-%D1%81%D0%B8%D0%BD%D1%8A%D1%82-%D0%B1%D0%BE%D0%B6%D0%B8%D0%B9-%D0%B1%D0%B8%D0%BB-%D1%82%D0%BE", "text": "                Дебатът за пола на Господ, тръгнал от Швеция, стигна и до Финландия, където пастор Миа Бек разгневи енорияшите си с употребата на неутралното „то“ (han), отнесено към Бог. Според нея това подчертавало, че Бог не е нито „той“, нито „тя“ и най-важното - не е бял хетеросексуален мъж.        Това съобщи вчера sputniknews.com, цитирайки финландски издания.  Случаят стигнал до пресата след като енорияши, възмутени от поведението на Миа Бек, настояли пасторката да бъде санкционирана или временно отстранена като свещенослужител в енорията им. Тя от своя страна се защитила с твърдението, че Църквата трябва да има кураж да оспорва стари концепии и представи. Бек нямала намерение да повдига чувствителната тема, но въпреки това предпочитала да използва по-приобщаващ език.        Свещенослужителката твърди също така, че Бог бил нещо повече от „той“ и „тя“, а освен всичко друго неутралното обръщение показвало също, че Бог не е бял хетеросексуален мъж, който задава тона. Деца, които имат проблеми с бащите си, по-лесно да приемали посланията на неутралния Господ.        Според Бек неутралното обръщение показвало, че Господ е любящ родител независимо от пола си. Следователно хора, които не се чувствали мъж или жена, по-лесно намирали път към църквата.  Засега гласът на протестиращите енорияши остава глас в пустиня, тъй като и епископът, в чийто диоцес е енорията, споделя същите виждания. Той смята, че би било добре образът на Бог като стар брадат мъж, седящ върху облак, да се приеме като едно предизвикателство.  Лингвистичното и доктринално нововъведение все пак се приема със смесени чувства, пише sputniknews.com и цитира потребители на социалните мрежи. Някои от тях: „Предлагам да разрушим всичко, градено век след век, и да се обръщаме към Господ направо с „тя“, тъй като в момента е политически коректно. А защо да не изтребим цялата покварена мъжка раса“.  „Разбира се, Господ няма точно установен правен или биологичен пол, но това не означава, че е трансджендър.“ Има и потребители на мрежата, които се интересуват дали е задължително да се приемат всички шведски измишльотини.  В края на 2017-а църквата в Швеция реши, че да се нарича Исус Христос „той“ е прекалено ограничаващо. За да може Синът Божи да приобщи повече вярващи, по-добре би било да бъде джендърно неутрален...", "date": "2018.01.30", "title": "Финландска пасторка направи и Бог полово неутрален. Синът Божий бил \"то\""}
{"url": "http://www.classa.bg/%D1%81%D0%B2%D1%8F%D1%82/item/378039-%D0%BF%D1%83%D1%82%D0%B8%D0%BD-%D0%B7%D0%B0-%D0%BD%D0%BE%D0%B2%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D1%81%D0%B0%D1%89-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%B2%D0%BA%D0%B0%D1%80%D0%B2%D0%B0%D1%82-%D0%B2-%D0%BD%D0%B5%D0%B3%D0%BE-%D0%B2%D1%81%D0%B8%D1%87%D0%BA%D0%B8%D1%82%D0%B5-146-%D0%BC%D0%BB%D0%BD-%D1%80%D1%83%D1%81%D0%BD%D0%B0%D1%86%D0%B8", "text": "          Президентът на Русия Владимир Путин коментира списъка на САЩ, който бе публикуван днес, съобщи RT.  \"Що се отнася до този списък... Цялата администрация на президента, цялото правителство, целият бизнес: зад всеки от тези хора и зад всяка от тези структури стоят редови граждани на нашата страна, трудови колективи, цели отрасли на производството. Тоест, всички нас, всичките 146 млн. са ни вкарали в някакъв списък. Аз не разбирам къде е смисълът на подобни действия\", заяви президентът.      Той подчерта, че въпросното решение на САЩ е \"неприятелски акт\". В същото време Путин се пошегува, че е малко обиден на американците, че самият той не фигурира в списъка. \"То усложнява и без това тежкото положение с настоящите руско-американски отношения и без съмнение нанася вреда на международните отношения като цяло. Хората, които правят това, се занимават всъщност с вътрешната си политика, те атакуват избрания президент\", коментира Путин.  Министерството на финансите на САЩ публикува късно снощи местно време дългоочаквания \"списък Путин\". Той включва 114 физически лица, смятани за високопоставени руски политически фигури. В него попадат и 96 бизнесмени, богатството на всеки от които възлиза на най-малко 1 милиард долара.  По-рано прессекретарят на президента Дмитрий Песков заяви, че включените в този списък всъщност са определине като врагове на САЩ.", "date": "2018.01.30", "title": "Путин за новия списък на САЩ: Всъщност вкарват в него всичките 146 млн. руснаци"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378029-%D0%B4%D0%BE%D0%BB%D0%B0%D1%80%D1%8A%D1%82-%D1%81%D0%B5-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0-%D0%BD%D0%B0%D0%B4-%D1%82%D1%80%D0%B8%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B4%D1%8A%D0%BD%D0%BE", "text": "Щатският долар парира част от солидните си загуби до тригодишни дъна, регистрирани през миналата седмица, намирайки известна подкрепа от нарастващата доходност на американските държавни облигации. Мнозинството участници на валутните пазари обаче остават негативно настроени по отношение на зелените пари, тъй като не са убедени, че неотдавнашната серия силни икономически данни от САЩ биха накарали Фед да предприеме по-агресивна от очакваното политика на затягане (повишаване) на лихвите ставки през новата година. В понеделник индексът на долара спрямо останалите шест основни валути нараства с 0,35% към 89,39 пункта, парирайки малка част от спада през миналата седмица с 1,6% до тригодишно дъно около 88,45 пункта, който беше факт след коментари на американския финансов министър Стивън Мнучин по време на Световния икономически форум в Давос, интерпретирани от участниците на финансовите пазари като знак, че администрацията на Белия Дом може да възприеме политика на по-слаб долар. Зелените пари приключиха петъчната търговия с обезценка за седма поредна седмица, като това представляваше най-продължителното отслабване на долара от 2010-а година насам. В началото на нова седмица доларът опитва да ограничи част от своите загуби благодарение най-вече на нарастване на доходността на 10-годишните държавни облигации на САЩ над важната бариера от 2,7% за пръв път повече от три години насам. Според днешни данни на FactSet доходността на дългосрочните американските дългови книжа се повишава към 2,724%, достигайки по този начин най-високо ниво от април 2014-а година. Нарастващата доходност на държавните облигации на САЩ парира част от силното поскъпване спрямо долара през миналата седмица на еврото, британската лира и японската йена. В понеделник еврото се понижава с 0,48% към петдневно дъно от 1,2358 долара, отстъпвайки от негов тригодишен връх около 1,2537 нивото, достигнат за кратко през миналия четвъртък след края на редовното заседание на ЕЦБ. Известна подкрепа за днешното предпазливо понижение на еврото оказва и изказване на главният икономист на ЕЦБ Петер Прат, според което централната банка няма да прибърза с отказ от програмата за покупки на еврооблигации, известна като \"количествени улеснения\". Понижението на единната европейска валута обаче изглежда ограничено от факта, че има нарастване и на доходността на немските държавни облигации, като днес доходността на 5-годишни дългови книжа на Германия излезе на позитивна територия за пръв път от края на 2015-а година, достигайки 0,013%. Трябва да се има предвид, че до неотдавна (към средата на 2017-а година), доходността на тези немски облигации беше отрицателна и на ниво от -0,39%. Лихвата на 10-годишните книжа на Германия пък се повишава към две и половина годишен връх от 0,625%, а на двегодишни краткосрочни книжа - до най-високо ниво от средата на 2016-а година около минус 0,51%. Британската лира се понижава с 0,56% към петдневно дъно от 1,4057 долара, отстъпвайки от 19-месечен връх около 1,4345 нивото, достигнат през предходната седмица. В същото време доларът опитва известна стабилизация около 108,75 японски йени, след като в края на миналата седмица удари 4-месечно дъно около 108,29 нивото като реакция на коментари от Давос на управителят на Японската централна банка Курода, че инфлацията в страната вече доближава целевото ниво от 2 на сто. Въпреки днешните опити за известна стабилизация, доларът се очертава да приключи първия месец на годината със солидна обезценка от около 3%, като според данни на Thomson Reuters през последното десетилетие, което включва и глобалната финансова криза от 2008-а година, зелените пари са претърпели едва десетина пъти подобни или малко по-големи загуби в рамките на месец. Акцентът на финансовите пазари през настоящата седмица ще бъде поставен върху серия важни икономически данни от еврозоната и САЩ, както и към първото за годината заседание на Федералния резерв, което ще се проведе в сряда (31-ви януари). Във вторник Евростат ще представи предварителни данни за растежа на БВП на еврозоната през последното тримесечие, а Европейската комисия - резултати от нейното последно бизнес и потребителско проучване за януари. Другият ключов акцент през следващите дни на търговия ще бъде поставен върху петъчния доклад за състоянието на трудовия пазар и на нивото на безработица в САЩ през януари.", "date": "2018.01.30", "title": "Доларът се стабилизира над тригодишното дъно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378030-%D0%BD%D0%BE%D0%B2%D0%B0%D1%82%D0%B0-%D0%B5%D0%BF%D0%BE%D1%85%D0%B0-%D0%BD%D0%B0-%D1%81%D0%B8", "text": "Социализмът с китайска специфика навлиза в нова епоха\". Това заяви президентът Си Цзинпин по време на отчетния доклад, който той изнесе на XIX конгрес на Китайската комунистическа партия, открил се на 18 октомври 2017 г. Какво означава тази нова епоха във външната политика на Китай? За да си отговорим на този въпрос, трябва да си припомним за действията на Си на международната сцена от 2012 г., когато той застана начело на страната. Нито един китайски лидер не е успявал да привлече толкова много чуждестранни държавни глави в Поднебесната империя. За някакви си пет години Си проведе пет големи международни срещи на високо равнище: четвъртата конференция на Съвещанието за сътрудничество и доверие в Азия /май 2014 г./, форумът на Азиатско-Тихоокеанското сътрудничество /ноември 2014 г./, срещата на Г-20 в Ханчжоу /септември 2016 г./, Форумът за международно сътрудничество „Един пояс, един път\" /май 2017 г./ и деветата среща на върха на БРИКС /септември 2017 г./. Освен това на 3 септември 2015 г. 30 държавни и правителствени глави се събраха в Пекин, за да присъстват на военен парад в чест на 70-та годишнина от победата над Япония във Втората световна война /1939-1945 г./. Нещо повече нито един китайски лидер не е направил толкова много визити по света за толкова кратък срок. От 2013 г. Си 28 пъти е пътувал в чужбина, посещавайки пет континента, 56 държави, а също така централите на най-големите международни и регионални организации. Още първият мандат на Си като президент ознаменува началото на нова епоха в китайската външна политика, но тя не се изчерпва само с взрив на дипломатическа активност. Си Цзинпин привнесе четири нови идеи в китайската външна политика. Това е новият тип на отношения между великите държави, дипломацията на велика държава с китайска специфика, изграждането на глобално общество с обща съдба и нов тип международни отношения. Нито един китайски лидер до момента не е натоварвал чуждестранните анализатори с толкова много работа. Те без умора се опитваха да осъзнаят смисъла и последствията от тези концепции. Освен това, никога по-рано Поднебесната не е оказвала такова влияние върху развитието на световната икономика. При Си Цзинпин Пекин стана инициатор на създаването на Азиатската банка за инфраструктурни инвестиции, Фондът „Път на коприната\" и Нова банка за развитие – три международни финансови институции с общ капитал над 200 милиарда долара. Едновременно с това той започна осъществяването на инициативата „Един пояс, един път\" – безпрецедентен по мащабите си план за развитието на транспортната инфраструктура на целия Евразийски континент. Всички тези усилия взети заедно могат да бъдат охарактеризирани като външната политика на Китай „по Си Цзинпин\". Нито един китайски лидер за последните 2 десетилетия не е играл толкова видна роля „под небесата\". И с увереност може да се каже, че никога преди китайският народ не се е гордял така със своята страна, както днес. Бъдещето на китайската външна политика И така ние видяхме какво ново се е случило за последните 5 години. А каква ще бъде външната политика на Китай в близките 5 или 10 години. Някои намеци се съдържат в доклада на Си Цзинпин пред XIX конгрес на ККП. В този важен документ не само се говори за постиженията на миналото, но в общи черти се излагат приоритетните задачи за бъдещето. В доклада 27 пъти се споменава за „великото възраждане на китайската нация\", 6 и 5 пъти – съответно „глобално общество с обща съдба\" и инициативата „Един пояс, един път\". Впрочем, далеч по-важен е фактът, че тези три формулировки са записани в устава на партията като поправки, приети на конгреса. При това понятието „велика държава\" се споменава 7 пъти, а за „отношения от нов тип с великите държави\" не се говори въобще. Формулировката „международни отношения от нов тип\" се среща в доклада два пъти. Взети заедно тези признаци сочат, че „великото възраждане на китайската нация\" ще бъде главният приоритет на Пекин до 2049 г., когато ще се отбележи 100-годишния юбилей на комунистически Китай. Към този момент, както става ясно от доклада, Поднебесната ще бъде „съвременна могъща социалистическа държава\". Според Си Цзинпин „навлизането на социализма с китайска специфика в нова епоха означава, че китайската нация ... посреща велик скок: изправила се е на крака, започнала е да живее по-добре и се превръща в силна и могъща нация\". Но китайската мечта за национално възраждане далеч не се свежда само до възстановяването на миналото величие на страната. Напротив, Пекин е изпълнен с решителност да преобрази целия свят в „общество с обща съдба\", по-конкретно чрез инициативата „Един пояс, един път\" и създаването на международни отношения от нов тип. Този план не е създаден само за една страна, макар тя да е най-голямата по население. Става дума за безпрецедентна мащабна и смела концепция за цялото човечество. Нито една държава в историята, включително Римската и Британската империи или САЩ, не са предлагали нещо подобно на света. Настоящата програма е заявката на Китай за световно лидерство. Следователно Китай, придобивайки богатство и могъщество, ще обяви началото на нова ера и в международната политика. Но наистина ли ще обяви нова ера? Идеите и реалността се разделят понякога от дълбока и дори непреодолима бездна. Преди всичко трябва да се отбележи, че изчезването от доклада на концепцията „отношения от нов тип с великите държави\" /на първо място САЩ/ въобще не означава, че Вашингтон може да бъде отписан от сметките. Напротив САЩ, които днес са водеща световна държава, са единствената страна, която може фундаментално да повлияе на бъдещето на Китай. Ако Вашингтон не пожелае да дели властта с Пекин или настоява за универсалността на либералната демокрация, отказвайки да признае „хармоничното многообразие\" /това определение за пръв път е вкарано в употреба от бившия премиер Вън Цзябао по време на посещението си в САЩ през 2003 г./, двете страни в крайна сметка могат да паднат жертва на великодържавното съперничество. Второ, Китай има сложни отношение със съседите, например, Япония и Бирма. Проблемите стоящи пред китайските управляващи най-нагледно се проявяват на Китайския полуостров. Северна Корея, както изглежда по всичко, се е превърнала от фалшив приятел на Пекин в реален враг, а Южна – от потенциален приятел в потенциален враг. Пекин може да си избира приятелите и враговете, но не може да си избира съседите. Ако КНР – а и всяка друга страна – бъде обкръжена от неприятелски страни, на нея въобще няма да й е до световни амбиции. Трето, във външната политика Китай, изглежда, изхожда от това, че тесните икономически връзки по естествен начин ще доведат до сближаване. Но отношенията на Пекин с Вашингтон, Токио и Брюксел показват, че това предположение е напълно невярно. Ще цитираме критичната забележка на Самюел Хънтингтън за американската политика през 60-те години на ХХ век: икономическото сътрудничество и взаимното доверие в политическата сфера – това са „две независими друг от друга цели, и напредъкът по една от тях няма връзка с напредъка по другата\". Китайският внос, инвестиции, кредити и помощ могат да доведат до икономическа зависимост на страните реципиенти от Поднебесната, но в политическата област такава зависимост много често се обръща в недоволство, а не в политическо доверие. Ако Китай не преодолее ситуацията „горещо в икономиката, студено в политиката\", когато тесните икономически връзки се съпровождат с трудности в политическите отношения, той може да остане сам – макар и велика държава, но изолирана, предизвикваща недоверие и неприязън. Вероятно, президентът Си Цзинпин е готов и способен в близките пет години ефективно да реши тази и много други проблеми. Ако е така международната политика, наистина ще навлезе в нова епоха. Проф. Се Тао", "date": "2018.01.30", "title": "Новата епоха на Си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378031-%D1%86%D0%B0%D1%80-%D0%BB%D1%8A%D0%B2-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B0%D1%81%D1%83%D0%B4,-%D1%82%D0%B5%D1%80%D0%B5%D0%B7-%D0%B8-%D0%B2%D1%80%D0%B5%D0%B4%D0%BD%D0%B0%D1%82%D0%B0-%D0%B8-%D0%B7%D0%B0-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Вече пети месец две лъвчета са в центъра на медийното внимание у нас. Съдбата на Масуд и Терез се превърна в сериал, далеч по-драматичен от който и да е \"Цар Лъв\".         Всичко това се развива от септември досега и намира място в ежедневния поток от информация и в централните новинарски емисии. Въпросът „Какво ще се случи с Масуд и Терез в следващия епизод“ обаче не е забавен.     Но дяволът се крие в детайлите, така че нека проследим тази история от нейното начало.     Три лъвчета се раждат в нощта на 8 септември м.г. в зоокъта в Разград. Раждането им съвпада с шумен панаир недалеч от зоокъта. Веднага след като са родени, малките са изоставени от майка си и буквално са стъпкани от възрастните лъвове в клетката.   Предполага се, макар да няма как да бъде потвърдено, че шумът и стресовите фактори са оказали влияние върху поведението на животните. По-важни обаче са не причините, а последствията – едното новородено умира още в зоокъта, другите две са сериозно пострадали.   Те са откарани във ветеринарна клиника в София, а грижите за тях поемат от Фондация „Дивите животни“. Лъвчето Масуд пристига в клиниката почти безжизнено.  Терез, е „сравнително добре“.   Шансовете за оцеляване на двете животни са малки. Те са плод на кръвосмешение – майката и бащата са брат и сестра. Отхвърлени са от майката, не са приемали мляко, което води и до по-нисък имунитет. Въпреки това състоянието им постепенно се подобрява, Масуд всеки ден бива хранен със сонда.     В зоокъта в Разград няма условия за гледането на толкова лъвове. Обектът е без лиценз от 2014-а. РИОСВ-Русе, изглежда, разбира за това чак сега и обещава „административно-наказателни мерки“.   Освен Масуд и Терез, там вече има 5 други лъва – две двойки и един болен 3-годишен мъжки на име Асен. Запомнете го, защото хората имат навика да го забравят. „Mалките лъвчета“ звучи по-ангажиращо от „големия, болен лъв“, но и той има своето място в историята.   Решено е, че в зоопарка няма да се развъждат повече животни от вида. Кметът на Разград д-р Валентин Василев, също ветеринар по образование, вика представители на Фондация „Четири лапи“ - единствената лицензирана неправителствена организация с опит в работата с големи котки. Идеята на кмета е специалистите да дадат своето мнение за бъдещето на разградските лъвове и къде могат да се отглеждат те – не само на Масуд и Терез, но като цяло.           На 11 октомври м.г. oт фондация „Четири лапи“ идват в Разград. Става ясно, че в разградския зоокът ще останат само една двойка лъвове. Болният лъв Асен, двете новородени (Масуд и Терез) и другата двойка лъв и лъвица ще трябва да бъдат преместени, поради невъзможност да им се осигури достатъчно място. От организацията също така обещават помощ за вазектомия на мъжките.   На 9 ноември е подписан меморандум между директора на „Четири лапи“ д-р Марина Иванова и кметът д-р Валентин Василев.   В официалната информация за срещата се посочват думите на градоначалника, че \"Общината има желанието и ще работи в партньорство за най-добро решение на създалата се ситуация\". В меморандума е посочено, че ще се предприемат стъпки за подобряване на условията в зоокъта, за да може той да получи лиценз от МОСВ.   Оказва се, че фондацията е водила разговори от 2010-а насам с ръководството на Община Разград във връзка с размножаването на лъвове в зоокъта, но \"не е постигнат консенсус\". Изразени са надежди с тази администрация нещата да са различни. Тези надежди обаче биват попарени само за няколко месеца.   Предвидено е и болният 3-годишен лъв Асен да се извози със специализиран автомобил до клиника в София, за да му бъде направен скенер, да се определи състоянието му и да се назначи лечение.   На същата среща става ясно и че фондация „Четири лапи“ вече търси нов дом на петте животни.           Появява се обаче и алтернативно предложение. На 5 декември м.г. в Община Разград пристига писмо от кмета на Пазарджик Тодор Попов. В него той изразява желание Община Пазарджик да получи двете лъвчета, които да бъдат отглеждани в Зоопарк „Острова“ в Пазарджик (който, за разлика от разградския, поне има лиценз). И тук добрите намерения и усмивките свършват, а историята на Терез, Масуд и 3-годишния Асен (не го забравяйте!) става още по-драматична.     Явор Гечев от \"Четири лапи\" излага пред съветниците подробности по ситуацията на лъвовете. По негови думи болният 3-годишен Асен е бил държан в помещение 3 на 3 метра при изключително лоши условия. Лъвът е бил откаран по спешност в София, заради критичното му състояние.   Фондацията също така е преместила възрастната двойка лъвове Рая и Хектор от Разград в Софийския зоопарк. Рая е бременна, а идеята е да се осигурят добри условия за нейното раждане, за да не се повтори историята на Масуд и Терез. Що се отнася до самите Масуд и Терез, малките лъвчета още са несамостоятелни. От „Четири лапи“ са на мнение, че състоянието на лъвчетата трябва да се следи денонощно от специалисти в следващите от 6 до 9 месеца.   Фондацията иска от Общинския съвет собствеността над животните от името на холандския спасителен център, за да се заеме с транспортирането им.     Пред общинския съвет Гечeв изразява и своите съмнения за \"много сериозен натиск\" животните да заминат именно към Пазарджик.   \"Всички знаете откъде идва този натиск\", казва той и допълва съмненията си, че животните няма да стигнат до зоопарка, а ще отидат като домашни любимци в частен дом.   Ирена Райчева, представител на Сдружение \"Защита на животните в Лудогорието\", също цитира доклад от дългогодишен служител на МОСВ и специалист по дивите животни, в който също се твърди, че зоопаркът в Пазарджик не може да поеме гледането на лъвчетата заради липсата на материална база, подходящ лекарски състав и експертна обезпеченост.   Малко по-късно започват разгорещени дебати по темата. Едни съветници не искат животните да бъдат давани на неправителствени организации, други не искат те да отидат в Пазарджик заради становищата, че там няма подходящи условия. Някои напомнят и за меморандума, който кметът Василев е подписал с \"Четири лапи\" преди няколко месеца.   \"Никъдe обаче в меморандума не е написано, че Община Разград няма ангажимента сама да търси също дом за своите лъвове, които са общинска собственост\", казва кметът на сесията.     На 22 декември, ден след сесията и взетото решение, случаят вече стига и до централната власт.  Представители на фондациите \"Четири лапи\" и \"Дивите животни\" се срещат с министър-председателя Бойко Борисов и министъра на околната среда и водите Нено Димов. Екоминистърът се ангажира, че \"двете лъвчета... ще бъдат отглеждани във възможно най-подходящите за тях условия\".   Причината отново е, че \"пазарджишката зоологическа градина не разполага с подходящи условия\" за отглеждане на малки лъвове. Там е посочено и че, ако се наложи, министърът може да пристъпи към конфискацията на Масуд и Терез в полза на държавата.           Политическите сблъсъци за лъвчетата обаче продължават и на местно ниво. Областният управител на Разград Гюнай Хюсмен връща за преразглеждане решението на ОбС-Разград да даряването на лъвчетата на Пазарджик, защото според него то е незаконосъобразно.   Нещата продължават в съвсем различна посока, сменя се и тонът. От съюзници, Община Разград и фондациите вече сякаш са врагове.   На пресконференция кметът на Разград д-р Василев съобщава, че Общината не е била информирана за плановете на фондация \"Четири лапи\" да изнесе зад граница трите лъва (двете новородени и болния Асен). Василева разбрал за намеренията на фондацията от писмо от началника на отдел \"Здравеопазване на животните\" към БАБХ д-р Славев, в което  общинското ръководство е попитано дали е съгласно животните да бъдат изнесени в Холандия.   На пресконференцията кметът на Разград заявява, че Общината не е била уведомена, че лъвчетата са в Софийския зоопарк, нито, че на 26 януари те ще напуснат територията на страната. Василев е настоява, че без решение на общинския съвет не може да се даде съгласие за изнасяне на животните, собствеността на лъвчетата не е прехвърлена и фондацията няма правно основание да се разпорежда с тях.    В жалбата той иска извършване на проверка и образуване на досъдебно производство при установяване на данни за престъпление.   Същевременно Областната дирекция по безопасност на храните в София отказва да издаде пътен лист на фондация „Четири лапи“, за да могат те да изнесат Масуд и Терез в чужбина.   Фондацията започва онлайн подписка с искането да се осигури прехвърлянето на Масуд, Терез и 3-годишния Асен в Специализирания център \"Фелида\" в Холандия. Протестното писмо е адресирано до премиера Борисов. Над 47 000 души са се включили  .   Община Пазарджик продължава да настоява лъвчетата да не заминават за Холандия. Кметът Тодор Попов дори обясни, че е готов да наеме специалист, който да се грижи за животните, както и че се работи по клетки, които да приютят животните.     В резултат на решението на 30 януари се състои пореден протест пред Министерския съвет. Организатори са фондация „Четири лапи“, която настоява животните да бъдат изпратени в Холандия, а премиерът Борисов и екоминистърът Нено Димов да изпълнят поетия преди месец ангажимент.   Малко преди протеста става ясна и позицията на премиера, който говори за двете лъвчета по време на форум \"Бизнесът среща правителството\":   \"Казах им преди месеци като човек, който се занимава с животни, че не може брат и сестра, които имат генетични увреждания и има някакъв шанс за тях, ако отидат в приемния център, да ги държим тук\", коментира Борисов. \"Но не, искаме си ги тях тук, а в зоопарка в София има още пет лъва, а във Варна пак се размножават. Харчим енергия, която излиза навън, за нещо, което е като черното и бялото. Не можем да кажем, че ще ги държим тук, защото децата ще им се радват\", допълни още премиера.     Според него Националната служба за защита на природата и правната дирекция на министерството работят по търсене на решение на казуса, но според Димов законът много ясно показвал кога животните могат да бъдат конфискувани.   Този обрат обаче беше последван от друг. Малко по-късно Явор Гечев от \"Четири лапи\" съобщи, че представители на организацията по-рано сутринта са разговаряли с премиера Бойко Борисов.     По думите на Гечев премиерът се е ангажирал до 20 дни животните да заминат за спасителния център в Холандия. Тук обаче има друг проблем - след решението от 26 януари, лъвчетата вече са собственост не на община Разград, а на община Пазарджик.         С други думи всички са в задънена улица. Абсурдът е, че пет месеца министерство, двама кметове, един общински съвет, неправителствени организации и граждани не могат да вземат компетентно и общественоприемливо решение за съдбата на две животни. Всъщност не са две, а три, защото всички забравяме болния 3-годишен Асен.   Само се питаме, ако не ставаше дума за лъвове, а за две мечки например, дали политическата суетня щеше да е от същия калибър. Или пак през съдбата на лъвовете, проектираме някакъв криворазбран патриотизъм.", "date": "2018.01.30", "title": "Цар Лъв по български - Масуд, Терез и вредната и за животните политика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378032-%D0%B2%D0%B5%D0%B3%D0%B0%D0%BD%D0%B8%D1%82%D0%B5-%D0%BC%D0%B5-%D0%BD%D0%B0%D1%80%D0%B8%D1%87%D0%B0%D1%82-%D1%83%D0%B1%D0%B8%D0%B9%D1%86%D0%B0-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87%D0%BA%D0%B0", "text": "Веганството набира все повече и повече почитатели, но в същото време става обект и на все по-разгорещени спорове. За мнозина загрижеността за хуманно отношение към животните прераства в редица активни кампании и демонстрации срещу месопреработвателната индустрия. Не стигат ли обаче тези активисти твърде далеч в действията и думите си?           Пред Би Би Си тя описва живота си, който се е превърнал в истински ужас, откакто фермата е попаднала в полезрението на веганите. Алисън е наричана с какви ли не имена, включително \"убийца\" и \"изнасилвач\", което със сигурност не може да се определи като приемливо. Уо е получавала дори и смъртни заплахи. Допълва, че нейни колеги също се страхуват за живота си.   Ситуацията е доста иронична, при положение, че заплахите идват от хора, които се кълнат в своята хуманност и загриженост за животните, а в същото време казват \"Надявам се ти и семейството ти да умрете в някоя дупка заради това, което правите!\".         Това са същите тези демонстранти, които нападат щандовете за месо в супермаркетите, драскат графити с груби и цинични думи и не изглеждат никак безобидни, след като десетки други не могат да заспят от притеснение дали селското им стопанство няма да пострада през нощта. Въпреки това тези активистки групи определят себе си като мирно настроени. Правят бдения около животинските ферми и си поставят за цел да превърнат целия свят във вегански като споделят в социалните мрежи как всъщност са третирани селскостопанските животни.           Съвременните технологии като смартфоните с качествени камери допълнително ги улесняват в това да набират публичност и да показват на широката аудитория откъде и как идва храната им. Най-голямото им желание е човекът да почувства по-силна връзка с животните, след което да спре да ги наранява. С тази цел други групи активисти стоят покрай щандовете за месо със снимки на заклани животни и звуци от клане.         Случва се техни последователи да нахлуват на територията на ферми и кланици, след което е много трудно да бъдат изведени от чуждата собственост, защото се съпротивляват и спорят със собствениците и работниците.   Веганското общество определя веганството като най-бързо разрастващото се лайфстайл движение на съвременния свят и твърди, че търсенето на вегетарианска и веганска храна се е увеличило с над десет пъти само за изминалата 2017-а година.     Искат да разберат какво спира хората от това да минат на диета изцяло без животински продукти. Същевременно им помагат с информация как най-лесно могат да извършат тази промяна.   Но някои вегани стигат доста по-далеч и започват да обвиняват фермерите, които от поколения отглеждат селскостопански животни, че са убийци, защото колят заради месото, или че са изнасилвачи, защото взимат млякото от кравите. Това е довело до главоболия за не един и двама работници, защото случаите на проникване в собствеността от страна на активисти зачестяват.     Още повече, че тя и колегите й полагат изключителни грижи за обитателите на фермата и се гордеят с работата си. Според Алисън веганите просто не разбират, че различните животни имат различно предназначение за човека. Има такива, които служат за компания на хората, и такива, които са добитък, като разделителната линия между тях е ясна.   Мнозина обаче възразяват спрямо твърдението, че западните общества ги е грижа за животните. Те смятат, че никой нормален човек не може да твърди, че обича животните, докато си купува тарелка с пилешки гърди от супермаркета. Категорични са - всичко това е плод на едно болно общество, което предпочита да яде мърша. Въпреки подобен род изказвания повечето вегани отричат да са екстремисти.   Алисън обаче е на друго мнение и казва, че фермерите в Европа няма да останат безучастни срещу психическите и физически атаки. Тя допълва, че хората ще продължат да ядат месо и да защитават индустрията, докато могат.", "date": "2018.01.30", "title": "\"Веганите ме наричат убийца и изнасилвачка\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378033-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%BF%D1%80%D0%BE%D1%82%D0%B5%D0%BA%D1%82%D0%BE%D1%80%D0%B0%D1%82", "text": "Ще започна с една история. Едновременно конкретно-реалистична и символична.    .    На всичко отгоре се крият зад някакви нелепи оправдания – в обществото имало напрежение, щели хората да ги намразят, трябвало време да се успокоят духовете. В Метрополията силно се вбесяват, когато им сервират подобни глупотевини.               Едни умни хора достатъчно дълго са обсъждали всичко. Сега тези, които не са чак толкова умни, трябва да изпълняват. А не да разсъждават. При моткащите се управляващи на протектората моментално пристига някой висш чиновник от Метрополията, за да ги вкара в правия път. Те, разбира се, не възразяват.            Сигурен съм, че на по-възрастните поколения тази история силно напомня случващото се преди 1989 г. Тогава България беше подмандатна територия на Съветския съюз и съветските бюрократи се отнасяха към тогавашните управляващи като помещици с крепостните си. Проблемът е, че и на хора от по-младите поколения тази история ще им се стори страшно позната. Заради реалностите днес. Да, Съветският съюз отдавна го няма. Тържествено ни беше съобщено, че никога повече няма да бъдем подмандатна територия на никого, че всички важни решения ще ги вземаме единствено на базата на националните си интереси. Даже постоянно ни предават това съобщение. И толкова често ни съобщават колко сме независими, че чак подозрително почва да става. Ако наистина сме толкова независими, трябва ли постоянно да ни го повтарят?        Разбира се, има и светли моменти в протектората. Понякога Метрополията позволява на местните управляващи да си поиграят с копчетата за управление на системата. При това за цели шест месеца. Под строг надзор, разбира се, се извършва тази игра. За да не се получи ситуация като тази, гениално предадена с репликата от филма „Ъндърграунд”:   Освен това понякога някой особено висш еврочиновник идва в подмандатната територия и в опит да умили населението произнася някoлко изречения на местния език. Трогателно, наистина. Как да не се разплачеш от възторг!   Само дето с течение на времето все по-малко хора се умиляват и възторгват от подобни вербални захарчета. Все повече хора в най-различни държави започват да негодуват срещу нарежданията от Брюксел, както преди негодуваха срещу нарежданията от Москва. Практическият израз на това негодувание се изразява в изборните резултати.    . Влиянието на този тип политици тепърва ще расте. Говоря за политиците, които мислят повече за интересите на собствените си държави и много по-малко за благоденствието на транснационалните елити.", "date": "2018.01.30", "title": "България като протекторат"}
{"url": "http://www.classa.bg/%D1%81%D0%B2%D1%8F%D1%82/item/378026-%D1%80%D1%83%D1%81%D0%BA%D0%B8-%D1%81%D1%83-27-%D0%B8%D0%B7%D0%BF%D0%BE%D1%82%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8", "text": "Руски изтребител Су-27 се е приближил на опасно близко разстояние от само метър и половина до американски разузнавателен самолет над Черно море, обяви Държавният департамент на САЩ.     Американското дипломатическо ведомство е призовало Русия да преустанови тези рисковани действия, които увеличават опасността от грешна преценка и създават опасност както за екипажа на двете страни, така и за въздушен сблъсък.     От своя страна пресслужбата на руското министерство на отбраната съобщи, че руския изтребител е спазил всички норми на безопасност и е прихванал над Черно море американски самолет, като не му е позволил да наруши въздушното пространство на Русия, предаде ТАСС.              ", "date": "2018.01.30", "title": "Руски Су-27 \"изпоти\" американски военни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378028-%D0%BF%D1%8A%D1%82%D1%83%D0%B2%D0%B0%D0%BC%D0%B5-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5", "text": "Пътуванията на българи в чужбина през декември 2017 г. са 459,2 хил. или с 15,6% над регистрираните през декември 2016 година, съобщи Националният статистически институт. В сравнение с декември 2016 г. e регистрирано увеличение при пътуванията по всички наблюдавани цели: с цел почивка и екскурзия - с 42,2%, със служебна цел - с 11,4%, и с други цели - с 6,3%. През декември 2017 г. посещенията на чужденци в България са 596,1 хил. или с 12,2% повече в сравнение с декември 2016 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 13,3%, с цел почивка и екскурзия - с 12,3%, и със служебна цел - с 9,7%. Транзитните преминавания през страната са 23,3% (138,9 хил.) от всички посещения на чужденци в България. Най-голям относителен дял от общия брой пътувания на български граждани в чужбина през декември 2017 г. формират пътуванията с други цели (гостуване, обучение, посещение на културни и спортни мероприятия) - 49,1%, следвани от пътуванията с цел почивка и екскурзия - 27,6%, и пътуванията със служебна цел - 23,3%. През декември 2017 г. най-голям брой пътувания на българи са осъществени към: Турция - 103,4 хил., Гърция - 86,7 хил., Германия - 39,2 хил., Сърбия - 32,.8 хил., Румъния - 32,2 хил., Македония - 30,5 хил., Италия - 17,1 хил., Австрия - 15,2 хил., Испания - 11,1 хил., Обединеното кралство - 10,2 хиляди. От общия брой чужденци, посетили България през декември 2017 г., делът на гражданите от Европейския съюз е 55,8% или с 13% повече в сравнение със същия месец на предходната година. Увеличават се посещенията на граждани от Италия - с 32,7%, Германия - с 18,7%, Обединеното кралство - с 15,4%, Гърция - с 15,1%, Румъния - с 4,2%, и други. Същевременно намаляват посещенията на граждани от Хърватия - с 21,2%, Испания - с 12,7%, Чехия - с 0,6%, и други. Увеличават се и посещенията на граждани от групата \"Други европейски страни\" - с 10.0%, като най-голям е ръстът на посещенията на граждани от Турция - с 13,5%. През декември 2017 г. преобладава делът на посещенията с други цели - 46,4%, следвани от посещенията с цел почивка и екскурзия - 35,1%, и със служебна цел - 18,5%. Най-много посещения в България през декември 2017 г. са направили гражданите от: Румъния - 126,1 хил., Гърция - 108,3 хил., Турция - 94,8 хил., Македония - 45,1 хил., Сърбия - 43,9 хил., Германия - 20,5 хил., Украйна - 15,5 хил., Израел - 10,9 хил., Обединеното кралство - 10,4 хил., Италия - 10,3 хиляди.", "date": "2018.01.30", "title": "Пътуваме все повече"}
{"url": "http://www.classa.bg/%D1%81%D0%B2%D1%8F%D1%82/item/378020-%D1%81%D0%B0%D1%82%D0%B5%D0%BB%D0%B8%D1%82-%D1%83%D0%BB%D0%B0%D0%B2%D1%8F-%D0%B2%D0%BE%D0%B9%D0%BD%D0%B8%D1%86%D0%B8-%D0%B8-%D0%B0%D1%80%D1%82%D0%B8%D0%BB%D0%B5%D1%80%D0%B8%D1%8F-%D0%B2-%D0%BF%D1%85%D0%B5%D0%BD%D1%8F%D0%BD,-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%89%D0%B8-%D0%BF%D0%B0%D1%80%D0%B0%D0%B4", "text": "Компанията DigitalGlobe пусна снимка, направена на 6 януари от сателит, в която се вижда присъствието на много войници и военни превозни средства в центъра на Пхенян, разположени като на подготовката за военен парад, според The Wall Street Journal.   Старши анализатор на DigitalGlobe, обясни пред медиите, че от началото на месеца, е била открита мобилизация на около 5000 войници и множество артилерия, гаубици и камиони.   KCNA - информационната агенция на Северна Корея, съобщи, че Политбюро на Централния комитет на работническата партия на Северна Корея е наредило на няколко правителствени агенции да направят \"практически стъпки за внушително празнуване на 70-годишнината от създаването на Народна армия на Корея\" в навечерието на началото на Зимните олимпийски игри в Южна Корея.   В допълнение, новинарската агенция Yonhap разкри, позовавайки се на южнокорейски служител, който е открил мобилизиране на около 13 000 войници и 200 артилерийски оръдия на летището в Пхенян, което показва, че Северна Корея се готви голям военен парад.", "date": "2018.01.30", "title": "Сателит улавя  войници и артилерия в Пхенян,  подготвящи парад"}
{"url": "http://www.classa.bg/%D1%81%D0%B2%D1%8F%D1%82/item/378021-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%BE-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%B8%D1%80%D0%B0%D1%82-5g,-%D0%B7%D0%B0-%D0%B4%D0%B0-%D1%81%D0%B5-%D0%B7%D0%B0%D1%89%D0%B8%D1%82%D1%8F%D1%82-%D0%BE%D1%82-%D0%BA%D0%B8%D1%82%D0%B0%D0%B9-%D0%B8-%D0%B4%D1%80%D1%83%D0%B3%D0%B8-%D0%BB%D0%BE%D1%88%D0%B8-%D0%B8%D0%B3%D1%80%D0%B0%D1%87%D0%B8", "text": "Американските власти в областта на вътрешната сигурност на САЩ оценяват възможността да национализират част от мрежата на мобилните телефони, както е видно от някои документи, публикувани от членове на администрацията Тръмп. Според тях Съединените щати трябва да разработят централизирана 5G безжична мрежа през следващите три години. По-конкретно, един от методите, посочени в документите, е финансиране и създаването от Вашингтон на единна мрежа - нещо, което се квалифицира като \"безпрецедентен\" акт на национализация на исторически частна промишленост, докато се даде възможност и се позволи на доставчиците на мобилни телефонни услуги да развиват свои собствени мрежи, за да се конкурират помежду си. Източникът на новината смята, че централизираната мрежа \"е това, което трябва на САЩ, за да се защити от Китай и други лоши играчи\".   Всъщност, един от документите гласи, че Вашингтон има нужда от собствена 5G мрежа в близко бъдеще, защото \"Китай е постигнал господстващо положение в секторите на създаването и функционирането на мрежовата инфраструктура\". Той също така твърди, че \"силна\" мрежа 5G е необходима, за да се гарантира \"сигурен път\" за технологии като безпилотните автомобили и виртуалната реалност, както и за справяни \"с бойните заплахи от Китай за икономическата и киберсигурност на САЩ \".   Американският Сенат одобри на 18 януари подновяването на Закона за наблюдение на чуждестранното разузнаване (FISA), план за интернет наблюдение, който позволява на Агенцията за национална сигурност (НСА) да наблюдава \"заподозрените в тероризъм\" които сърфират в интернет извън САЩ. В същия ден Националната научна фондация и Националният научен съвет на Съединените щати. публикуваха своя двугодишен доклад за състоянието на американската технология.   В този доклад се припомня, че Китай стана втората страна в света с най-големи разходи в областта на научноизследователската и развойна дейност, като през 2015 г. инвестира 21% от световните фондове в този сектор. След като анализира документа, The Washington Post заключи, че \"Китай се е превърнал в научна и техническа свръхсила или е на път да направи това\".", "date": "2018.01.30", "title": "Безпрецедентно : САЩ могат да национализират 5G, за да се защитят от Китай и други лоши играчи"}
{"url": "http://www.classa.bg/%D1%81%D0%B2%D1%8F%D1%82/item/378022-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D1%80%D0%B0%D0%B7%D0%BA%D1%80%D0%B8-%D0%BC%D0%B5%D1%81%D1%82%D0%BE%D0%BD%D0%B0%D1%85%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B1%D0%B0%D0%B7%D0%B8-%D0%BD%D0%B0-%D1%81%D0%B0%D1%89", "text": "Предполагаемото разположение на тайните американски военни бази, включително тези извън страната, е било разкрито от приложението Strava за проследяване на физическата активност, което показва всяка физическа тренировка, проведена от неговите потребители (с цел да следят резултатите от работата си), съобщава The Guardian. През ноември миналата година компанията Strava публикува световна карта, където се появява всяко физическо упражнение, направено от 2015 г. до 2017 г. от потребителите на нейното \"приложение\". Тя включва и визуализация на 1000 милиона спортни дейности.   Картата показва маршрути на физически дейности с ярки цветове, показващи милиони потребители. На места обаче, където картата остава черна, както и в няколко военни зони на Сирия и Ирак, се появяват някои светлинни точки, които се предполага, че показват наличието на американски и международни сили, които използват това \"приложение\", за да контролират физическата активност по време на състезание и патрулиране.   \"Американските военни бази са ясно идентифицируеми и видими на картата\", пише американският анализатор Нейтън Русер в Twitter, като посочва, че тази карта \"е много вълнуваща за OPSEC\", органа за операционна безопасност.   \"Много хора ще бъдат мъмрени още в понеделник\", пише още един анализатор на Туидас Шнайдер в Twitter, като се позовава на необходимостта от инструкции за войниците относно използването на приложението Strava. Пентагонът коментира, че проучва дали \"са необходими повече мерки за военна защита както в страната, така и в чужбина\".", "date": "2018.01.30", "title": "Приложение разкри местонахождението на тайните военни бази на САЩ"}
{"url": "http://www.classa.bg/%D1%81%D0%B2%D1%8F%D1%82/item/378023-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BA%D0%BE%D0%B9-%D0%B4%D0%B2%D0%B8%D0%B6%D0%B8-%D0%BD%D0%B5%D0%B3%D0%BE%D0%B2%D0%B8%D1%8F-twitter", "text": "Президентът на САЩ, Доналд Тръмп разкри някои от навиците си в социалните мрежи, като потвърди, че често самият той публикува съобщения в Twitter, въпреки че ако е зает, делегира на своите помощници.   В интервю за британския журналист Пиърс Морган, американският президент обясни, че понякога \"туитва '' в леглото, на закуска или по обяд\", въпреки че обикновено го прави \"на зазоряване или нощем. \"   \"Но ако съм много зает през деня , понякога диктувам нещо много бързо и го давам на един от моите служители, за да го направи\", обясни той.   По време на интервюто, Тръмп заяви, че има \"много проблеми с ЕС\", обеща да защити Великобритания, ако е необходимо и се извини за първи път за ретуитване на клипове с ислямистко насилие.", "date": "2018.01.30", "title": "Тръмп обяснява кой движи неговия Twitter"}
{"url": "http://www.classa.bg/%D1%81%D0%B2%D1%8F%D1%82/item/378024-%D1%81%D0%B0%D1%89-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D1%82-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B5%D1%8F%D0%B4%D1%80%D0%B5%D0%BD%D0%B0-%D0%B1%D0%BE%D0%BC%D0%B1%D0%B0", "text": "Военновъздушните сили на САЩ модернизират най-голямата не-ядрена бомба, GBU-57, както бе потвърдено пред Bloomberg от капитан Емили Грабовски, говорител на ВВС. Това е четвъртата модификация, която \"подобрява ефективността срещу устойчиви и дълбоко заровени цели \".   Бомбата антибункер GBU-57 тежи около 13 тона и може да бъде транспортирана само с бомбардировачи B-2. На теория, тя може да се използва срещу врагове като Северна Корея, ако в напрежението правителството на САЩ реши да атакува подземни военни съоръжения в азиатската страна.   Този месец САЩ разгърнаха три стратегически бомбардировача B-2 Spirit на остров Гуам, неинкорпорирана територия на САЩ в Тихия океан. Грабовски отказва да коментира дали бомби GBU-57 са изпратени и в този регион.   Междувременно ръцете на съдбовния часовник на Апокалипсиса вече са се придвижили с още 30 секунди напред и сега те отбелязват 23:58. По този начин символичното устройство предупреждава, че светът е на две минути от ядрена катастрофа.", "date": "2018.01.30", "title": "САЩ модернизират най-голямата неядрена бомба"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378027-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%85%D0%B5%D0%B7%D0%B8%D0%BE%D0%BD%D0%BD%D0%B8%D1%82%D0%B5-%D1%84%D0%BE%D0%BD%D0%B4%D0%BE%D0%B2%D0%B5", "text": "Страните от ЕС от Централна и Източна Европа са изправени пред истинска битка за запазване на предоставяните европейски кохезионни фондове в социалната и в областта на селскостостопанство, с оглед на предстоящото излизане на Великобритания от Съюза и на фона на очертаната от ЕС нова многогодишна финансова рамка след 2020 година. Това показва политически анализ на независимата германска фондация и известен мозъчен тръст Bertelsmann Stiftung, публикувано през януари. Документът на германския мозъчен тръст определя като ключови проблемите, които вероятно ще възникнат в предстоящите преговори по новата многогодишна финансова рамка, посочвайки, че България и Румъния ще бъдат сред страните от Централна и Източна Европа, които ще се окажат потенциално засегнати от мерки на спестовност, наложени от Европейския съюз в резултат на предстоящата загуба на британския финансов ресурс в общия европейски бюджет. Според Bertelsmann Stiftung излизането на Великобритания, известно като Брекзит, вероятно ще струва на ЕС около 6 млрд. евро годишно, тъй като Обединеното кралство допринася с близо 12 млрд. евро на година за общия европейски бюджет, след което под различни форми си връща обратно около половината от тази сума. Германската фондация припомня, че Европейската комисия заяви преди време, че половината от тази загуба – или около 3 млрд. евро годишно – трябва да дойде от икономии (спестявания), а другата половина трябва да дойде от нови източници на финансиране. В документа, цитиран от Balkan Insight, се отбелязва, че страните от Централна и Източна Европа, включително България и Румъния, вече изразиха твърдото си противопоставяне на някои от идеите, представени от ЕК през юни 2017 година в \"Доклад за размисъл относно бъдещето на финансирането на ЕС\". Трябва да се има предвид, че Румъния и България са основните печеливши от общата селскостопанска и политика на кохезионните фондове на ЕС, докато Германия и Великобритания са най-големи нетни губещи от Общата селскостопанска политика (ОСП). Немският мозъчен тръст посочва, че нетните печалби от програмата ОСП са валидни за всички държави - членки на ЕС от източната половина на Европа, както и за други членове като Португалия, Ирландия и Испания. Полша и Гърция пък са най-големи печеливши от ОСП, като Румъния вече се нарежда на трето място, получавайки нетно близо 2 млрд. евро на година по тази програма на ЕС. В анализа на Bertelsmann Stiftung се отбелязва, че България се нарежда на шесто място (зад Унгария), като нейните нетни приходи от програмата \"Обща селскостопанска политика\" не надхвърлят 800 млн. евро годишно. Друга възможна \"реформа\" на европейския бюджет, която може да алармира балканските държави - членки на Съюза в лицето на България и Румъния, е по отношение на фондовете за социална кохезия на ЕС, тъй като средствата от тях се разпределени предимно за региони, чийто БВП е по-малък от 75% от средния за Европейския съюз. Не е изненадващо, че почти всички региони по този показател се намират в Източна и Югоизточна Европа, с изключение на Португалия, на малка част от Испания, на Южна Италия, на Уелс като част от Обединеното кралство и на английския западен регион Корниш. В тази връзка немският мозъчен тръст Bertelsmann Stiftung прогнозира, че дебатът за новата финансова рамка на ЕС след 2020 година ще бъде много остър между \"Стара\" Европа, настояваща за спестовност по отношение на скъпите европейски бюджети, и полагането на по-големи усилия за спазване на върховенството на закона, и т.нар. \"Нова\" Европа, която се противопоставя на всичко това. Изискванията за по-голяма условност по отношение на достъпа до европейско финансиране започнаха да се увеличават в светлината на неотдавнашните събития в Полша, където националистическото правителство наложи промени в съдебната система, на които Брюксел се противопостави.", "date": "2018.01.30", "title": "Възможно е намаляване на кохезионните фондове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378025-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D0%BE%D1%82-%D0%B6%D0%B8%D0%B2%D0%B0%D0%BA%D0%B0-%D0%B8-%D1%86%D0%B8%D0%B0%D0%BD%D0%B8%D0%B4%D0%B0-%D0%BA%D0%B0%D0%BA-%D0%BD%D0%B8-%D1%82%D1%80%D0%BE%D0%B2%D1%8F%D1%82-%D1%81-%D0%BF%D0%B0%D0%BB%D0%BC%D0%BE%D0%B2%D0%BE-%D0%BC%D0%B0%D1%81%D0%BB%D0%BE", "text": "Европа отдавна се отказа от вредното палмово масло и маргарина; учените доказаха, че те са смъртоносна отрова. У нас обаче производителите продължават безнаказано да тровят населението и да го разболяват, най-вече децата и подрастващите.         Всеки знае, че палмовото масло е отрова. Това беше доказано в изследвания, проведени от Европейската агенция по безопасност на хранителните продукти – EFSA, и от Обединения експертен комитет по хранителните добавки – JECFA.   В производството на хранителни продукти при високи температури – над 200 градуса, особено при рафинирането и пърженето с растителни масла и мазнини се образуват вредни вещества: глицидилови етери, 2-MCPD и 3-MCPD.   Тези вещества са открити още през 70-те години на миналия век, но вредното им въздействие върху човека беше проучено неотдавна. Доказано е, че те са изключително токсични.   3-MCPD и неговите производни са силна отрова за пикочно-половата система; той предизвиква патология на бъбреците, бъбречна недостатъчност и рак.   Това вещество може да предизвика и анемия; то е токсично за нервната система и за плода при бременност.   Още по-опасни са глицидиловите етери, които поразяват генетичния материал на клетките. Тяхната главна опасност е в това, че генетичните промени могат да се предават на потомците, които може никога да не са приемали тези вещества. Фактически младенецът се ражда вече „отровен“ от палмовото масло.   Европейските учени установиха, че глицидиловите етери поразяват нервната система, водят до мъжко безплодие и образуването на злокачествени тумори.   Оказва се, че на практика във всички продукти – от пържените картофи, пушени храни до „безобидните“ на пръв поглед кафе, хляб и юфки.         Най-високата концентрация на вредни вещества според европейски учени е в снаксовете.     Глицидиловите етери и 3-MCPD се образуват при топлинната обработка на всичките без изключение растителни масла, но в различна концентрация.     Специалисти от Международния институт по науката за живота – International Life Sciences Institute, са класифицирали всичките рафинирани растителни масла и мазнини по съдържание на вредни фракции на три групи.   Първата, с ниско съдържание на 3-MCPD: слънчогледово, рапично, соево и кокосово масло. Употребата им в умерени количества е относително безвредна.   Втората – със средно съдържание на 3-MCPD: зехтин, фъстъчено, царевично, памучно и оризово масло.             Третата група – с високо съдържание на 3-MCPD: всичките хидрогенизирани масла, включително и маргарина, палмовото масло, твърдите мазнини за фритюрник. Те са чиста отрова.         Европейската агенция по безопасност на хранителните продукти по поръчение на Еврокомисията – правителството на Евросъюза, проведе огромно многогодишно изследване, за да научи доколко са вредни рафинираните масла. И се оказа, че безопасната доза на 3-MCPD е 0,8 мг/ на килограм тегло в човешкото тяло на ден. Ако това количество е повече, започват опасни заболявания.   За глицидиловите етери такъв „безвреден“ минимум липсва. Това вещество е опасно във всякаква концентрация, както живака и цианида. По принцип то не бива да се съдържа в хранителните продукти.   Когато резултатите от изследванията на Европейската агенция по безопасност на хранителните продукти и Обединения експертен комитет по хранителните добавки бяха публикувани, произведоха ефекта на взривила се бомба. В търговските мрежи в различни страни започна масово изтегляне на хранителни продукти, отровени с палмово и други масла.   През май 2016 г. в Италия в няколко търговски мрежи, включително и в най-голямата в страната СООР, бяха изтеглени над 200 хранителни продукта, включително и шоколадовият крем „ “ заради високо съдържание на палмово масло. В Австрия през 2017 г. бяха изтеглени стоки от марката детски храни „Новалас“, произведена в Германия и Франция. В тези храни беше открито високо съдържание на 3-MCPD и глицидилови етери – потенциално опасни производни на палмовото масло.     На цялата хранителна индустрия на ЕС беше нанесен силен удар. Благодарение на учените стана ясно, че десетилетия наред хората са били тровени с палмово масло.   След разгорелия се скандал членове на Европейската федерация по производството на масла и протеини – FEDIOL, бяха принудени да преговарят с европейските власти и да се договорят за съвместни действия по намаляване нивата на 3-MCPD в маслата.   Производителите се съгласиха да намалят съдържанието на глицидиловите етери във всичките си масла до един промил – един мг/ на кг продукция. В средата на 2018 г. в цяла Европа в законодателството ще бъдат въведени строги ограничения за съдържанието на глицидилови етери и 3-MCPD в хранителните продукти и на първо място – в детското хранене. Ще се наложи производителите да променят своите технологии.       За съжаление рафтовете на магазините в България изобилстват от продукти, които съдържат палмово масло. Корпорациите продават тези гадости, тровят хората и те масово умират. Кога нашите власти ще се замислят както европейските как да ограничат влагането на палмово масло в хранителните продукти?   Дали въобще забелязват проблема с наличието на 3-MCPD в хранителните продукти? Най-страшното е съдържанието на това вещество в детското хранене.   Вещества като 3-MCPD спадат към хлорпропанолите, които се образуват при замърсяването на продуктите с хлор или когато се използва солна киселина в съчетание с нагряване.   Високи концентрации на 3-MCPD има в палмовото масло, хартиените пакети за чай и кафе, хартиените филтри, сосовете за бързо приготвяне като соевия сос, в който 3-MCPD също е в смъртоносна концентрация. Той се е образувал в соса при завирането на соевия екстракт в солна киселина. Друг източник на 3-MCPD са полимерните опаковки като колбасарските.  ", "date": "2018.01.30", "title": "По-страшно от живака и цианида. Как ни тровят с палмово масло"}
{"url": "http://www.classa.bg/%D1%81%D0%B2%D1%8F%D1%82/item/378019-%D0%BB%D1%8E%D0%B1%D0%B8%D1%82%D0%B5%D0%BB-%D0%B0%D1%81%D1%82%D1%80%D0%BE%D0%BD%D0%BE%D0%BC-%D0%BE%D1%82%D0%BA%D1%80%D0%B8-%D0%B8%D0%B7%D0%B3%D1%83%D0%B1%D0%B5%D0%BD-%D1%81%D0%BF%D1%8A%D1%82%D0%BD%D0%B8%D0%BA-%D0%BD%D0%B0-%D0%BD%D0%B0%D1%81%D0%B0", "text": "Скот Тили любител астроном, претендира да е намерил сателита на НАСА Imager Magnetopause Aurora Global Exploration (IMAGE), който от 2005 г. е считан за изгубен поради повреда в системата. Освен това, според учения, спътникът е реактивиран, съобщава порталът Science. Според доклада, Тили направил откритието случайно, защото всъщност е търсил тайния сателит на САЩ Зума, изагубен след старта. Обаче вместо Зума той открива сателитния сигнал, означен с \"2000-017A\", който съответства на IMAGE. Изгубено преди 12 години, устройството по някакъв начин отново предава сигнали. Патриша Рейф, бивш участник в мисията IMAGE, заяви, че \"шансовете сателитът да е жив, са изключително високи.\" Тя също така посочи, че изглежда има повече данни от телеметрията в сигнала, което показва, че някои от шестте сателитни инструменти на борда още работят. Специалистите на НАСА планират опит да се свържат с IMAGE. Порталът подчертава, че откритието поражда надежди НАСА да реактивира мисията. В своето време сателитът получава \"безпрецедентни\" изгледи на земната магнитосфера. Освен това, мисията \"е наистина безценна за космическите метеорологични прогнози и за да се разбере глобалният отговор на магнитосферата на слънчеви бури.\"", "date": "2018.01.30", "title": "Любител астроном откри изгубен спътник на НАСА"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378017-e%D0%B2po%D0%BFa-%C4%B8%D1%8A%D0%BC-tp%D1%8A%D0%BC%D0%BF-%D0%B8-ca%D1%89-a%C4%B8o-%D0%B8c%C4%B8a%D1%82e-%D1%82%D1%8Ap%D0%B3o%D0%B2c%C4%B8a-%D0%B2o%D0%B9%D0%BDa,-%D1%89e-%D1%8F-%D0%BFo%D0%BBy%D1%87%D0%B8%D1%82e", "text": "Πpoтeĸциoниcтĸaтa пoлитиĸa нa aмepиĸaнcĸия пpeзидeнт Дoнaлд Tpъмп cepиoзнo paзтpeвoжи тъpгoвcĸитe пapтньopи нa CAЩ, a пocлeднитe мy пyблични изяви дoпълнитeлнo изocтpиxa нaпpeжeниeтo.Haлoжeнитe oт Щaтитe виcoĸи митa paзтpeвoжиxa Eвpoпa, ĸoятo пpeдyпpeди, чe вcяĸaĸви oгpaничeния зa внoc нa eвpoпeйcĸи cтoĸи oт cтpaнa нa Baшингтoн щe cpeщнaт бъpз oтгoвop oт EC, пoдчepтaвaйĸи пpoдължaвaщия pиcĸ oт тpaнcaтлaнтичecĸa тъpгoвcĸa вoйнa.       \"Eвpoпeйcĸият cъюз e гoтoв дa peaгиpa бъpзo и пoдxoдящo в cлyчaй, чe изнocът ни бъдe зaceгнaт oт ĸaĸвитo и дa билo oгpaничитeлни тъpгoвcĸи мepĸи oт CAЩ\", пpeдyпpeди гoвopитeлят нa Eвpoпeйcĸaтa ĸoмиcия Mapгapитиc Cxинac.Peaĸциятa нa Бpюĸceл идвa cлeд ĸaтo Tpъмп зaяви в интepвю пpeд бpитaнcĸия TB ĸaнaл ІТV, чe имa \"мнoгo пpoблeми c Eвpoпeйcĸия cъюз\" и тoвa \"мoжe дa ce пpeвъpнe в нeщo мнoгo гoлямo oт глeднa тoчĸa нa тъpгoвиятa\".   Πpeзидeнтът зaяви, чe EC имa \"нecпpaвeдливo пpeдимcтвo\" в тъpгoвиятa cъc CAЩ, визиpaйĸи тъpгoвcĸия дeфицит нa Baшингтoн cпpямo Eвpoпa.EC нe ocтaнa бeзyчacтeн cпpямo дeйcтвиятa нa aмepиĸaнcĸия пpeзидeнт дa нaлoжи митa въpxy внoca нa cлънчeви пaнeли и пepaлни мaшини в CAЩ въз ocнoвa нa pядĸo изпoлзвaни \"пpeдпaзни\" пpaвилa.Πpeдyпpeждeниeтo нa eвpoпeйcĸитe влacти e cвъpзaнo и c пpoдължaвaщaтa зaплaxa oт cтpaнa нa Baшингтoн зa oгpaничaвaнe нa aмepиĸaнcĸитe пoĸyпĸи нa чyждecтpaннa cтoмaнa и aлyминий нa ocнoвaниe нaциoнaлнa cигypнocт.   Бpюĸceл ce oпитвa дa зaпaзи пaзapитe oтвopeни в cвeтoвeн мaщaб, пpoтивoпocтaвяйĸи ce нa идeитe нa Tpъмп зa бopбa c глoбaлизaциятa и дa пoдчepтae пpoдължaвaщoтo тъpгoвcĸo влияниe нa блoĸa, въпpeĸи чe Beлиĸoбpитaния ce гoтви дa нaпycнe пpeз мapт 2019 г.EC нacĸopo cĸлючи cпopaзyмeния зa cвoбoднa тъpгoвия c Kaнaдa и Япoния, paбoти aĸтивнo зa пoдoбнa cдeлĸa c Лaтинcĸa Aмepиĸa и ce пoдгoтвя зa paзгoвopи c Aвcтpaлия и Hoвa Зeлaндия.     Eвpoпa имa oĸoлo $140 милиapдa тъpгoвcĸи излишъĸ cпpямo CAЩИзтoчниĸ: ВlооmbеrgEвpoпa имa oĸoлo $140 милиapдa тъpгoвcĸи излишъĸ cпpямo CAЩ.       Mинaлaтa ceдмицa eвpoĸoмиcapят пo тъpгoвиятa Cecилия Maлмcтpьoм зaяви, чe aдминиcтpaциятa нa Tpъмп e ocтaвилa cвeтa oбъpĸaн, oттeгляйĸи ce oт глoбaлнитe въпpocи и пpeдocтaвяйĸи нa EC пoвeчe възмoжнocти зa дeйcтвиe.\"Mнoгo дъpжaви ca лeĸo oзaдaчeни oт липcaтa нa лидepcтвo oт CAЩ. Te ce oттeглят oт глoбaлнaтa cцeнa; тoвa ocвoбoждaвa мяcтo зa Eвpoпeйcĸия cъюз дa пoĸaжe, чe мoжe дa нaпpaвим дoбpи тъpгoвcĸи cпopaзyмeния\", пocoчи Maлмcтpьoм.Cxинac бe ĸaтeгopичeн, чe EC e aнгaжиpaн c мнoгocтpaнния иĸoнoмичecĸи peд oт ĸpaя нa Bтopaтa cвeтoвнa вoйнa и пoдĸpeпeн oт Cвeтoвнaтa тъpгoвcĸa opгaнизaция.\"Tъpгoвиятa мoжe и тpябвa дa бъдe пeчeлившa зa вcичĸи. Дoĸaтo тъpгoвиятa тpябвa дa бъдe oтвopeнa и cпpaвeдливa, тя cъщo тpябвa дa ce ocнoвaвa нa пpaвилa\", зaяви гoвopитeлят нa Koмиcиятa.", "date": "2018.01.30", "title": "Eвpoпa ĸъм Tpъмп и CAЩ: Aĸo иcĸaтe тъpгoвcĸa вoйнa, щe я пoлyчитe"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/378018-d%D0%B5ut%D1%95%D1%81h%D0%B5-%D0%B2%D0%B0nk-%D0%B8%D0%BD%D0%B2ec%D1%82%D0%B8pa%D0%B9%C4%B8%D0%B8-%D0%B2-%C4%B8p%D0%B8%D0%BF%D1%82o%D0%B2a%D0%BBy%D1%82%D0%B8,-p%D0%B8c%C4%B8y%D0%B2a%D1%82e-%D0%BF%D1%8A%D0%BB%D0%BDa-%D0%B7a%D0%B3y%D0%B1a-%D0%BDa-%D0%BFap%D0%B8%D1%82e-c%D0%B8", "text": "Eднa oт нaй-гoлeмитe eвpoпeйcĸи бaнĸи - Dеutѕсhе Ваnk пpeдyпpeди инвecтитopитe дa нe влaгaт пapитe cи в ĸpиптoвaлyти. Финaнcoвaтa инcтитyция мoтивиpa пpeпopъĸaтa cи c виcoĸaтa вoлaтилнocт, възмoжнaтa мaнипyлaция нa цeнитe и зaгyбaтa или ĸpaжбaтa нa дaнни, cвъpзaни c виpтyaлнитe вaлyти.   \"He гo пpeпopъчвaмe. Toвa e пoдxoдящo caмo зa инвecтитopи, ĸoитo инвecтиpaт cпeĸyлaтивнo. Имa peaлeн pиcĸ oт пълнa зaгyбa\", зaяви пpeд Вlооmbеrg Mapĸyc Mюлep, pъĸoвoдитeл нa инвecтициoннитe дeйнocти в бaнĸaтa.     Cпopeд Mюлep пocлeднитe yвeличeния нa цeнитe oтpaзявaт гoлямoтo въoбpaжeниe, дължaщo ce нa нacтoящaтa cитyaция нa пaзapa. Hямa пoчти ниĸaĸъв oбxвaт нa вpъщaнe в дpyги ĸлacoвe aĸтиви, ĸaтo нaпpимep фиĸcиpaн дoxoд.     Toп бaнĸepът нe e eдинcтвeният чoвeĸ, ĸoйтo пpeдyпpeждaвa зa pиcĸoвeтe oт виpтyaлнитe вaлyти. Cпopeд yпpaвитeля нa Иcпaнcĸaтa цeнтpaлнa бaнĸa Лyиc Mapия Линдe тe ca aĸтив, ĸoйтo нocи oгpoмни pиcĸoвe. Aвcтpийcĸaтa acoциaция нa финaнcoвитe плaнoвици cpaвнявa инвecтициитe в битĸoйн c \"пoceщeниe в ĸaзинoтo\".   Зa дa ce ycтaнoвят ĸpиптo-вaлyтитe ĸaтo няĸaĸъв вид aĸтиви в бъдeщe, e нyжнo пoвeчe peгyлиpaнe, cигypнocт и пpoзpaчнocт, нaпpимep чpeз oфициaлни мecтa зa тъpгoвия. \"Baжни въпpocи ĸaтo oтгoвopнocт и дoĸyмeнтaция ca нeяcни. Oщe cмe в caмoтo нaчaлo\", пocoчи Mюлep.   Цeнaтa нa Віtсоіn ce ĸoлeбaeшe pязĸo пpeз пocлeднитe ceдмици. Hacтъпиxa cpивoвe c пoвeчe oт 20% зa eдин дeн. Имaшe oпaceния зa eвeнтyaлни тeжĸи peпpecии oт cтpaнa нa peгyлaтopитe в Aзия, нapeд c дpyги фaĸтopи.   Япoнcĸият финaнcoв peгyлaтop нe бъpзa дa cлeдвa CAЩ и дa дaдe възмoжнocт зa бopcoвa тъpгoвия c фючъpcни дoгoвopи, cвъpзaни c ĸpиптoвaлyти, cпopeд pъĸoвoдни ĸaдpи в Aгeнциятa зa финaнcoви ycлyги.   Mюлep cмятa, чe ĸoмпaниитe, ĸoитo издaвaт ĸpиптo-вaлyти, тpябвa дa paбoтят зaeднo c peгyлaтopитe. \"Koгaтo ce cъздaдaт cигypнocт и дoвepиe, ĸpиптoвaлyтитe мoгaт дa бъдaт oцeнeни ĸaтo yтвъpдeни ĸлacoвe aĸтиви. Bъзмoжнo e нeoбxoдимoтo yпpaвлeниe дa cъщecтвyвa cлeд 5 дo 10 гoдини\", oбяcни тoй.   Bиcшият бaнĸep нe paзбиpa зaщo тoлĸoвa мнoгo пocлeдoвaтeли нa виpтyaлнитe вaлyти виждaт нeщo нeгaтивнo в peгyлaциятa. Tя зaщитaвa cpeщy злoyпoтpeби и пpecтъплeния, пocoчи Mюлep.   Toй пpипoмни, чe тpaдициoннитe пapи ce пoдĸpeпят oт иĸoнoмичecĸaтa мoщ нa дъpжaвaтa. Злaтoтo e мaлĸo пo-aбcтpaĸтнo, нo пoнe имa физичecĸи измepeния. Kpиптoвaлyтитe, oт дpyгa cтpaнa, биxa фyнĸциoниpaли ĸaтo cpeдcтвo зa cъxpaнeниe нa cтoйнocт, caмo aĸo eмитeнтитe имaт ycтoйчив бизнec мoдeл.   Mюлep e пopeдният виcш бaнĸep, ĸoйтo пoxвaли тexнoлoгиятa, cтoящa в ocнoвaтa нa виpтyaлнитe вaлyти - блoĸчeйнът.   \"Kpиптo-вaлyтитe пpaвят тpaнзaĸциитe oщe пo-лecни и пo-peнтaбилни. Имa пoтeнциaл няĸoи oтpacли дa ce peвoлюциoнизиpaт из ocнoви. Toвa e тexнoлoгия, ĸoятo вepoятнo e \"нaй-paзpyшитeлният xapaĸтep зa финaнcoвия ceĸтop и oбщecтвeнocттa\" oт cъздaвaнeтo нa Интepнeт\", зaяви pъĸoвoдитeлят в Dеutѕсhе Ваnk.", "date": "2018.01.30", "title": "Dеutѕсhе Ваnk: Инвecтиpaйĸи в ĸpиптoвaлyти, pиcĸyвaтe пълнa зaгyбa нa пapитe cи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378011-30-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1649 г. - Кралят на Англия Чарлз I е обезглавен.     1661 г. - Тялото на Оливър Кромуел, лорд-протектор на Англия, е ексхумнирано две и половина години след смъртта му и е извършена формална екзекуция.   1847 г. - Град Йерба Буена в Калифорния е преименуван на Сан Франсиско.   1856 г. - В Свищов е създадено първото българско читалище.   1912 г. - Шведският писател Алфред Йенсен номинира Пенчо Славейков за Нобелова награда за литература.   1932 г. - Във Финландия е въведен „сух режим\" на алкохола.   1933 г. - Адолф Хитлер е назначен за канцлер на Германия.   1934 г. - Българското правителство въвежда държавен монопол върху пшеницата и ръжта.   1943 г. - Втората световна война: Армията на фелдмаршал Фридрих Паулус капитулира край Сталинград.   1945 г. - Хитлер прави последното си публично обръщение по радиото по повод на 12-годишнината от заставането му начело на Германия.   1948 г. - Индийският пацифист и духовен водач Махатма Ганди е убит в Делхи от религиозен фанатик.   1972 г. - Кървава неделя: Войници на Обединеното кралство убиват 14 цивилни граждани, демонстриращи за човешки права в Северна Ирландия.   1972 г. - Пакистан се оттегля от Общността на нациите.   1994 г. - 14-годишният унгарски шахматист Петер Леко става най-младият гросмайстор за времето си.   2003 г. - Белгия официално узаконява еднополовите бракове.   2007 г. - Microsoft пуска следващата си операционна система - Windows Vista.  ", "date": "2018.01.30", "title": "30 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378012-%D1%80%D0%B5%D1%88%D0%B0%D0%B2%D0%B0-%D0%BB%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%8F%D1%82-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85", "text": "Проблемът за мръсния въздух в София е нещо, което ще остане на дневен ред поне до края на зимата или докато превишенията на нормите за концентрация на фини прахови частици не станат по-редки и не така стресиращи.   Столичният общински съвет вече прие   за дните с най-сериозно замърсяване на въздуха, като сред тях присъства и идеята за по-евтин градски транспорт – чрез „зеления билет“ на цена 1 лев.       Подобен е случаят със столицата на Южна Корея – Сеул. Заради мръсния въздух там миналата седмица за пръв път в сила влезе драстичната мярка, приета още през лятото на 2017-а.   Сеул може да се разглежда за пример за това какви резултати дава тази мярка в по-големите градове и дали тя влияе върху нагласите на хората при избора им на начин за придвижване. Защото най-важно всъщност е именно това колко хора ще оставят колите си и ще се възползват от по-евтиния или безплатен градски транспорт.     В понеделник, 22 януари, в Сеул са отчетени „умерени стойности“ на замърсяване на въздуха с фини прахови частици (ФПЧ 2,5). Става дума за концентрации от порядъка на 79 микрограма на кубичен метър.     Това обаче не решава проблема – концентрациите на ФПЧ 2,5 достигат 157 микрограма/м3, което води до въвеждане на мярката с безплатния транспорт за сряда и четвъртък, пише The Atlantic.   Предприети са и допълнителни мерки. В града са затворени 360 паркинга, намиращи се край административни сгради. За държавните служители е въведена и специална система за шофиране – с   (което не намери място в софийския механизъм).   Всичко това е част от пакета с мерки, приети от властите в Сеул още миналото лято. Тогава нивата на фини прахови частици (ФПЧ 2,5) достигат до 179 микрограма на кубичен метър. Освен извънредните мерки, опитите гражданите на Сеул да бъдат изкарани от колите се изразяват и в изграждането на велоалеи и зони, предназначени само за пешеходци.   Също така са вложени 33 милиона долара и за построяването на преминаващ над улиците на града парк. Той е дълъг 8 километра и върху него са засадени над 24 хиляди растения. Освен това дизеловите автобуси в града са заменени с такива на газ, а собственици на автомобили са снабдени с катализатори за намаляване на вредните емисии.   Аварийният план на властите в Сеул за справяне с мръсния въздух включва безплатен градски транспорт в пиковите часове на дните, в които индексът на замърсяване е над 50 микрограма на кубичен метър и се очаква да се задържи така поне още ден. Безплатните курсове на градския транспорт важат и за следващия ден. Финансирането за безплатния транспорт идва от фонда за бедствия на Сеул. За целта са заделени 23 милиона долара.     Само за 3 дни с безплатен транспорт в рамките само на една седмица през януари, половината от тези пари, изглежда, вече са похарчени. Това показват изчисления, публикувани в местните медии Chosun Ibo и The Korean Herald. Според тях безплатният градски транспорт „гълта“ между 4,7 млн. и 5,65 млн. долара всеки ден, в който е в сила мярката.     Трафикът по пътищата е намалял само с 1,8% в понеделник (или 2099 коли по-малко). В същото време ползващите метро са се повишили с 23 000 души, което също са едва 2,2 процента. Ползващите автобуси са се увеличили с 3500 души. В сряда и четвъртък, 24 и 25 януари, трафикът е намалял съответно с 1,7 и 2,4 процента.   Или казано накратко – безплатният градски транспорт не е довел до особено забележима разлика в броя на автомобилите по улиците на Сеул. Много от шофьорите просто не са откликнали на призива да се ориентират към градски транспорт. Според природозащитници проблемът е в това, че мерките не са задължителни, а вместо това се разчита на доброволното сътрудничество на гражданите. Точно както е и в София.     Да се направи транспортът безплатен (или поне по-евтин) не е рядко срещан подход в борбата с мръсния въздух. Париж започна да предлага безплатен транспорт като мярка срещу смога още през 2014-а, цените на билетите в Милано са по-ниски в дните с най-лош въздух, а в Мадрид също има предложение за същото.   До момента инициативите с безплатен градски транспорт обаче не дават особено обещаващи резултати в това да променят транспортните навици на хората, поне в големите градове.   , посочва The Atlantic.   Още през 2002-ра година използването на масовия градски транспорт в Шатору, Франция, се е повишило с 80 процента едва година след като пътуването е станало безплатно. По това време там живеят 49 хиляди души.   В Сеул обаче живеят 10 милиона. Жителите на огромния град масово предпочитат използването на автомобили. Самият кмет описва населението като „пристрастено към колите“. И тук се появява и друг проблем с подобни инициативи – те привличат „неправилната аудитория“.     Те обаче не се трогват толкова от промяната в цените на градския транспорт. Предпочитат да запазят удобството и чувството за лично пространство, което автомобилът им дава.   А след като мерките зависят от доброволното включване на гражданите, няма нищо изненадващо, ако самите граждани не искат да съдействат.   Подобна е ситуацията и у нас. Естествено, няма как да твърдим, че изводите за Сеул са напълно валидни за двумилионна София. Но и тук много от мерките са насочени към шофьорите, нямат задължителен характер и изискват човек да се откаже от удобството на автомобила си. В \"замяна\" той просто спестява част от парите за билетчета и в евентуален бъдещ момент ще се радва на по-хубав въздух в столицата.   Кметът на София Йорданка Фандъкова още в събота посочи, че след призивите на Столична община около 4-5 хиляди души повече са пътували в метрото в петък в сравнение с четвъртък. Въпреки това се стигна до прилагането и на по-“тежка“ мярка - „зеленият билет“ на стойност 1 лев.   Над 17 000 \"зелени\" билети са били продадени в неделя. Но в това число влизат и хората, които обикновено пътуват с градски транспорт. Все още няма информация как по-евтиният билет се е отразил на броя на превозните средства по булевардите и улиците на града, което, в крайна сметка, е целта.   В София основното оръжие на властите също остават т.нар. „призиви“ - гражданите да използват градски транспорт вместо личните си автомобили и таксита, да се отопляват по друг начин вместо изгаряйки твърди горива, и пр.     И за финал - фокусът в София също пада върху мерките срещу автомобилния транспорт, а не върху основният замърсител – отоплението с горене на твърди горива. По този въпрос от Столична община и Столичния общински съвет отново се ограничиха върху призивите, а оставиха предприемането на сериозни мерки на държавата. Кога и дали централната власт ще се възползва от своите лостове в борбата с мръсния въздух е един въпрос. А след колко месеци/години ще видим резултат – това вече е съвсем отделен.", "date": "2018.01.30", "title": "Решава ли безплатният градски транспорт проблема с мръсния въздух"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378013-%D0%B4%D0%B5%D0%B1%D0%B8%D0%BB%D0%B8%D0%B7%D0%BC%D1%8A%D1%82-%D1%81%D0%B8-%D0%B8%D0%BC%D0%B0-%D0%BB%D0%B8%D1%86%D0%B5", "text": "Не следвам “медии”, защото те НИКОГА няма да ми покажат това, което мога дя видя, без да си губя време с платените им (дез)информации, предназначени за над 80% от населението на територията. Причината за тази весела картинка е в неистовите усилия на политико-медийно-енерГЕПИйната мафия да надуват изкуствено цените, за да ни скъсат джобовете, поради което същата стока става неконкурентоспособна на тази от съседите. Последният епизод от войната им срещу всички нас ви показах преди часове в “Шоуто на робовладелците“. През целия месец януари 2018-та г. България нито за миг не изпусна място №2 по най-висока борсова цена на електроенергията в цяла Европа, изпреварена само от … Швейцария. Подробности след утрешната последна борсова сесия за януари. Много ви моля да не споделяте с никого тази информация, за да не ги тревожите! По-добре им пуснете нещо от “медиите”?", "date": "2018.01.30", "title": "Дебилизмът си има лице"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378014-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B0%D1%82%D0%B0%D0%BA%D1%83%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B5%D0%B2%D1%80-%D0%B7%D0%B0-%D1%88%D0%BE%D0%BA%D0%BE%D0%B2%D0%BE%D1%82%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D0%B0%D0%B7%D0%B0", "text": "Прокуратурата атакува решението на Комисията за енергийно и водно регулиране за увеличението на природния газ. Това обявиха от Върховна административна прокуратура (ВАП) в прессъобщение.   Върховната административна прокуратура протестира решение № 311/12.01.2018 г. по адм. дело № 4304/2017 г. на Административен съд София град, с което е оставен без уважение протеста против решение № Ц-5/31.03.2017 г. на КЕВР за повишаване на цената на природния газ по заявлението на „Булгаргаз” ЕАД, с което считано от 01.04.2017г. цената на природния газ се повишава с 29,6% .     ВАП аргументира несъгласието си с протестираното решение с обстоятелството, че съдът не е отчел неспазването на разпоредбата на чл.17, ал.5 от Наредба № 2 от 19.03.2013 г. за регулиране на цените на природния газ. Целта на тази норма е да гарантира най-благоприятната цена. По този начин са накърнени правата на участници в административното производство, които с изключение на „Булгаргаз” ЕАД, изразяват несъгласие с повишението на цените, описвано като „шоково” и „гибелно”.   Припомняме, че с протестираното решение на КЕВР са утвърдени цените, по които общественият доставчик “Булгаргаз” ЕАД продава природен газ: до крайните снабдители на природен газ и всички клиенти, присъединени към газопреносната мрежа и към мрежа ниско налягане; на „Овергаз Мрежи” АД, в качеството му на краен снабдител на природен газ и цени за продажба на природен газ от крайните снабдители на клиенти, присъединени към съответните газоразпределителни мрежи.   Единствено „Булгаргаз” ЕАД не възразява срещу повишението на цената на природния газ, което е обяснимо за ВАП, тъй като в атакуваното решение на КЕВР е предвидено през второто тримесечие на 2017г. клиентите на “Булгаргаз” ЕАД ще плащат съответно по 370.98 или по 363,26лева за 1000 куб. метра без акциз, ДДС и такса за пренос (19,73 лева за 1000 куб. м). През първото тримесечие цената на суровината беше 280,21 лева за 1000 куб. метра.   От ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката – на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компененти. Нарушен е и чл.31, т.2 Закона за енергетиката за икономическа обоснованост на цените.   Затова ВАП протестира пред ВАС решението на АС София град като неправилно, поради нарушение на материалния закон, съществени нарушения на съдопроизводствените правила и необоснованост. Искането е за отмяна на постановеното съдебно решение и вместо това постановяване на отмяна на решение № Ц-5/31.03.2017 г. на КЕВР.", "date": "2018.01.30", "title": "Прокуратурата атакува решението на КЕВР за шоковото увеличение на цената на газа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378015-%D1%80%D0%B0%D0%B4%D0%B5%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BE%D1%82%D0%BA%D1%80%D0%B8%D1%82%D0%B0,-%D0%BF%D1%80%D0%B8%D0%BD%D1%86%D0%B8%D0%BF%D0%BD%D0%B0-%D0%B8-%D0%BF%D1%80%D0%B5%D0%B4%D0%B2%D0%B8%D0%B4%D0%B8%D0%BC%D0%B0", "text": "Българската външна политика трябва да бъде открита, принципна и предвидима, за да печели приятели и партньори по света. Това заяви държавният глава Румен Радев на традиционния прием за ръководителите на дипломатическите мисии, акредитирани в България, съобщиха от прессекретариата на президентството. Президентът подчерта, че нашата външна политика трябва да се формира именно тук, в София, и благодари на посланиците за изключително резултатната им дейност и съвместното партньорство за развитие на двустранните отношения на своите държави с България.      „Поемането на председателството на Съвета на ЕС от 1 януари 2018 г. е едновременно и предизвикателство, и отговорност, и огромна възможност\" посочи държавният глава и добави, че страната ни има ясни приоритети, които ще следва през следващите шест месеца. „Ценностите, от които се ръководим, са солидарност, политическо единство и сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга\", подчерта още Румен Радев.    В изказването си президентът призова за баланс при едновременното поставяне на стратегическите дългосрочни цели за ЕС и въпросите, които не търпят отлагане – миграционната криза, охраната на външните граници, дебатите за многогодишната финансова рамка, намаляващия бюджет на ЕС след Брекзит. „Що се отнася до кохезионните фондове, въпросът не е дали, а как те трябва да бъдат продължени по най-ефективен начин.    Най-ефективното достояние на ЕС е солидарността и трябва да работим така, че тя да бъде съхранена и развивана\", категоричен беше държавният глава. Като „значимия приоритет\" на Българското председателство на Съвета на ЕС Румен Радев открои европейската перспектива на нашите съседи от Западните Балкани. „Защото без да обърнем вниманието на Европа към този регион, тя не може да бъде единна, силна и стабилна. Европейското призвание на Западните Балкани не подлежи на дискусии изобщо\" заяви президентът. И добави, че в рамките на този дебат оценката за постигнат напредък зависи от индивидуалните постижения на всяка държава.    „Председателството на Съвета на ЕС не означава, че то обсебва изцяло дневния ред на нашата външна политика. Нашето стратегическо партньорство със САЩ и в рамките на НАТО продължават да бъдат крайъгълен камък на нашата сигурност.    Проектите по линия на европейската отбрана и ПЕСКО не трябва да дублират, а да допълват способностите в рамките на НАТО и да създават много по-добри условия за интеграция на европейската отбранителна индустрия\", посочи още държавният глава. Румен Радев открои стремежа на страната ни да задълбочи партньорството си както с нашите съседи от региона, партньорите от ЕС и НАТО, така и с големи държави като Русия, с която ни свързват дълбоки исторически, културни и духовни връзки, с Индия, Китай, Бразилия и други партньори от Азия и Америка с голям инвестиционен потенциал.    През тази година се отбелязва и 75-годишнината от спасяването на българските евреи през Втората световна война и е важно този уникален подвиг на българското гражданско общество да получи по-широка популярност, за да не се допуска никога повече езикът на омразата, антисемитизмът и ксенофобията да определят атмосферата, в която живеем, подчерта още в изказването си пред акредитираните у нас дипломати българският държавен глава. Доайенът на дипломатическия корпус в България – извънредният и пълномощен посланик на Държавата Палестина д-р Ахмед Ал Мадбух, отправи от името на посланиците пожелание за успешна година и светло бъдеще на великия български народ.    „През последната година станахме свидетели на важни събития, които будят тревога. Някои региони страдат от конфликти, други от окупация и разрушения, от природни и причинени от хората бедствия. Международната общност, както и регионалните организации, трябва да подпомогнат усилията на по-слабите държави и народи, за да се справят с предизвикателствата пред стабилното икономическо развитие и проблемите на сигурността\", подчерта д-р Ахмед Ал Мадбух.", "date": "2018.01.30", "title": "Радев: Българската външна политика трябва да бъде открита, принципна и предвидима"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378016-%D1%86%D0%B0%D1%86%D0%B0%D1%80%D0%BE%D0%B2-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B2%D1%81%D0%B5%D0%BA%D0%B8-%D1%81-%D0%B8%D0%BC%D0%BE%D1%82%D0%B8-%D0%BD%D0%B0%D0%B4-500-000-%D0%BB%D0%B2-%D0%B8-%D1%81%D0%BA%D1%8A%D0%BF%D0%B8-%D0%BA%D0%BE%D0%BB%D0%B8", "text": "Главният прокурор разпореди проверка в цялата страна за произхода на средства на лица, придобили недвижими имоти над 500 000 лева, както и луксозни автомобили. Това съобщиха от пресцентъра на Сотир Цацаров.   При него е постъпила информация от НАП за приходите за 365 физически лица, придобили през 2015 г. и 2016 г. недвижими имоти с цена над 500 000 лева. 245 души са се сдобили с имоти на стойност от 500 000 до 800 000 лева, а 120 души – с такива над 800 000 лева.     В същото време на територията на страната се управляват 50 автомобила „Майбах\", 193 „Бентли\", 31 „Ламборгини\", 68 „РолсРойс\" и 93 „Ферари\".   Цацаров е сезиран и от ГД „Национална полиция\" – МВР със справки за установени леки автомобили от въпросните луксозни марки. В справките е посочено, че срещу част от физическите лица има материали в МВР за евентуални престъпления от общ характер, включително за извършени данъчни престъпления и измами.   На базата на тази информация Цацаров е разпоредил на прокуратурите да предприемат действия.   Освен това е възложено на изпълнителния директор на НАП извършване на данъчни проверки, при които да се установят най-малко: датата на придобиване и стойността на автомобилите, като се изискат договор за покупка, фактура или митническа декларация (ЕАД), както и произхода на паричните средства. Указано е да се извърши анализ на получените доходи. При деклариране на заемни средства, ще се изследва произхода им, съответно декларирани ли са те по реда на ЗДДФЛ – както от заемодателя, така и от заемополучателя.   Разпоредено е също да се анализира доколко посочената цена на придобиване на автомобил съответства на действителните пазарните цени към момента на сделката. Ако бъде установено, че съответната кола е управлявана от друго лице, различно от собственика, е разпоредено да се изиска информация за основанието за предоставянето й и времето за предоставяне.   На НАП са възложени данъчни проверки и на собствениците на скъпи имоти, включително и анализ на получените доходи, с цел установяване наличието на средства за придобиването на имотите.   МВР пък пък трябва да събере данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др.   След приключване на проверките ще бъде предоставена допълнителна информация за последващите действия от прокуратурата, се казва още в официалното съобщение.", "date": "2018.01.30", "title": "Цацаров проверява всеки с имоти над 500 000 лв. и скъпи коли"}
{"url": "http://www.classa.bg/%D1%81%D0%B2%D1%8F%D1%82/item/378009-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B2%D1%8A%D0%B7%D1%85%D0%BE%D0%B4%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Когато американските производители добиваха по 10 милиона барела петрол дневно, в Белия дом бе Ричард Никсън. Първата петролна криза все още не бе наплашила американците да купуват тойоти, а фракингът бе експериментална техника, която шепа инженери се опитваха да популяризират със скромен успех. Годината бе 1970-а и петролът се търгуваше за 1,80 долара за барел.     Почти пет десетилетия по-късно, при цената на черното злато колебаеща се около 65 долара за барел, дневният добив на американски суров петрол отново е на път да достигне осемцифрената граница. Това е важен праг по пътя към изпълнение на мечтата, която преди едно поколение изглеждаше безкрайно далечна - до края на годината САЩ могат да станат най-големия производител на петрол в света. По този начин Америка прави голяма стъпка към енергийната си независимост.   Изкачването на САЩ до върха, който дълго бе владян от Саудитска Арабия или Русия, ще измени геополитиката, възможно е да възникне нов световен ред в енергетиката. Това пренареждане ще бъде добро за Америка, но в не толкова голяма степен за планетата.   От една страна, влиянието на една от най-могъщите сили на изминалия половин век, модерната петродържава, ще бъде отслабено. Дипломатите на “Америка на първо място” повече няма да трябва да пристъпват на пръсти около доставчици на петрол като Саудитска Арабия. За ОПЕК ще стане по-трудно да договаря препоръки за производството, в резултат цените на петрола могат да спаднат, отваряйки отново старите рани в картела. Това ще отнеме част от силата на външната политика на Владимир Путин, а за руските олигарси ще бъде по-трудно да поддържат начина на живот, с който са свикнали.   Усещайки възможност, президентът Доналд Тръмп подминава независимостта, насочвайки се към това, което той нарича енергийна доминация.   Администрацията му планира да даде достъп до огромна океанска площ за експлоатация на офшорни залежи и за първи път от 40 години да разреши сондажи в Арктическото национално убежище за диви животни и растения. За да се стигне до залежите, могат да са необходими години, но очакваната печалба само от Аляска е впечатляваща - технически достъпните резерви на суров петрол се оценяват на 11,8 милиарда барела.   Това звучи добре, но с желанията трябва да се внимава. Последните три години бяха най-топлите от началото на статистиката през 19 век, а в плана на Тръмп за енергийните източници няма много място за грижливо отношение към планетата. Губернатори на крайбрежни щати вече предупредиха, че офшорен разлив може да опустоши туризма - друг сектор за трилиони долари - без дори да споменаваме крехката крайбрежна екосистема. Флорида вече подаде молба за правото да откаже подобни сондажи.   По-голямо предлагане може да понижи цените, обезсърчавайки на свой ред използването на възобновяеми източници като вятър и слънце. Възобновяемата енергетика показва тенденция да нараства, когато петролът поскъпва, така че ентусиазмът за незамърсяваща енергия, която не води до затопляне на климата, в бъдеще може да намалее.   Триумфът на шистовия петрол изглеждаше невъзможен преди няколко години. В края на 2014 година Саудитска Арабия взе на прицел конкурентите си, включително американските производители. Вместо да намали производството, за да поддържа цените високи, Саудитска Арабия убеди ОПЕК да остави кранчетата отворени. Това срина цените до под 40 долара за барел след над 100 долара за барел само четири месеца по-рано. Саудитците се надяваха да задушат шистовата революция.   Първоначално изглеждаше, че ще постигнат успех, както се е случвало и преди. Американският добив спадна от пика от 9,6 милиона барела дневно до 8,5 милиона барела дневно. Фалити набраздиха полетата за добие на шистов газ от Тексас до Северна Дакота, а десетки хиляди работници загубиха местата си.   Само че вместо да се признаят за победени компаниите за добив на шистов петрол се окопаха, намалиха разходите си и трескаво теглеха кредити, за да продължат да сондират.   Към края на 2016 година саудитците мигнаха. Те убедиха ОПЕК и руснаците да свият добива. Бавно, но стабилно американският лек суров петрол от сорта West Texas Intermediate поскъпна от 26 долара за барел през февруари 2016 година, до цените, около които се колебае в момента (около 66 долара за барел - бел. ред.).   Това, което не уби компаниите от сектора, ги направи по-силни. Оцелелите станаха по-стройни и по-бързи и могат да процъфтяват дори при по-ниски цени на петрола. Шистовият петрол вече не е въпрос само на пясък, пот и късмет. Ключът е в технологиите. Геолози използват смартфони, за да насочват сондажите, а компаниите пускат в експлоатация все по-дълги кладенци. При сегашните цени производителите могат да увеличават добива и печалбите едновременно.   Фракингът - инжектирането на вода и пясък дълбоко под земята, за да се освободи петролът от шистовите скали, също се е усъвършенствал. Мнозина го наричат Шистов петрол 2.0. От подема вече печелят не само склонните към поемане на рискове пионери, които доминираха първата фаза на революцията, като приятеля на Тръмп Харолд Хем от Continental Resources Inc.   Exxon Mobil Corp., Chevron Corp. и други водещи петролни компании също се включват в златната треска. Американският шистов сектор “изглежда е на стероиди”, посочва Амрита Сен, главен анализатор на петролния пазар в консултантската компания Energy Aspects Ltd. от Лондон.   “Пазарът остава омагьосан от способността на производителите на шистов петрол да се адаптират към ниските цени и да продължават да се разрастват”, казва Сен.   Резултатите са исторически. През октомври американският нетен внос на суров петрол и преработени петролни продукти е намалял под 2,5 милиона барела дневно, което е най-ниското ниво откакто започва да се води тази статистика през 1973 година. Преди десетилетие нетният петролен внос на САЩ бе над 12 милиона барела дневно.   “През последните 40 години от арабското петролно ембарго имаме мисловната нагласа за енергиен недостиг”, отбелязва Джейсън Бродоф, директор основател на Центъра за глобална енергийна политика в Колумбийския университет и бивш служител в администрацията на Обама. “В резултат от шистовата революция САЩ се очертаха като енергийна суперсила”, допълва той.   За ОПЕК нововъзникващата суперсила е безпрецедентно предизвикателство. Ако картелът свие добива, производителите на шистов петрол могат да отговорят като увеличат производството, отмъквайки пазарен дял от страните от картела и подкопавайки усилията им да манипулират цените. Единственото решение за ОПЕК е да удължи ограниченията, както прави в момента, и да се надява на най-доброто. Ако сътрудничеството между ОПЕК и Русия се разпадне, не е изключено ОПЕК също да се разпадне.   Ако производството на Шистов петрол 2.0. задържа цените ниски, Русия ще загуби много. Москва използва петролните приходи, за да финансира агресивни интервенции в чужбина - от Украйна до Сирия. Единственото решение за Москва е да продължи да си сътрудничи със Саудитска Арабия, за да задържа производството ниско, а това не е нещо, на което олигарсите се радват.   С увеличаването на добива на шистов петрол американският внос от Саудитска Арабия се срина до 30-годишен минимум миналата година. Обратът прави Китай и Япония много по-зависими от Близкия изток, отколкото са САЩ. САЩ обаче не са имунизирани срещу възходите и спадовете на световния пазар. Когато цените вървят нагоре заради политическа нестабилност в Близкия изток, няма значение къде сте и колко петрол изпомпвате. Цените в Америка също растат.   Има и още един проблем - Шистов петрол 2.0. може да навреди на преработващите предприятия, тъй като е твърде добър. От години рафинериите харчат милиарди долари за специално оборудване, чрез което да обработват гъстите, наситени със сяра, нискокачествени сортове петрол, идващи от Мексико, Венецуела, Канада и Саудитска Арабия. Качеството на шистовия петрол е толкова високо, че отстъпва с малко на дизела - горивото, което задвижва промишлеността.   Доминацията на САЩ далеч не е панацея. Тя няма да обърне процеса на климатичните промени. Няма да отслаби политическото влияние на производителите на изкопаеми горива във Вашингтон, нито пък ще неутрализира напълно политическото влияние на капризните петродържави.   На фона на растежа в търсенето (въпреки възхода на възобновяемите източници и развитието на електромобилите) шистовият петрол може би ще има затруднения да върви в крак със световното потребление. Има вероятност светът да стане свидетел на най-рядката пазарна маневра - високи цени на петрола и увеличаване на производството на САЩ.   Саудитска Арабия и Русия ще останат огромни пречки пред енергийната независимост на САЩ. Те ще тържествуват от върха, макар и държейки под око американските производители на шистов петрол.   Тези проблеми биха били “проблеми на охолството” за американците, които през 70-те трябваше да чакат на опашки, за да заредят. Тогава възможността САЩ да определят сами енергийното си бъдеще бе просто мечта. Всяко празнуване на това постижение обаче пренебрегва факта, че такава зависимост от изкопаемите горива всъщност изобщо не е независимост.", "date": "2018.01.30", "title": "Тъмната страна на възхода на Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378010-%D1%81%D0%B2%D0%B5%D1%82%D0%B8-%D1%82%D1%80%D0%B8-%D1%81%D0%B2%D0%B5%D1%82%D0%B8%D1%82%D0%B5%D0%BB%D0%B8", "text": "    Днес, на празника на светите Трима светители, почитаме особено подчертано тримата най-велики отци и учители на православната ни вяра и им благодарим за съкровищницата на духовния им опит и божествените познания, които ни завещаха.     В днешното апостолско четиво (Евр. 13: 7-16) свети апостол Павел подтиква евреите от своето време, които вече били станали християни, да подражават на светите отци. За евреите отци и учители били родоначалниците на Израил и пророците. Всички тези \"праведници\" от Стария Завет, които жадували богооткровеното Слово и очаквали, че Бог ще стане човек, за да ги спаси от греха и смъртта. Затова те се стремели непрестанно да разпалят това очакване у народа и неотстъпно да поддържат почитта към заповедите на Закона.   Обаче Законът още не съдържал пълнотата на истината, която е любовта. И трябвало Бог да стане човек, за да се допълни Законът. Затова както те, така и пророците, и народът на Израил били в очакване. Ние обаче, братя, новият Божи народ, вече не чакаме. Бог стана човек, за да може човекът да стане бог, за да побеждава тлението и смъртта. Апостолите Го видели, слушали Го. Видели Христос разпнат на кръста, докоснали Го, когато възкръснал, видели Го като Богочовек да се възнася на небесата. Това, което очаквали пророците и видели апостолите, това предали на учениците си и учениците им предали на своите ученици. Свети отци и майки, преподобни пустинници, мъченици - първомъченици и новомъченици, светци, великите учители на Църквата, проповедниците на въплътеното Слово, всички те живеят вече пълнотата на Закона и пророците, на Сина и Слово Божие, тоест живеят обожавания от нас, Спасителя Иисус Христос!   Но и всички ние, вярващите християни по целия свят, които сме кръстени в името на Света Троица и се доверяваме на кръста и на възкресението на Господ, имаме и ние своето очакване като Църква. Нашата Църква очаква и се бори за славата на кръста и на възкресението. Бог става човек, изпълнява цялото божествено домостроителство [т.е. Божият план за спасението на човечеството], изпълнява плана, за да се спасява човечеството.   Обаче ние Го очакваме тук и сега и Го чувстваме \"роден, разпнат, погребан и възкръснал от мъртвите\" [Вж.  ]. Копнеем и се надяваме на нескончаемото Му животворно присъствие в нашето битие и в целия свят, за да има всичко живот и дъх, и смисъл - и миналото, и настоящето, и бъдещето. С две думи, за да живеем в животворното Му присъствие и никога в ледената празнота на Неговото отсъствие.   Обаче тайната на вярата изисква постоянна готовност и молитва. \"Бъдете готови\", казва Господ, \"борете се да влезете\" [Срв. Мат. 24:44 и Лука 13:24]. В духовната си борба имаме за поддръжници отците на Църквата, тримата велики светилници Василий Велики, Григорий Богослов и Йоан Златоуст. Наши водачи са просветените отци със словото си, с творенията си, с ненакърнената си нравственост, с делата си, с човеколюбието си, с тревогата си за неправдата в обществото.  Учат ни как да разбираме не само православието, т. е. правилното учение, но и правилното действане. И това, което днес ни насърчават, е да четем Свещеното Писание и особено Новия Завет. Да участваме в светите богослужби без да забравяме, че двете свети Литургии произлизат от двамата светци - Йоан Златоуст и Василий Велики. Да взимаме дейно участие в светата Литургия, приемайки свето причастие.   Учат ни да сме човеколюбци – помните Василиадата!* – във връзка с неправдите, които търпят събратята ни в обществото. Най-вече да се молим Бог да освети пътя ни, така че да разбираме съвременния човек и своето време.    ", "date": "2018.01.30", "title": "Свети Три Светители"}
{"url": "http://www.classa.bg/%D1%81%D0%B2%D1%8F%D1%82/item/378002-%D0%BD%D0%B0%D1%81-%D0%B8%D0%B4-%D0%BD%D0%B8-%D0%BE%D0%B1%D0%B8%D1%87%D0%B0-%D0%BD%D0%B0%D1%81,-%D1%87%D0%B5%D1%87%D0%B5%D0%BD%D1%86%D0%B8%D1%82%D0%B5", "text": "            Гекалов е едно от предградията на чеченската столица Грозни. Зидовете тук са високи. Въпреки това в Гекалов хората нямат тайни един от друг. Те се познават, помагат си взаимно. Така е от поколения наред. Само за едно нещо тук никой не говори със съседите си: за изчезналите си деца.     Никой не знае колко жители на предградието са изчезнали през последните години. Петимат Саламова е загубила дъщеря си Салина. Тя е напуснала Чечения преди четири години. Оттогава от нея няма никаква вест. Петимат Саламова дълго е мълчала зад високите зидове. Сега обаче е решена да проговори. Разказва ни за дъщеря си, която е последвала съпруга си Руслан Гашиев в Сирия. Той е заминал, за да воюва на страната на т.нар. \"Ислямска държава\" (ИД). Защо? \"Не знам. Руслан беше добро момче\", разказва Петимат Саламова. \"Винаги помагаше в домакинството. Беше религиозен. Не знам какво е търсел в Сирия. Мисля, че е бил подмамен от вербовчиците. Те са виновни за всичко.\"   Междувременно Руслан Гашиев е убит. Никой обаче не знае къде е съпругата му Салина, дъщерята на Петимат Саламова. \"Той взе дъщеря ми и трите им деца. Знам, че Руслан никога няма да се върне, защото е бил убит през март миналата година. Но не знам къде е моето момиче\", казва Петимат.   По официални данни, броят на чеченците, които воюват на страната на ИД, достига 800. Предполага се обаче, че в действителност те са много повече. Някои от тях са обявени за безследно изчезнали. А чеченските власти дори не са забелязали, че те са заминали за Сирия. Това разказва Саид Машаев, един от завърналите се в Чечения. И неговото заминаване навремето останало незабелязано от властите, казва той самият.   Защо толкова много млади чеченци заминават за Сирия и воюват на страната на ИД? Руската експертка по въпросите на тероризма от Московския институт за стратегически изследвания Елена Супонина изброява ред причини. \"Високата безработица, социалното недоволство и несбъднатите надежди тласкат много младежи от региона в ръцете на джихадистите\", казва тя.   Независимият военен експерт Павел Фелгенхауер дава пример с координираната акция на руските тайни служби в навечерието на Олимпиадата в Сочи през 2014 година. \"Тогава силите за сигурност прогониха много екстремисти от страната, които бяха погълнати от ИД като прахосмукачка\", казва Фелгенхауер и добавя: \"Сега обаче, когато ИД загуби цялата си територия, тази прахосмукачка може да изхвърли терористите обратно\".   Агентите на ИД явно не срещат големи трудности да вербуват бойци от Чечения и от граничещите кавказки републики. Въпреки засиленото наблюдение от страна на държавата и тайните служби. И въпреки демонстрираната вярност на ръководителя на Чеченската република Рамзан Кадиров към шефа на Кремъл Владимир Путин.   Грозни през 2000: по време на двете войни с Русия чеченската столица бе разрушена     Чечения, която след кървавите войни срещу Русия през 1990-те години беше възстановена с много пари от Москва, се превърна в една от горещите точки на религиозния фанатизъм. Правителството на републиката обаче не иска и да чуе за това. Наскоро Рамзан Кадиров заяви в телевизионно интервю, че това не са никакви чеченци. Те просто били фалшифицирали паспортите си, подчерта той.   Саид Машаев, който преди време се е присъединил към ИД, но днес отново е в родната Чечения, твърди обаче друго. \"Нас ИД ни обича, нас, чеченците. Защото ние сме преминали през много войни\". Машаев казва, че не е знаел, че се присъединява към терористичните милиции. Навремето той просто искал да защитава достойнството на сунитите в Сирия в името на истинския ислям. \"Ние, чеченците, сме сунити - както и повечето сирийци\", казва той. На въпроса дали е носел оръжие в Сирия и дали е убивал хора той отговаря: \"Не!\".   Когато една сутрин видял как неговите \"другари\" обезглавили цяла група шиити, решил да избяга от Сирия. Успял обаче да избяга едва след няколко месеца. Тъй като бил ранен, можел да замине на лечение в Турция. Оттам се прибрал обратно в Чечения. Властите все пак разбрали къде е бил. Машаев се предал доброволно в полицията и прекарал осем месеца в затвора.   Днес той често среща Петимат Саламова. В един малък офис в Грозни. Тук се събират членовете на една група за самопомощ, които издирват своите синове, дъщери, братя, внуци. В групата за самопомощ вече са се записали над 800 души от различни националности - дагестанци, чеченци, руснаци. В този малък офис те разговарят открито за своите изгубени деца.     Дрехите още са тук, внуците не: преди 4 години дъщерята на Петимат се присъединява към ИД   А дали Петимат Саламова е ядосана на мъже като Саид Машаев, които доброволно бягат в Сирия заедно с чеченските си съпруги? Същото, което е направил и нейният междувременно убит зет. \"Не\", казва тя и добавя: \"Всичко се случва по волята на Аллах\". \"Дано Аллах остави дъщеря ми жива\", казва през сълзи Петимат Саламова.", "date": "2018.01.30", "title": "\"Нас ИД ни обича. Нас, чеченците.\""}
{"url": "http://www.classa.bg/%D1%81%D0%B2%D1%8F%D1%82/item/378003-%D0%B8-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D1%80%D0%B0%D0%B7%D0%BC%D0%B8%D1%80%D0%B8%D1%81%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%BA%D0%BE%D0%BD%D1%86%D0%B5%D1%80%D0%BD%D0%B8", "text": "            Правели са го с маймуни: затваряли са ги в камери, в които после са впръсквали азотен двуокис. Но не са се спрели само дотук - в експериментите са включили и хора, на които са им пускали същия газ, който се отделя в атмосферата от дизеловите двигатели. И всичко това по поръчка на един германски изследователски институт, свързан с германската автомобилна индустрия.   Подобни експерименти извикват в съзнанието ни най-страшни спомени: за газовите камери в Аушвиц-Биркенау, но и не само там. Напомнят ни също и за нацистката програма за ликвидиране (чрез обгазяване) на хора с увреждания - 70 хиляди души са загинали в хода на т.нар. акция Т4. Все спомени за най-тъмните страници в германската история.   След аферата Дизелгейт с Фолксваген, тръгнала от САЩ и разраснала се до много по-голям скандал, обхващащ и други автомобилни концерни, някак си е трудно са си представим, че може да има и нещо още по-лошо. Но е факт.     При тези опити напълно здрави хора е трябвало да дишат в затворени помещения отровни газове в продължение на 3 часа. Сигурно всеки, който живее близо до някоя натоварена пътна артерия, вдишва много повече отрова от участниците във въпросния експеримент. Дали в този смисъл той не е нещо напълно безобидно, което обаче сега се преувеличава? Преди да правим изводи, трябва да научим повече за тези експерименти.   Но тези, вършени с животни, са просто осъдителни. И много глупави. Възможно е когато са правели опитите с маймуни (през 2015 година) огънят вече да е горял толкова силно, че автомобилните производители да са мислели само как да се измъкнат от примката. А през септември 2015 година гръмна бомбата Дизелгейт.   След като научихме за въпросните тестове, всички се дистанцираха от тях: от Даймлер заявиха, че \"са потресени от случващото се в името на германската автомобилна индустрия\". В допълнение увериха, че за тестовете не са били използвани автомобили на концерна.   От БМВ също се дистанцираха, като подчертаха, че по принцип били срещу експериментите с животни, и че проектът - видите ли - е трябвало да бъде спрян. Не закъсняха много и от Фолксваген, който се извини за \"грешното поведение на отделни лица\". И всички до един сега настояват да бъде разследвано как въобще е могло това да се случи.       И наистина - как въобще това е могло да са случи? - Ама че глупав въпрос! Нали точно тези три автомобилни концерна, заедно с доставчика Бош, основаха през 2007 година Европейското изследователско дружество за околна среда и здраве в транспортния сектор (EUGT). Именно тази институция, която не е нищо друго освен една лобистка групировка, предрешена като научно звено, подкрепяща кампанията на германските автомобилни фирми за чист дизел, е поръчала серията експерименти.    Точно тя стои зад експеримента с хора в Аахен, който не е бил предназначен директно за автомобилната индустрия, но пък ѝ пасва идеално, защото при участниците в експеримента \"не са установени никакви реакции от инхалирания азотен двуокис\", както се посочва в доклада на EUGT.   В управата на това зловещо, междувременно разпуснато дружество, са участвали и висши мениджъри от автомобилните концерни. Сега ще стане същото, както и при Дизелгейт: ще настояват, че само един тесен кръг от хора са били посветени, а хората от високите фирмени етажи не са знаели нищо. И ще жертват пешките - както направиха с осъдения в САЩ мениджър на Фолксваген Оливър Шмит. Всички останали ще си измият ръцете. Ето това също са германските автомобилни концерни - истински майстори на триковете, лъжите и прикритията.   Най-странното в тази история е, че всичко това изглежда изобщо не тревожи клиентите на автомобилните концерни: 2017-а е била рекордна в продажбите за Фолксваген. Не по-лоша е била тя и за Даймлер. А в същото време по улиците на големите германски градове живеят хора, които дишат такива отрови, каквито не са вдишвали нито маймуните, нито хората от газовите експерименти.", "date": "2018.01.30", "title": "И отново се размириса от автомобилните концерни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378004-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F", "text": "            Едно от най-често провежданите напоследък в България неща са т.н. дебати. Което щеше да е прекрасно, ако беше вярно. Но не е, защото често (да не кажа в повечето случаи) онова, което се „провежда\", няма нищо общо с въпросното понятие. Може ли, например, да се дебатира свободата на словото с глутниците от жълто-кафяви медийни имитации, които са оцапали и отровили всичко около себе си.   Тези дни чух по телевизията, че на българите им липсвала „дебатна култура\". Това е много меко казано, което си пролича болезнено ясно в двата най-шумни „дебата\" през миналата седмица. Между тях има много разлики и една голяма прилика: и в единия, и в другия случай става дума за имитация, подмяна, фалшификат.     „Дебатът\" по внесения от БСП вот на недоверие на правителството „заради провала в политиката за противодействие на корупцията\" имаше един доминиращ лайтмотив – отсъствието („оглушително\" по думите на вносителите) на министър-председателя. Това обаче не бе единственото отсъствие. Както винаги, го нямаше депутатът-бизнесмен Пеевски. А най-оглушителна бе пълната тишина за онова, което прави всякаква политика за противодействие на корупцията невъзможна - конспиративното превземане на държавата и подчиняването на нейните институции на частни интереси.   Затова никой не си позволи да каже нито дума за организирания фалит на КТБ, за последвалото разграбване на активите й, за случая „Дунарит\". Да попита кой е собственикът на „Юлен\" или на кого бе продадена „Общинска банка\". Да спомене за провала на съдебната реформа, за недосегаемата прокуратура, за пробойните в независимостта на съда и върховенството на правото.   Самите вносители на вота, претендиращи за „правото да бъдат водач на борбата с корупцията\", мълчат за всичко това, защото, всъщност, са съучастници в установяването на този модел. А с подобни имитационни и безсмислени „вотове\" и „дебати\" само му помагат да укрепне. През това време неговите противници са подложени на скалъпени обвинения и клеветнически кампании, които ги превръщат в мишени на народния гняв като „предатели\", „продажници\", „слуги на олигархията\", „соросоиди\", „либерасти\" и т.н.. А „широките народни маси\", отвратени от цялото шоу, не се интересуват от тази тема, понеже им била прекалено чужда, сложна и неразбираема.     Далеч по-близки и разбираеми за тях се оказаха въпросите на половата идентичност и затова те се включиха с пълна сила в „дебата\" за Европейската конвенция за превенция и противодействие на насилието над жени и домашното насилие. Тук фалшификацията е още по-зашеметяваща.    Ако „дебатът\" за корупцията бе обезсмислен от премълчаването на най-важния проблем, свързан с нея, „дебатът\" за конвенцията е направо невъзможен, защото неговият основен предмет се основава изцяло на една лъжа – че в конвенцията пише или се има предвид нещо, което ще доведе до подмяна на биологичните полове, признаване на „трети пол\", налагане на „еднополови бракове\" и други подобни. Всякакви аргументи, обяснения и дори, съдържащи се в самата конвенция, буквални опровержения на подобни интерпретации, се оказаха напълно безсилни срещу тази лъжа. Затова и тук е напълно безсмислено да ги повтаряме пак. Но е полезно да се види как лъжата мутира до шизофренични размери.   От телевизионни студиа и всевъзможни публични трибуни дни наред от сутрин до вечер се обяснява, че България е заплашена от \"международен заговор за ревизия на човешката биология\" и от „заговор против християнска Европа\". Заговорниците са „джендър идеологията, световният олигархат\", \"неолиберализмът и неговите пост-изрождения\" и (на местна почва) „либералната сган\". Целта била унищожаване на „националните ни ценности, идентичността ни и устоите на обществото\", както и \"духовна смърт на народа\", \"морален разпад, който неизбежно води до психофизическото заличаване на човека\" и превръщането му в „безполов мутант\".    Истинските намерения на тази конвенция, „скрити зад защитата на жените от насилие\", били „преобръщане на сексуалната ориентация\", „мъжът в семейството да е майката\", „да посегнат на най-скъпото ни – на детето\", като му „обясняват, че може да си сменя пола през ден\". Това са част от по-приличните (за по телевизията) мутации на лъжата. Иначе могат да се чуят и по-силни думи: „ще ни наводнят с изроди и изчадия\", „ще ни подложат на всевъзможни перверзии\". Тези дни чух даже, че „ако на някой мъж му скимне да стане жена\", държавата ще трябва да му осигури съответните „привилегии\", като например по-ранно пенсиониране.   Така „засега\" ратификацията бе отложена до провеждането на още „по-широк дебат\". Дали обаче в края на краищата конвенцията ще бъде приета или не, няма никакво значение, защото битката на фактите и здравия разум срещу лъжата се оказа отчайващо неравна. Каква е причината за това?    Някои я виждат в съчетанието между „съвсем естествени масови страхове от различното\" и съвсем нормално незнание и невежество („хората не са длъжни да знаят и да разбират всичко), което може да бъде преодоляно с малко повече четене и обяснения. Други дълбокомислено пренесоха всичко във високите сфери на философията и антропологията – нещо като местна проекция на глобалната идеологическа битка между постмодерното и неоконсервативното.     В тези обяснения несъмнено има нещо вярно. Но освен „естествените\", има и други причини, доколкото е очевидно, че някои съвсем съзнателно разпространяват лъжата, раздухват и дирижират цялата истерия. Тя, първо, е много удобна за отклоняване на вниманието от истинските проблеми на обществото (като „високата\" корупция и съдебната реформа, например). Второ, удобна е за печелене на повече гласове, чрез приспособяване към разбиранията и вкусовете на мнозинството избиратели. И трето, връщайки обществото исторически в предпросвещенската епоха, тя върши чудесна работа за връщане на страната от европейския път обратно към евразийското самодържие и сатрапщина.     Тази истерия е опасно оръжие, защото отприщва мрачната и неконтролируема сила на омразата. Умело насъскван, гневът бързо се прехвърля от външните „заговорници\" (Европа и „Брюкселския Коминтерн\") към вътрешните им „помагачи\", които са чели повече и не страхуват да изобличават лъжата – „пъплещи джендъри\" и „соросоиди\", „еврохунвейнбини\" и „еврогейове\", „национални предатели\"... Днес предлагат референдум („чуйте си народа\") за конвенцията. Утре по инерция някой ще предложи да гласуваме „за\" или „против\" хомосексуализма, а след това – дали да не се разправим най-после с „либералната сган\".   А горкият храбър и беден народ, който не бил длъжен да знае и да разбира, не забелязва как го ограбват, като под носа му конспиративно отмъкват държавата и бъдещето му, но се е завайкал за световната конспирация, която ще му вземе половата идентичност.   Някой ще каже, че и това е конспиративна теория. Дано да е прав.", "date": "2018.01.30", "title": "Корупция. Конвенция. Конспирация"}
{"url": "http://www.classa.bg/%D1%81%D0%B2%D1%8F%D1%82/item/378005-%D0%BE%D1%84%D0%B0%D0%BD%D0%B7%D0%B8%D0%B2%D0%B0%D1%82%D0%B0-%D1%82%D0%B5%D1%82-%D0%B5%D0%B4%D0%B8%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D1%88%D0%BC%D0%B0%D1%80-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC", "text": "  Атака по новолуние Изтощителна война В сърцето на противника Дълбока заблуда Военно поражение Цитаделата Хюе В памет на жертвите Тази снимка шокира американската общественост   Кълбо от лъжи Още 7 години безсмислена война", "date": "2018.01.30", "title": "Офанзивата Тет - един американски кошмар във Виетнам"}
{"url": "http://www.classa.bg/%D1%81%D0%B2%D1%8F%D1%82/item/378006-%D0%B2%D0%B0%D1%80%D1%83%D1%84%D0%B0%D0%BA%D0%B8%D1%81-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "  Началото на новия проект ще бъде дадено на 26 март – ден след празника на независимостта на Гърция.     Все още не е разкрито името на новата партия, но ще бъде близка до хърватската “Движение за демокрация в Европа 2025” (DiEM25). Движението е формирано от Варуфакис и хърватския философ Сречко Хорват в Берлин през 2016 г.   Варуфакис използва социалната мрежа “Туитър” да припомни, че преди три години гърците са били предадени, но не и победени. Той допълва, че на 26 март 2018 г. ще сформират нова гръцка партия като DiEM25.   Няма такова нещо като окончателна загуба, също така няма и крайна победа, допълва бившият финансов министър.", "date": "2018.01.30", "title": "Варуфакис се връща в политиката"}
{"url": "http://www.classa.bg/%D1%81%D0%B2%D1%8F%D1%82/item/378007-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Мини надпревари в стил студена война между Запада, от една страна, и Русия, от друга, са в ход в района на Западните Балкани. В същото време Москва се стреми да подкопава сближаването на страните от региона с ЕС и НАТО, ЕС на свой ред иска да вдигне ембаргото върху по-нататъшното разширяване на Съюза, наложено до неотдавна, Турция се опитва да яхне мюсюлманските населения, а САЩ се намесват, като всяко тяхно усилие е насочено към засилване на влиянието им в региона. \r\n   \r\n   \r\n   БЮРМ: Миналото лято секретни документи разкриха, че руски агенти и дипломати са се опитали в продължение на повече от едно десетилетие да провокират поляризация и разединение в страната, с цел да бъде възпрепятствано в рамките на една по-широка кампания присъединяването на балканските страни към НАТО.  \r\n   Руската пропаганда, която размаха опасността от Велика Албания и от иредентистки стремежи на Тирана, имаше за цел да осигури подкрепа за националистическия лидер Никола Груевски и за неговата антизападна реторика. За отбелязване е, че при ескалация на кризата в БЮРМ, европейски и американски високопоставени лица многократно са пътували до Скопие, за да решат безизходицата. Подходът им е бил знак за значимостта, която те придаваха, за да не бъде загубена играта в страната в интерес на Русия. Издигането на Зоран Заев до избраник на ЕС и САЩ разтревожи Москва — показателни са нейните неотдавнашни напътствия към Атина за неотстъпление, дошли от устата на външния министър Сергей Лавров. \r\n   Косово: В момент, когато предстоеше да започне диалогът между Сърбия и Косово с посредничеството на ЕС, убийството на един умерен сръбски политик в Митровица разпали конспиративните теории и страстите, останали от войната в края на 90-те години. Американци и европейци наляха милиарди долари в Косово, за да легализират решението си за неговото признаване като независима държава през 2008 г. Въпреки всичко това около 5 на сто от населението емигрира през 2014 г. най-вече в страни от ЕС. Междувременно голям брой косовари, а също и албанци и босненци се вляха в редиците на джихадистките групи в Ирак и Сирия. \r\n   Албания: Само преди няколко дни албанският премиер Еди Рама постави въпроса за евентуален «съюз» на неговата страна с Косово, като  пробуди призрака за Велика Албания сред населението от района. Той направи това, като се позова на решението на парламента на БЮРМ да направи албанския втори език в държавата. Москва побърза да го предупреди, че «е записала» спорното му изказване. На другия край турският президент Реджеп Тайип Ердоган бе казал миналата седмица, че «албанците трябва първо да интегрират териториите си, а след това да се присъединят към ЕС». Повечето анализатори възприемат реториката на албанските политици като опит за печелене на националистически гласове, тъй като техните гласоподаватели ги обвиняват, че са били подкупени от САЩ и ЕС. \r\n   Босна: Босненският сръбски лидер Милорад Додик е обвиняван, че е нарушил напълно споразумението от 1995 г., като е пристъпил към сформиране на милиция с участието на наемници, обучавани в Русия. Миналата седмица паравоенната група «Сръбска чест» организира парад в Баня Лука. Тя се оглавява от бивш член на сръбските специални части, който се е обучавал в Москва и се е клел пред портрета на Владимир Путин. \r\n   Сърбия: Неотдавнашно изследване показа, че повечето сърби смятат, че Русия е най-големият спонсор на страната, а не ЕС, въпреки че трите милиарда евро, които Белград получи от Брюксел от 2000 година насам, надхвърлят значително сумата по чека от Москва. Миналата седмица на американски сенатори бе представен доклад, в който между другото се казва: «Руската намеса в страни като Сърбия е по-малко агресивна и е съсредоточена в насаждане на приятелски елементи в обществото, за да бъдат възпирани правителствените усилия за интегриране към Запада». \r\n   Черна гора: Неуспелият преврат преди година и половина си бе поставил като първоначална цел да бъде извършено покушение над премиера Мило Джуканович, който от 21 години е на власт, след това разпускане на парламента и поставяне под контрол на всички институции. Сред инициаторите на преврата са двама руснаци, въпреки настойчивите опровержения на Кремъл, че не стои зад опита за преврат. Независимо от усилията на Москва обаче, Черна гора миналата година стана член на НАТО. \r\n       \r\n", "date": "2018.01.30", "title": "Битката за Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/378008-%D0%B2%D0%BE%D0%B9%D0%BD%D0%B0%D1%82%D0%B0-%D1%81-%D1%80%D1%83%D1%81%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D0%B0%D1%82%D0%BE%D0%BC%D0%BD%D0%B0", "text": "      Контранастъплението на НАТО ще бъде кръвопролитно и ще създаде риск от ескалация. Това е един от най-вероятните сценарии в резултат на руска инвазия.   В този случай руските не-ядрени сили, които са само частично добре обучени и оборудвани, ще понесат сериозни загуби и може би дори ще бъдат разгромени. Освен това, ако силите на НАТО ударят руската територия в дълбочина или нахлуят в нея, Москва може да заключи, че съществува заплаха за съществуването на държавата. Тя многократно е изразявала загрижеността си, че заплахата срещу режима от силите на Запада е съвсем реална. В такава ситуация Русия може да използва своя арсенал от оперативно-тактически оръжия, за да спре настъплението на войските на НАТО.   За разлика от Съветския съюз, чиято доктрина предвиждаше да не използва пръв ядрено оръжие, през 1993 г. съвременна Русия се отказа от това си задължение. През 2000 г. Москва прие доктрина за де-ескалация. На прост език това означава, че в случай на мащабна атака срещу Русия, заплашваща унищожаването на нейните неядрени сили, тя може да използва ядрено оръжие. През 2010 г. Русия направи промени в тази доктрина, доколкото неядрените й сили започнаха да се възстановяват и да се връщат към състоянието отпреди разпада на Съветския съюз. Според новата версия на доктрината, Москва може да прибегне до ядрено оръжие в случай, че “самото съществуване на държавата бъде застрашено”", "date": "2018.01.30", "title": "Войната с Русия ще бъде атомна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377999-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%8F%D0%BD%D1%83%D0%B0%D1%80%D0%B8", "text": "Един благоприятен ден, когато може да правите, всичко каквото желае. Но ако изберете, да мързелувате цял ден, резултати не чакайте. Препоръчително е, да се заемете с предотвратяването на хронични заболявания, така че те да не ви изкарат от строя. Прекомерната суета и гордост в любовта, могат да доведат до раздяла. Ще си позволите толкова много, че до края на деня, няма да се държите на краката си. Но с парите такива \"екстри\" не се очакват, ще трябва да пестите всеки лев. Стабилността в отношенията с любимия, ще ви радва, но за това трябва да правите компромиси. Вечерта, си позволете да се отпуснете и забавлявате в кръга на старите приятели. Не се препоръчва, да се захващате с всичко наведнъж, в противен случай нищо няма да успеете да свършите. Бъдете горди от себе си, работете и не изпускайте обещаващите оферти. Добър ден за тези, който са решили да сключат брак. Личният ви живот, ще е с приоритет, така че може да се заемете с жилищните и битови въпроси. Може смело да си поставите цели, които преди това са ви плашили. Сега е дошло времето и то ще \"работи\" за вас. Не крийте чувствата си от човек, който е готов за вас за всичко. Във финансовата сфера, няма нищо недостижимо, но ще е необходимо да работите много. Ако във всичко сте последователни и упорити, тогава препятствията ще изчезнат. Очаква ви труден ден, когато може да станете жертва на измама и да попаднете в кризисна ситуация. Може да бъдете манипулирани от всеки. Между другото, въпреки вашата гордост и властолюбие. В работата, ще трябва да усвоявате нови неща, но лесно ще се справите с информацията. Вечерта, чакайте новини от колега. Ще се наложи да използвате чуждия опит, за да се докажете в професията. Възможна в голяма премия и бизнес пътуване. В личния живот, няма да е лесно да се справите в вашите амбиции, но е необходимо да го направите. Особено, ако сте настроени за сериозна връзка и създаване на семейство. Не си губете време напразно. Очаква ви ползотворно сътрудничество с хора, които сте намерили в интернет. Отново ще се уверите, че под лежащ камък, вода не тече. Инициатива и решителност, ще ви трябват в любовта, за да не изпуснете човека, в когото сте влюбени. Трябва да доказвате чувствата си чрез действия, а не с красиви думи. Не трябва да изпадате в депресия, дори ако финансовата ситуация се влоши рязко. Всичко може да решите, ако използвате ума си и не се втурвате към крайности. Трябва да пестите пари, но не и чувства. Така че, е време да направите предложение на любимия човек и да сложите всичко на място. Вечерта е благоприятна за пазаруване.   Трябва да бъдете по-сговорчиви и лоялни, ако въпросът засяга предложение за работа. Не е нужно да държите на независимостта и да доказвате себе си, ако шефовете ви, въпреки всичко, решат да правят промени. В любовта, ще бъдете толкова упорити, че избраникът ви няма да има избор. Добра вечер за йога, спорт или гости. Определено може да изпаднете в депресия, ако започнете да се оплаквате още от ранните часове. Имайте предвид, че всичко е във ваши ръце. Може леко да промените стила си на поведение, да си купите модни дрехи или да си направите модна прическа. В семейството е по-добре да не командвате, а да обмислите спокойно ситуацията, която е възникнала. Опитайте се, да отделите време и внимание на децата. Препоръчва се, да бъдете честни и искрени, за да не подложите на риск репутацията си. Енергиен спад е възможен, но само за онези, които си позволят да изразходват енергията си за глупости. Заемете се с малките ремонти, купуване на вещи за дома, мебели и пренареждане. В работата, няма да имате достатъчно ентусиазъм за творчески победи. Но и това е поправимо. Трябва да обедините усилията си с колегите, за да изпълните важните задачи, възложени ви от шефовете. Ако витаете в облаците, премията ще отиде в по-трудолюбивите служители. Следобед е възможна решаваща среща, след която вече няма да се чувствате самотни. Не преяждайте вечерта, а пазете диета.", "date": "2018.01.30", "title": "Дневен хороскоп 30 януари"}
{"url": "http://www.classa.bg/%D1%81%D0%B2%D1%8F%D1%82/item/378000-%D1%87%D1%83%D0%B6%D0%B4%D0%B8-%D0%BC%D0%B5%D0%B4%D0%B8%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%87%D0%B0%D0%BA%D0%B0-%D0%B7%D0%B0-%D1%88%D0%B5%D0%BD%D0%B3%D0%B5%D0%BD", "text": "              Аргументите на баварския вътрешен министър Йоахим Херман: \"В никой случай Шенгенското пространство не бива да се разширява за сметка на сигурността на германските граждани\". Министърът заяви това пред вестник \"Велт ам зонтаг\". Той вижда такава опасност заради \"ширещата се корупция и проблемите с организираната престъпност\" в България и Румъния.     \"Трудно можем да обясним защо би се налагало да връщаме контролите по границата с Австрия, а в същото време да се отказваме от тях по границите на България и Румъния заради недостатъчно надеждна охрана на външните граници на ЕС там\", казва баварският вътрешен министър, цитиран от ДПА. Принципно той е за приемането на България и Румъния в Шенген, но в по-дългосрочна перспектива. \"Като цяло това е желателно\", казва Херман. Но сега е още рано, твърди той.   \"България трябва да чака\", пише по същия повод вестник \"Велт ам зонтаг\". Изданието посочва, че българският премиер Бойко Борисов настоява страната му бързо да бъде приета в Шенген. Шефът на ЕК Жан-Клод Юнкер пък още миналата година обяви, че ако ЕС иска да заздрави охраната на външната си граница, \"без никакво отлагане трябва да приеме Румъния и България в Шенген\". Германската канцлерка Ангела Меркел принципно споделя виждането на Юнкер и определя неговото предложение като \"разумен подход\", припомня още изданието.     В друга своя публикация, свързана с темата, неделното издание на \"Ди Велт\" посочва, че източното разширяване на ЕС стъпва на едно недоразумение. Когато през 1989 г. падна \"Желязната завеса\", бързо стана ясно, че източноевропейските държави най-много от всичко на света желаят да станат част от НАТО и ЕС - при това колкото се може по-бързо. От една страна - за да не се чувстват застрашени от Русия, чиито имперски амбиции тези държави дълги години трябваше да търпят. Но по-важен беше друг мотив: само защото се намираха от източната страна на линията Одер-Ниса, тези държави се оказаха с ограбен суверенитет, техните общества бяха държани в подчинение от едни много амбициозни диктаторски режими и по тази причина не им беше позволявано да се развиват.    Можеше ли тогава, след края на разделението на Европа, да има нещо по-логично от това тези държави бързо да бъдат интегрирани в Европа - включително и като един вид обезщетение за дългогодишните им лишения? Желанието тогава беше огромно, а и Европа нямаше друг избор - ако не беше откликнала на това тяхно желание, можеше да се стигне и до експлозия. И бързо се взе решение за тъй нареченото източно разширяване на ЕС.   Но беше пренебрегнато нещо много важно: кои държави да бъдат интегрирани със Запада, беше определено по чисто формални признаци, без да се вниква в съдържанието на въпроса. Полша е един от най-ярките примери за това: през последните две столетия тя е била суверенна държава само за кратко - многократно е била разделяна, окупирана и тормозена. На моменти дори е изчезвала напълно от картата на Европа като самостоятелна държава.    С падането на \"Желязната завеса\" възникнаха нови държави, а стари - като Полша и Унгария - отново получиха своята независимост. Те смятаха, че присъединявайки се към западната общност, ще съхранят своя суверенитет. Но те игнорираха (умишлено или не) факта, че още от първата минута на своето членство в ЕС те преотстъпват част от своя суверенитет. Именно на това недоразумение се дължи голяма част от днешния конфликт вътре в ЕС между източните и западните страни-членки на общността. И това най-добре личи по темата за бежанците и тяхното разпределение в Европа.     В момента изглежда, че Европа е заплашена от ново разделение по оста Изток - Запад. Но ЕС вече не е онзи от преди 1989 година, той не бива и не може повече да бъде старият ЕС. Никой не вярва, че различията между източните и западните страни могат да бъдат заличени за две или три поколения. Но те не могат да бъдат също и вечно бреме за Европа. Затова Меркел, Макрон и целият стар ЕС трябва да се посветят много по-енергично от досега на проблемите на Източна Европа. И най-вече сега, когато тази задача изглежда толкова безперспективна.", "date": "2018.01.30", "title": "Чужди медии: \"България трябва да чака за Шенген\""}
{"url": "http://www.classa.bg/%D1%81%D0%B2%D1%8F%D1%82/item/378001-%D0%B8%D1%81%D0%BA%D0%B0%D0%BC%D0%B5-%D1%80%D1%83%D1%81%D0%B8%D1%8F-%D0%B1%D0%B5%D0%B7-%D0%BF%D1%83%D1%82%D0%B8%D0%BD", "text": "            \"Гражданки и граждани, моля, освободете пътя. Пречите на пешеходците.\" Гласът на полицая прозвучава през няколко минути от високоговорителите на площад \"Пушкин\" в центъра на Москва. Само че участниците в неразрешената от властите демонстрация игнорират силите на реда. Демонстриращите са близо две хиляди, повечето от тях - млади хора. Вместо да послушат полицаите, те скандират лозунги като \"Русия без Путин!\" и \"Русия ще бъде свободна\".     \"Президентските избори са нещо като театър\": кадри от протестите в Москва   Един от тях е Василий - той не се представя с истинското си име, тъй като се бои от репресалии. \"От 18 години ни управлява все същият президент. Стига вече!\", ядосва се той. \"Искаме алтернатива на днешните управляващи и настояваме за свобода на словото\", добавя една жена до Василий. И един млад мъж, облечен в дебело черно палто, е възмутен. \"Сегашните президентски избори са нещо като театър\", казва той. А едно 14-годишно момиче, дошло на демонстрацията заедно със своя приятелка, добавя: \"Един силен президент не би се страхувал от провеждането на свободни избори. Искам в моята страна нещата да се случват честно и според закона.\" Според младата рускиня, днес Кремъл забранява на хората да гласуват за кандидата, за когото всъщност искат да гласуват много от руснаците.   Тя има предвид Алексей Навални, който всъщност трябваше да води неделните протести. Той обаче е арестуван светкавично на улицата - малко след като излиза от дома си в Москва. Научили за това, протестиращите на площад \"Пушкин\" са обзети от неудържим гняв. Те започват да сипят обиди срещу президента Владимир Путин. Един от от тях нарича Путин \"престъпник, който управлява Русия заедно с приятелите си от тайните служби\". Хората около него кимат, съгласявайки се с думите му. Изведнъж някой се провиква \"Забастовка!\", което означава нещо като \"стачка\", \"протест\", \"бойкот на изборите\".   Привърженици на Навални по време на протестите в Москва     Протестиращите отново потеглят. А полицаите се въздържат от намеса. Редица телевизионни екипи отразяват демонстрацията. А тя е само една от многото, провели се в неделя в Русия.   Из цялата страна имаше протести в подкрепа на 41-годишния Алексей Навални. Той беше призовал за бойкот на предстоящите президентски избори, след като властите му забраниха да участва във вота - поради неоснователни причини.   Докато властите в повечето руски градове позволиха протестите, в Санкт Петербург и Москва те бяха изрично забранени. Въпреки това обаче и там демонстрантите излязоха по улиците. Само до ранните вечерни часове в Русия са били арестувани общо 185 протестиращи, като единият от тях е самият Алексей Навални. До края на деня броят на арестуваните най-вероятно е нараснал още.", "date": "2018.01.30", "title": "\"Искаме Русия без Путин!\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377997-%D0%BF%D0%B0%D0%BB%D0%B0%D0%B2%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D0%BB%D0%BE%D0%B2-%D0%BD%D0%B0-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%B8-%D1%83%D1%87%D0%B5%D0%BD%D0%B8%D1%86%D0%B8", "text": "Бивша учителка по литература в средно училище, 38-годишната Аманда Рут Швайцър от Джоплин в американския щат Мисури, е изпращала едновременно на трима ученици похотливи съобщения в Инстаграм и други социални мрежи, когато момчетата са били на около 15 години. Сега кариерата ѝ е разрушена, а в бъдеще, най-вероятно, я очаква затвор.      Когато Аманда е работила в средното училище, тя е била омъжена, но не е имала деца, пише в. \"Дейли мейл\". С настъпването на пролетта на 2017 година жената започнала да изпитва все по-силно сексуално влечение към учениците си.      По думите на една от жертвите, тя игриво го е галила по косите и го е дърпала закачливо за ушенцето по време на уроците. По-късно тя му писала в Инстаграм, питайки го, дали ласките са му харесали. Други двама ученици - на 13 и 14 години - са разказали, че са правили секс с Аманда в самото училище.      Полицията е започнала разследване по обвиненията. Учителката е арестувана. Определена ѝ е гаранция в размер на 50 000 долара. При поредната молба сумата да бъде намалена, ѝ е било отказано Затова до началото на делото, което трябва да стартира тези дни, Аманда ще седи зад решетките.", "date": "2018.01.30", "title": "Палава учителка започна лов на малолетни ученици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377998-%D1%81%D0%B5%D0%BA%D1%81%D1%8A%D1%82-%D0%B7%D0%B0-%D1%81%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0", "text": "Двата пола имат съвсем различни представи за сдобряване след скандал с половинката. За мъжете най-добрият вариант наистина е сексът, докато жените предпочитат откровеното извинение, потвърди проучване на американския университет „Бъкнел\" в Пенсилвания.         „Мъжете са най-доволни, ако правят секс за сдобряване с партньорката. За тях това е знак, че тя още е достъпна за интимни ласки и не смята да сложи край на връзката\", коментира ръководителят на проучването проф. Джоел Уейд, цитирана от Elle.      „Жените нямат сексуални очаквания към мъжете, а държат на формалното извинение, по възможност придружено със сълзи в знак на разкаяние.\" Обяснението на разминаванията при двата пола е, че жените обръщаме повече внимание на емоциите на партньора след скандал.    Според експертите, ние подсъзнателно приравняваме времето, отделено от половинките ни за обсъждане на причините за спора, с ангажираността им като настоящи или бъдещи родители. Нещо като сигнална лампичка за това, дали имаме шанс за стабилно семейство. Най-важните правила    Не прибягвайте до секс за сдобряване, преди да сте стигнали до консенсус – иначе само отлагате разговора, след което се връщате към разочароващата действителност.    Не очаквайте, че проблемът е решен от само себе си – само защото сте правили секс, не означава, че всичко е приключило. Сексът само може да ви сближи.    Не продължавайте спора в спалнята – оставете разбора на конфликта за малко по-късно и в никакъв случай не го правете под чаршафите. Не правете секс просто напук – ако използвате секса, за да дразните и владеете партньора си, оръжието ви постепенно ще изгуби силата си.    Не използвайте секса за прошка – това не е инструмент, който с правилните бутони винаги работи. Сексът е само временно решение, останалото е въпрос на комуникация.    Не разчитайте само на сдобряващия секс – ако това е единственият секс, който правите, ви очаква много работа върху чувствата и уважението във връзката.", "date": "2018.01.30", "title": "Сексът за сдобряване и неговите правила"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377995-%D0%B7%D0%B0%D0%B2%D0%BE%D0%B4-%D0%B8%D0%B7%D0%B4%D0%B0%D0%B4%D0%B5-%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D1%81-%D0%B5%D1%80%D0%BE%D1%82%D0%B8%D1%87%D0%BD%D0%B8", "text": "В Русия набережночелнинският завод за кранове изработи календар, съдържащ еротични снимки на своите служителки.    Трябва да се отбележи, че на снимката на всеки месец момичетата са представени в различни образи.    Самата идея е, че красавиците могат да се вживеят в \"мъжкия\" образ и в същото време да останат привлекателни.    Календарът се нарича \"Мъжки\".                              ", "date": "2018.01.30", "title": "Завод издаде календар с еротични"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377996-%D0%BE%D1%81%D0%BA%D0%B0%D1%80%D0%B8%D1%82%D0%B5-%D0%B0%D0%BA%D1%82%D1%80%D0%B8%D1%81%D0%B8-%D1%81%D0%B5%D1%8F%D1%82-%D1%80%D0%B0%D0%B7%D0%B2%D1%80%D0%B0%D1%82", "text": "За 35-та поредна година бяха раздадени наградите на AVN (Adult Video News), които са известни като „Порно Оскарите\". В Лас Вегас се събраха над 40 от най-прелъстителните актриси в една от най-бързо развиващите се индустрии в модерното общество. 75 награди намериха своите заслужени собственици. Изкусителната брюнетка      Анджела Уайт бе обявена за изпълнителка на годината. Най-добрият мъж в порното е Маркъс Дюприй. Някои от категориите бяха „най-добър транкексуален филм\", „най-добра виртуална реалност в порното\" и „най-добър производител на играчки и фетиш аксесоари\".      Сред най-хвалените ленти бяха „Viking Girls Gone Horny\" (\"Възбудените Викингки\" или „На момичетата викинги им растат рога\"), Jews Love Black Cock (лента, която би се превела „Евреите обичат черни пениси\" и спечели наградата за най-добра комедия) и Half His Age: A Teenage Tragedy (\"Наполовина на годините му: Тинейджърска трагедия\").      23 Звезди като Бейли Брук, Джоана Ейнжъл, Джина Валентина, Тори Блек, Айдра Фокс, Евелин Стоун, Хъни Голд и Ники Бенз рекламираха работодателите си Виксен, Брейзърс, Риалити Кингс, Диджитъл Плейграунд.      На наградите присъстваше легендата и любимка на мнозина 32-годишната Аса Акира. Претендиращата за връзка с Доналд Тръмп Сторми Дейниълс пък съчета наградите с работата и удоволствието и си уреди участие в местен стриптийз бар.        ", "date": "2018.01.30", "title": "Оскарите - актриси сеят разврат"}
