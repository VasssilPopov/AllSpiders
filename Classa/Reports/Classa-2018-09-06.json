{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386842-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B7%D0%B0-%D1%81%D0%B8%D1%80%D0%B8%D1%8F-%D0%B2-%D0%B8%D1%81%D1%82%D0%B0%D0%BC%D0%B1%D1%83%D0%BB", "text": "Сътрудници на лидерите на Руската федерация, Германия, Франция и Турция планират да обсъдят в близките дни дневния ред на възможна четиристранна среща на върха за Сирия, която би могло да се състои в Истанбул, заяви пред журналисти помощникът на руския президент Юрий Ушаков, съобщи ТАСС. По думите на Ушаков въпросните страни са заинтересовани от провеждането на тази среща на високо равнище и въпросът е възложен да бъде разработен от помощниците на лидерите по външнополитическите въпроси. Не изключвам, че в най-близко време, може би в следващите десет дни, ще се състои контакт с колегите, по време на който, може би, ние ще изработим дневния ред на възможна среща на високо равнище, ще докладваме на нашите ръководители и след това ще бъде съгласувана датата на срещата, каза Ушаков. Той отбеляза, че и четирите страни като възможно място за провеждане на такава среща са се ориентирали към турския град Истанбул.", "date": "2018.09.06", "title": "Срещата на върха за Сирия - в Истамбул?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386843-%D0%B2%D0%B5%D0%BA-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "21 век е време на драматична технологична промяна, заяви президентът на Индия Рам Нат Ковинд в лекцията си „Образованието като инструмент на промяна и общ просперитет\" днес в Аулата на СУ „Св. Климент Охридски\". Четвъртата индустриална революция, изкуственият интелект, развитието на роботиката и 3Д променят начина, по който живеем и работим, отбеляза държавният глава и посочи, че цифровите технологии ни позволяват да правим скокове, каквито досега са били невъзможни. Той каза, че между българската и индийската култури съществува силен взаимен интерес и припомни, че в СУ е основана катедра „Индология\". Български студенти пътуват до Индия като стипендианти и са част от растящата международна студентска общност в Индия, отбеляза Рам Нат Ковинд и допълни, че му се ще да вярва, че младите българи, които са част от тази общност, ще се завърнат в България като приятели и посланици на Индия. И много индийски студенти учат в България, най-вече в медицинските университети в София, Варна, Плевен, посочи индийският президент и каза, че българо-индийската програма за сътрудничество в областта на науката, образованието и културата, стартирала през 1994 г., се е оказала изключително полезна. Той припомни, че сред споразуменията, подписани по време на посещението му, е и това за сътрудничество в областта на науката и технологиите. Уверен съм, че то ще даде тласък на партньорството на нашите академични и изследователски общности, коментира Рам Нат Ковинд. Той декларира, че Индия с радост ще сподели своя опит и ноу хау с България в съответствие с приоритетите на нашата с страна. Индия разполага с мрежа от 903 университета и 39 050 колежа, като близо 40 процента от университетите и 80 на сто от колежите са частни. Правителството насърчава учредяването на все повече учебни заведения, особено в областта на медицината, технологиите и фундаменталните и приложни науки, информира президентът на Индия. Той каза, че се очаква тази година инвестициите, които Индия прави в научно-изследователска и развойна дейност, да достигнат 83 милиарда долара. Това е една вълнуваща екосистема и приканваме нашите талантливи, млади приятели от България да станат част от нея, каза индийският президент. Той отбеляза, че 21 век ни засипва с много въпроси и образователната система и университетите ни ще трябва да намерят отговорите, които обществото очаква. В исторически план България и Индия винаги са били средища и на традициите, и на промяната, нашите общества имат здрави устои и дълга памет, коментира Рам Нат Ковинд.Нека този изследователски дух и тази жажда за знание да сплотява българските и индийските студенти и нека сплотява народите ни все по-крепко, пожела той. Президентът на Индия е на държавно посещение у нас от 4 до 6 септември по покана на българския държавен глава Румен Радев.", "date": "2018.09.06", "title": "Век на технологичните промени"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386844-%D1%85%D1%83%D0%B0%D1%83%D0%B5%D0%B9-%D1%81-%D0%BC%D0%B8%D0%BB%D0%B8%D0%BE%D0%BD%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8", "text": "рамките на световното изложение IFA 2018, Ричард Ю, президент на Huawei Consumer Business Group (CBG), обяви, че компанията отчита 10 милиона продадени бройки от Huawei P20 Pro и Huawei P20 само през първите 5 месеца на 2018, давайки възможност на фотолюбителите в световен мащаб да правят зашеметяващи снимки със смартфоните си. Това забележително постижение е доказателство за доверието на потребителите към Huawei и иновативната технология, която компанията разработва съвместно с Leica за фокусираните върху фотографията флагмански устройства. Последните флагмански модели на Huawei се продават изключително добре както на ключови пазари като Китай и Западна Европа, така и в България, където те се представят значително по-добре от предшествениците си. В България, продажбите на Huawei устройства в премиум сегмента бележат ръст от 300% спрямо същия период на 2017 година, и този впечатляващ успех се дължи основно на моделите P20 и P20 Pro, пише novini.bg. „Поласкани сме от начина, по който потребителите по света приемат нашите флагмани. Преминавайки 10–милионна граница, ние си поставяме нови цели, но и възприемаме това като символ на насърчаване, който ще ни мотивира да продължаваме да правим това, което правим най-добре – предоставянето на най-новите мобилни технологии на все повече потребители по света\", сподели Кевин Хо, президент на Handset Business, Huawei Consumer Business Group. Huawei P20 Pro и Huawei P20 бяха първите две устройства, получили финален трицифрен резултат от DxOMark, престижна бенчмарк платформа за мобилна фотография, която е популярна със своите анализи и cpaвнeния чрез практически тестове на aмepитe нa paзлични cмapтфoни. Дори днес, 5 месеца след премиерата си, Huawei P20 Pro остава на върха на класацията на DxOMark Mobile със 109 точки, с цели 6 точки преднина пред втория в подреждането. Революционната тройна камера Leica, Master AI и иновативната технология на Huawei AI Image Stabilization (AIS), с помощта на която основната камера прави висококачествени снимки дори при ниско осветление и без статив, серията Huawei P20 прави професионалната фотография достъпна за всеки, дори за начинаещи, които имат малък опит във фотографията. Миналия месец Huawei P20 Pro бе обявен за „Най-добър смартфон за 2018 – 2019\" и от Експертната асоциация за образ и звук (EISA), според която той е „най-добре разработеният, иновативен и технически усъвършенстван смартфон досега\".", "date": "2018.09.06", "title": "Хуауей с милионни продажби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386845-%D0%B5%D0%B4%D0%B8%D0%BD%D0%BD%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BE%D0%BD%D0%BB%D0%B0%D0%B9%D0%BD-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Въвеждат общи правила за онлайн регистрация на дружествата в целия Европейски съюз, съобщиха от пресофиса на евродепутата от ЕНП/ГЕРБ Емил Радев. На заседание на Комисията по правни въпроси на Европейския парламент обсъдиха пакета за дружественото право. В него има две законодателни предложения. Едната идея е за презграничните преобразувания, сливания и разделяния. Другият проект е за въвеждането на общи правилa за използването на цифрови инструменти и процеси в областта на дружественото право. „Въвеждането на такава система за целия Европейски съюз и въвеждането на максималния срок от 5 работни дни за регистрация на дружества ще бъде от голяма полза за малките и средни предприятия и ще подобри тяхната мобилност и конкурентноспособност\", заяви Емил Радев по време на дискусията. В момента само в 17 държави-членки на ЕС е налице изцяло онлайн процедура за регистрация на дружества. Съгласно новите правила дружествата ще могат да се регистрират, да създават нови клонове или да подават документи в търговския регистър по интернет във всички държави членки. Oнлайн регистрацията отнема средно половината от времето и може да бъде до 3 пъти по-евтина. Това ще спести между 42 и 84 милиона евро годишно на дружествата в Европейския съюз, прогнозират вносителите. Емил Радев подчерта, че използването на цифрови решения в дружественото право, следва да предвижда високи стандарти за защита от измами или злоупотреби. Трябва да има Предложението за Директива съдържа възможност за задължителен контрол по отношение на идентификацията. В нея има правила за лишаване на директорите на дружеството от права; участие на органи по удостоверяване – нотариуси, длъжностни лица по вписване или други публични и контролни органи. Предстои Комисията по правни въпроси да изработи предложения за изменения, с които да се подобри направеното законодателно предложение.", "date": "2018.09.06", "title": "Единни правила за онлайн регистрация на компании"}
{"url": "http://www.classa.bg/%D1%81%D0%B2%D1%8F%D1%82/item/386846-%D1%82%D0%B0%D0%B9%D0%BD%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC,-%D0%BA%D0%BE%D1%8F%D1%82%D0%BE-%D1%80%D0%B0%D0%B1%D0%BE%D1%82%D0%B8-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "\"Американският президент Доналд Тръмп е изправен пред предизвикателство, с което нито един лидер на САЩ в модерната история на страната досега не е трябвало да се справя. И не само заради прекомерно раздутия му кабинет, нито заради факта, че неговото президентство е разделило обществото по-жестоко от когато и да е в модерната история на страната. Нито дори заради възможността неговата партия да изгуби надмощието си в Конгреса. Дилемата, която самият той не разбира напълно, е, че много от висшите служители в собствената му администрация работят усърдно отвътре, за да осуетят част от дневния ред и най-лошите му наклонности. Аз знам това, защото съм част от тях\".       Така започва есе, публикувано в New York Times, чийто автор е анонимен служител на администрацията на Доналд Тръмп.  Статията е озаглавена: \"Аз съм част от съпротивата в администрацията на Тръмп\" и авторът й подчертава, че става дума за защита на страната от поведението на собствения й президента. Анонимният служител разказва за хаотичните работни срещи на Тръмп, а него определя като човек с буен и дребнав характер, който е неспособен да се придържа към решенията, изпитва антипатия към свободната преса и има антидемократични инстинкти. \"Да сме наясно, ние не сме част от популярната лява \"съпротива\". Ние искаме тази администрация да успее и смятаме, че много от нейните политики вече са направили Америка по-безопасна и по-просперираща. Но ние вярваме, че първият ни дълг е към тази страна, а президентът продължава да действа по начин, който е в ущърб на здравето на нашата република\", пише авторът. Затова и много от назначените от Тръмп служители в Белия дом са си обещали да направят всичко по силите си, за да запазят демократичните институции, осуетявайки някои от по-заблудените импулси на президента, докато той не изкара докрай мандата си. Според анонимния служител коренът на всички проблеми в случая е изначалната неморалност на Тръмп. \"Всеки, който работи с него, знае, че той не е привързан към каквито и да било ясни принципи, които да ръководят вземането на решения\", пише той. Въпреки че е избран като републиканец, президентът показва малко афинитет към консервативната идеология - свобода на личността, свобода на пазара и свобода на хората. В най-добрия случай той демонстрира тези идеали като част от сценичното си поведение. В най-лошия случай той ги атакува директно. Освен основното му послание, че свободната преса е \"враг на народа\", импулсите на президента Тръмп обикновено са анти-търговски и антидемократични, коментира той и добавя, че все пак някои медии са целенасочено отрицателни в отразяването на администрацията на президента, пропускайки положителните промени, които се случват. По негови думи обаче тези успехи се случват не заради, а въпреки работата на президента. На всички нива в държавната администрация служителите опитват да вършат работата си, заобикаляйки капризите на Тръмп. А самият той си променя мнението по един и същ въпрос в рамките на дни.  Така според анонимния служител това непостоянно поведение би било далеч по-проблемно, ако в Белия дом нямаше служители, които да действат зад гърба на Тръмп, държейки по този начин политиката под някакъв контрол. Той изтъква също така, че някои от съветниците на президента са изкарвани като злодеи от медиите, но всъщност те са положили неимоверни усилия да ограничат лошите решения до минимум, въпреки че не винаги имат успех в това начинание. \"Ние напълно осъзнаваме какво се случва. И се опитваме да направим това, което трябва, дори когато Доналд Тръмп има нещо друго наум\", коментира още анонимният служител. \"Вземете например външната политика: президентът Тръмп проявява предпочитание към по-авторитарните лидери като президента на Русия Владимир Путин и лидера на Северна Корея Ким Чен-ун и не показва истинско признание към връзките, които обвързват САЩ със съюзниците\", пише още той. \"По-големият проблем обаче не е това, което Тръмп е направил като президент, а по-скоро това, което ние като нация му позволихме да направи с нас\", казва още служителят и набляга на това, че американците трябва да следват съвета на сенатор Джон Маккейн и да се гледат повече ценностите и идеалите, отколкото за \"политическите племена\". Реакцията на Белия дом дойде веднага. Говорителката на кабинета на Тръмп Сара Сандърс заяви пред журналисти, че е разочарована, но не изненадана от решението на вестника да публикува тази статия. Тя я определи като \"необмислена и егоистична\". \"Близо 62 милиона души гласуваха за президента Доналд Тръмп през 2016 г. Нито един от тези хора не е гласувал за един страхлив и анонимен източник на фалиращия New York Times, каза тя. Самият Тръмп също реагира на статията, наричайки анонимния автор \"страхливец\", а вестника – фалшив. Той призова служителя, написал статията, да направи единственото правилно нещо в момента - да подаде оставка. Запитан за публикацията, по време на събитие в Белия дом, Тръмп я нарече маловажна и позорна. По адрес на вестника, който я е публикувал, той каза: \"Те не ме харесват и аз не ги харесвам\". Тръмп се зарече, че никой няма да го победи на следващите избори през 2020 г., защото хората ще гласуват за него заради онова, което той е направил. Той каза, че икономическите постижения в САЩ са доказателство за способностите му като лидер. Публикуването на статията идва в момент, в който издания пуснаха откъси от книга на разследващия журналист Боб Удуърд, посветена на Тръмп и на случващото се в Белия дом. В нея Тръмп е обрисуван като холерик и параноик, когото неговите сътрудници се опитвали да озаптят и дори да заобиколят, за да избегнат негови опасни отклонения.    ", "date": "2018.09.06", "title": "Тайната опозиция в Белия дом, която работи срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/386837-mercedes-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D1%82%D0%B5%D1%81%D0%BB%D0%B0", "text": "Германският автомобилен производител Mercedes представи в Стокхолм (Швеция) своя нов модел EQC, иновативно електрическо превозно средство, чиято цел е да се изправи срещу Tesla на пазара за самодостатъчни автомобили, съобщи Ройтерс.   Сред характеристиките на новата спортна кола, чието пристигане при дилърите се очаква за 2019 г., се отличава автономията от 450 километра с едно зареждане. Новият модел, чийто първоначален обем на производство все още е неизвестен, ще започне да се произвежда в завода в немския град Бремен, в северозападната част на страната.   Немската компания, която все още не е разкрила цената на новия модел, иска да подготви до десет различни модели на електрически превозни средства в рамките на марката EQC до 2022 година, както обясни Дитер Зетше, главен изпълнителен директор на Мерцедес. Той се надява, че този нова гама от автомобили ще представлява между 15 и 25% от продажбите в рамките на седем години.   \"Електрическо задвижване е важен компонент на бъдещата мобилност\", каза той, добавяйки, че е заради това компанията реши да инвестира повече от един милиард долара в световното производство на батерии.   Така Mercedes се представя като конкурент на Tesla на пазара на електрически автомобили. В този сектор Даймлер възнамерява да измести американския производител, основан от Илон Мъск, който засега оглавява сектора.", "date": "2018.09.06", "title": "Mercedes предизвиква Тесла"}
{"url": "http://www.classa.bg/%D1%81%D0%B2%D1%8F%D1%82/item/386838-%D1%81%D1%83%D0%BF%D0%B5%D1%80%D0%B1%D0%B0%D0%BA%D1%82%D0%B5%D1%80%D0%B8%D1%8F,-%D1%83%D1%81%D1%82%D0%BE%D0%B9%D1%87%D0%B8%D0%B2%D0%B0-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8,-%D0%BA%D0%BE%D0%BB%D0%BE%D0%BD%D0%B8%D0%B7%D0%B8%D1%80%D0%B0-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D0%B2-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Страхотен патоген, потенциално фатален и устойчив на всички известни антибиотици, се е разпространил по болниците в света, показва изследване на екип от експерти от университета в Мелбърн (Австралия), информира официалният сайт тази институция. Изследването, публикувано на 3 септември в списание Nature Microbiology, се основава на анализа на проби, събрани в 78 лечебни заведения от 10 различни страни. Изследването открива наличието на вътреболничния микроб Staphylococcus Epidermidis (известен също като S. Epidermidis), който се появи през последните десетилетия и се разпространява в световен мащаб. „Бактерията обикновено колонизира кожата и не е задължително да доведе до инфекция, но у малък брой хора може да причини сериозни и инвазивни инфекции, които изискват сложни процедури на лечение\", каза Бен Хауден, старши автор на работата, пред ABC News Австралия. S. Epidermidis е роднина на резистентната към медикаменти \"супербактерия\" стафилококус ауреус, развила резистентност към повечето антибиотици, използвани за борба с тези инфекции. Тя може да представлява потенциално тежка и дори смъртоносна опасност за пациенти с отслабена имунна система, както и за тези, които се възстановяват от операция или имат медицински импланти, като катетри и изкуствени стави. Проучването показва, че болничните практики, включително неподходящо предписване на антибиотици в отделенията за интензивни грижи, \"може да са докарали еволюцията на този организъм, чиито заразяващ потенциал е подценен, но води до потенциално нелечими инфекции.\" \"Използването на все повече и повече антибиотици води до появата на нови бактерии резистентни към медикаментите\", заключава Науден и предупреждава: \"С всички бактерии, които се намират в болничната среда, ние импулсираме все по-устойчиви щамове\".", "date": "2018.09.06", "title": "Супербактерия, устойчива на всички антибиотици, колонизира болниците в целия свят"}
{"url": "http://www.classa.bg/%D1%81%D0%B2%D1%8F%D1%82/item/386839-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BD%D0%B5-%D1%81%D0%B5-%D0%B5-%D0%BF%D0%BE%D1%8F%D0%B2%D1%8F%D0%B2%D0%B0%D0%BB-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5-%D0%BD%D0%B0-15-%D0%B4%D0%BD%D0%B8", "text": "Лидерът на Северна Корея Ким Чен-ун не се явява публично в продължение на 15 дни, съобщиха от агенцията на Южна Корея Йонхап. Това \"изчезване\" в продължение на половин месец идва след интензивен период от дейности.   Според севернокорейските медии, между края на юни и началото на август, Ким посети около 30 икономически съоръжения, в опит да ускори усилията на правителството за икономическо развитие. На 21 август президентът посети фабрика за медицинско оборудване и присъства на погребението на бившия шеф на армията Ким Йонг-чун. От тази дата обаче медиите престанаха да отчитат дейността на своя лидер.   Този път публичното отсъствие на Ким Чен-ун привлича специално внимание, като се има предвид, че следващата неделя е седемдесетата годишнина от раждането на Северна Корея.   По-рано тази година, Ким изчезна от обществеността в продължение на 18 дни, преди да се срещне с делегация на южнокорейския президент Муун Джае-ин на 5 март и да декларира ангажимента си за ядрено разоръжаване, както и желанието да се срещне с президента на САЩ Доналд Тръмп. След това Ким отново изчезна за около 20 дни, преди да присъства на срещата с китайския президент Си Дзинпин в Пекин на 25 март", "date": "2018.09.06", "title": "Ким Чен-ун не се е появявал публично в продължение на 15 дни"}
{"url": "http://www.classa.bg/%D1%81%D0%B2%D1%8F%D1%82/item/386840-%D0%BA%D0%B0%D0%BA-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%82%D1%80%D1%83%D0%BF%D0%B0%D1%82-%D0%BE%D1%89%D0%B5-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-%D0%B7%D0%B0-%D1%81%D0%BC%D0%B5%D1%82%D0%BA%D0%B0-%D0%BD%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "\"Акциите стават механизъм на посредничество за финансова репресия\", казва анализаторът Макс Кайзер, като се позовава на факта, че в САЩ. приблизително 10% от населението притежава 80% от всички акции.   Банките успяха да натрупат пари в брой благодарение на централните банки, които успяха да извлекат пари от пенсионни фондове и спестовни сметки, като намалиха лихвените проценти с близки до нула стойности. Но вместо да заемат тези суми, банките \"плащат на акционерите си, увеличавайки нивото на дивидентите\".   Парите от пенсионни фондове и спестовни влогове \"са преместени от едно място на друго, чрез фискалния инженеринг на Федералния резерв, като камион, който събира боклука от едно място и го поставя в друго. Те иззеха стотици милиони, дори милиарди и ги прехвърлиха в банковите сметки на приятелите си \", обяснява Макс, давайки като пример милионерите Джейми Димон и Лойд Бланкфейн, които се възползваха от тази схема.   \"Банковата система на частичен резерв трансформира банките, така че, вместо да заемат внесените парични депозити и да правят разпределяне между лихвения процент и процента на депозита, те събраха всички пари и не отпускат заеми от тях, а печатат нови пари [...] и така, въпреки че паричното предлагане продължава да расте, паричната скорост продължава да пада до историческо дъно \", казва той.   От 2008 г. насам има разрастване на богатството и неравенството. \"Джеф Безос е печелил по 260 млн. долара на ден през 2018 г. Дали ги е печелил от спестовната си сметка с лихва от 0 или 0.4%? Не, защото богатството му е в акции и акциите се покачват благодарение на финансовата репресия \". \"Уорън Бъфет, сега също е много по- милиардер от преди десет години\".   Финансовата репресия работи добре също за медии като Fox News и MSNBC и за хората, които работят в тази област - те печелят по 20, 30 и 40 милиона долара на година, притежавайки много акции и икономическата репресия надува платната им, а пазарът на недвижими имоти в Ню Йорк, Сан Франциско или Лос Анджелис също преживява добър момент.   \"Това също може да обясни защо хората гласуват в полза на Брекзит или избират Тръмп на изборите\", казва Кайзер.   \"Те не разбират своята беда, но тези хора са финансово репресирани не само в спестяванията си, те дори не могат да спестяват, тъй като доходите им продължават да намаляват и са с вързани ръце\", добавя той.", "date": "2018.09.06", "title": "Как най-богатите трупат още богатство за сметка на другите"}
{"url": "http://www.classa.bg/%D1%81%D0%B2%D1%8F%D1%82/item/386841-%D0%BC%D0%BE%D1%81%D0%BA%D0%B2%D0%B0-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F%D1%82%D0%B0-%D1%81-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0", "text": "Конфронтацията и напрежението в отношенията между Москва и Вашингтон нараства, каза руският външен министър Сергей Лавров по програма Первий Канал на Русия.   Според руският външен министър, ако вземем под внимание \"интензивността на политическите страсти, интензивността на реториката сега излиза извън това, което доскоро бе считано за дипломатическо благоприличие, а следователно, разбира се, конфронтацията се увеличава.\"   По-специално, ръководителят на руската дипломация осъди американските действия в Украйна, предупреждавайки, че те увеличават риска от военна конфронтация, нещо \"абсолютно неприемливо\" за Русия.   Към боеприпасите и оръжията, и не само леките, която Вашингтон изпраща на Украйна, се присъединяват голям брой инструктори, пристигнали от САЩ, Канада и други западни страни, които вече са в страната.   Министърът на външните работи посочи, че Русия вече предприема мерки срещу представители на САЩ които насърчават русофобската реторика.   Въпреки това, изправен пред предизвикателството да се даде твърд отговор на антируските санкции, Лавров заяви, че \"винаги е по-добре десет години преговори, отколкото един ден война\".   Руският външен министър също обвини Вашингтон, че \"манипулира долара, както иска\" и го използва като лост на натиск, въпреки задълженията си като емитент на основната резервна валута в света.   Що се отнася до ситуацията в Сирия, министърът припомни обещанията на администрацията на Обама да осигури диференциация на така наречените умерени опозиционни от терористичните групи в арабската държава, нещо, което накрая \"не бе направено\".   Сега виждаме същото \"скрито желание\" от страна на Вашингтон за защита на терористичната група фронт Ал Нусра.", "date": "2018.09.06", "title": "Москва: \"Конфронтацията с Вашингтон се увеличава\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386831-%D0%B8%D0%B7%D0%BB%D1%8A%D0%B3%D0%B0-%D0%BB%D0%B8-%D0%B7%D0%B0%D0%BC-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B7%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D0%BD%D1%8C%D0%BE-%D1%81%D1%82%D0%B0%D0%B9%D0%BA%D0%BE%D0%B2", "text": "Собственикът на винпром „Карнобат“ Миньо Стайков не е задържан. Това научи Фрог нюз от източници близки до бизнесмена. Той е разговарял със свои колеги и приятели и е бил много учуден от съобщенията в медиите за негово задържане. По-рано в сряда заместник-главният прокурор Иван Гешев заяви на брифинг в Специализираната прокуратура: По моя информация собственикът на „Винпром Карнобат“ ООД Миньо Стайков е сред задържаните“. Думите на висшия магистрат са цитирани в медиите. По-нататък Гешев обяснява на журналистите, че има достатъчно доказателства за извършени закононарушения от Стайков и е много вероятно да му бъдат повдигнати обвинения. Е да, но се оказа, че заявеното от Иван Гешев за задържането на Стайков е 100% фалшива новина. Той ли е решил да манипулира обществото или някой е излъгал него? На място бил изратен шефът на Следствието Борислав Сарафов. „За да окаже методическа помощ“, казва Гешев. Той ли го е заблудил? Страшно е, когато обвинител на такава висока позиция борави с неистини. Как след това обществото ще има доверие в институцията, която то представлява? Защо главният прокурор Сотир Цацаров мълчи?  ", "date": "2018.09.06", "title": "Излъга ли зам.-главният прокурор Иван Гешев за задържането на Миньо Стайков?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386832-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B8%D1%8F-%D0%BD%D0%B0%D1%87%D0%B8%D0%BD-%D0%B7%D0%B0-%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D1%82%D1%8E%D1%82%D1%8E%D0%BD%D0%BE%D0%BF%D1%83%D1%88%D0%B5%D0%BD%D0%B5%D1%82%D0%BE-%D1%82%D0%B0%D0%BA%D1%81%D0%B0-%E2%80%9C%D1%80%D0%B0%D0%B7%D1%80%D0%B5%D1%88%D0%B5%D0%BD%D0%BE-%D1%82%D1%8E%D1%82%D1%8E%D0%BD%D0%BE%D0%BF%D1%83%D1%88%D0%B5%D0%BD%D0%B5%E2%80%9D-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0", "text": "Българската асоциация на заведенията внесе официални становища в Министерството на здравеопазването и в Народното събрание с предложение за промяна на текстовете в Закона за здравеопазването, които се отнасят до забраната за тютюнопушене в търговски обекти- барове, дискотеки, клубове и ресторанти. Предложението е всяко заведение да определи дали в помещенията ще бъде разрешено да се пуши или да не се пуши. Баровете, ресторантите или клубовете, които изберат да допуснат пушене на цигари, ще трябва да плащат допълнителна такса. Това ще бъде месечна или годишна вноска в специално обособен за целта държавен фонд. Всяко от заведенията което е заплатило съответната сума ще обозначава със специален стикер, че таксата е платена и клиентите имат възможност да пушат. Той ще се издава от държавата и ще бъде залепен на видимо място на витрините на заведението. Ако бъдат приети предложенията на Българската асоциация на заведенията в страната ще има прости и изпълними правила за тютюнопушене в закрити помещения. Ще бъдат премахнати корупционните практики и административната принуда, като в същото време ще се осигури не малък приход в държавния бюджет. Предложението е таксата да бъде годишна. Това ще бъде допълнителен и лесно събираем приход в държавната хазна, който ще замени една трудно приложима забрана. Със събраните средства, които ще бъдат от порядъка на милиони, могат да се подпомагат социално значими или здравни дейности в нашата страна. Какъв ще бъде механизма за изразходването на средствата ще определи Министерския съвет на Република България. Не на последно място, ако бъдат приети предложените забележки, ще се гарантира свободата на развитие на бизнеса, смятат от Българска асоциация на заведенията. Предложенията на Българската асоциация на заведенията включва също да не бъдат въвеждани санкции, които предвиждат спирането и преустановяването на дейността на заведения, запечатване на търговски обекти, въвеждането на прекомерно завишени размери на глоби и имуществени санкции за нарушаване на забраната за тютюнопушене. Предложенията в тази част целят превенция срещу корупционни и недобросъвестни практики. Законопроект за изменение и допълнение на Закона за здравето, в който се регламентират правилата за тютюнопушенето е внесен от Христиан Митев и група народни представители на 11 май 2018 г. В момента документът е предложен за обществено обсъждане и Българската асоциация на заведенията използва възможността, да представи своето становище.  ", "date": "2018.09.06", "title": "Ефективния начин за решаване на проблема с тютюнопушенето: Такса “Разрешено тютюнопушене” предлага Българската асоциация на заведенията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386833-6-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%E2%80%93-133-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На 6-и септември цяла България по традиция празнува обединяването на Княжество България и Източна Румелия . То се случва през есента на 1885 г. и е координирано от Българския таен централен революционен комитет (БТЦРК).     Съединението се извършва след бунтове в различни градове на Източна Румелия , последвани от военен преврат на 6 септември 1885, подкрепен от българския княз Александър I.     6 септември 1885 г. е забележителна дата в историята на България!  Изстрадалият ни народ отхвърли една несправедливост, наложена от Великите сили през юни 1878 г. Берлинският диктат осакати извоюваната с толкова кръв и страдание свобода. Този абсурден и престъпен международен акт стана причина за всички катаклизми на Балканите.     Сръбско-българската война, въстанията в Македония и Одринска Тракия, войните през 1912 и 1913 г., въвличането на балканските държави едни срещу други в Първата световна война  маркират само големите конфликти, в чиято основа са решенията на Берлинския конгрес да разпокъса един народ с хилядолетна история и култура. Съединението определи съдбата на България за години напред.  То беше подготвено от редица важни събития преди него – от българското Възраждане, от десетилетната борба за независима българска църква, от вековната борба за съхранение на език, традиции и обичаи на българите, от борбата за национално освобождение, от десетки въстания и Априлското въстание, което предшестваше Руско-Турската освободителна война. Съединението бе в началото на други последвали исторически събития, като Илинденско-Преображенското въстание, обявяването на независимостта на България на 22 септември 1908 г. и Балканската война от 1912-1913 г.  Всички тези събития бяха насочени към обединението на българите, към тяхното присъединяване към майка България. Съединението даде урок на великите сили, на държавите, които със своето влияние, със своята военна и икономическа мощ определят хода на историческото развитие. И този урок се състои в това, че  колкото и да са силни тези велики сили, те трябва да се съобразяват с малките народи, които искат своята свобода, независимост и обединение . Защото Берлинският договор с решенията си предопредели такова развитие в нашия регион, което създаваше конфликти и се пораждаха войни. Вследствие на неговите политически неадекватни решения беше разединена България, а в нашия регион последваха три войни – Сръбско-Българската от 1885, Балканската и Междусъюзническата война от 1913 г. Но  най-важното е, че в резултат на Съединението България стана по-силна политически, икономически и духовно . Гласът на България стана по-силен и нарасна влиянието ѝ при решаването на съдбата на Европа. България укрепна и с това, че тя привличаше нашите сънародници, останали под чуждо робство, имаше възможност да съдейства за тяхното освобождение.  Уроците на Съединението са актуални и днес.  Съединението стана, защото българският народ го искаше, защото българският народ наложи на политиците да работят за това Съединение. И  неслучайно дядо Вазов, който по най-точен начин чувстваше пулса на своя народ, каза, че Съединението е една от най-лесните революции, защото то беше победило вече в душите на хората . Един от големите уроци на Съединението е, че политиците и държавниците по онова време бяха на висотата на своя народ. Някои от тях имаха различни убеждения. Но неоспоримото им достойнство беше в това, че  пренебрегнаха личните си вражди и разногласия в името на важната национална цел – обединението на България , съединението на двете разпокъсани части.   ", "date": "2018.09.06", "title": "6 септември – 133 години от Съединението на България!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386834-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D1%8A%D1%82-%D1%81%D1%82%D0%B5%D1%84%D0%B0%D0%BD-14-%D0%BF%D1%8A%D1%82%D0%B8-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D1%82%D0%BE%D1%82%D0%BE-%D1%86%D1%8F%D0%BB%D0%B0%D1%82%D0%B0-%D0%BC%D1%83-%D0%B8%D1%81%D1%82%D0%BE%D1%80%D0%B8%D1%8F-%D0%B5-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D1%81%D0%BD%D0%B8%D0%BC%D0%BA%D0%B8", "text": "Πpeз 1990-тe гoдини pyмънcĸият мaтeмaтиĸ и иĸoнoмиcт Cтeфaн Maндeл нaмepи нaчин дa нaдxитpи лoтapиятa нa Pyмъния, Aвcтpaлия, Beлиĸoбpитaния и CAЩ. Toй пpивлeчe xиляди xopa, cпeчeли няĸoлĸo джaĸпoтa, a cлeд тoвa cтaнa oтшeлниĸ. Heгoвaтa иcтopия пyблиĸyвaха Тhе Нuѕtlе и kaldata.com.       „Aлгopитъмът зa пoдбop нa чиcлaтa\"     B ĸpaя нa 1960-тe млaдият иĸoнoмиcт тъpcи нaчин дa cвъpжe двaтa ĸpaя. Heгoвaтa зaплaтa в Pyмъния e e oĸoлo $88 и c тeзи пapи тoй нe мoжe дa изxpaни жeнa cи и двeтe cи дeцa. Πoдoбнo нa мнoгo дpyги, Maндeл peшaвa дa cпeчeли oт тoтoтo. Toй в пpoдължeниe нa няĸoлĸo гoдини в нaй-гoлeми пoдpoбнocти изyчaвa и изcлeдвa тeopиятa нa вepoятнocттa и в ĸpaйнa cмeтĸa paзpaбoтвa aлгopитъм зa пoдбop нa чиcлaтa, ĸoйтo нapичa „ĸoмбинaтopнa ĸoндeнзaция\". Maтeмaтиĸът зaявявa, чe мoжe cъвceм тoчнo дa пpeдcĸaжe 5 oт 6-тe пeчeливши чиcлa. Toзи aлгopитъм нaмaлявa бpoят нa пoтeнциaлнo пeчeлившитe ĸoмбинaции oт милиoни дo oĸoлo xилядa. Зaeднo c пpиятeлитe cи тoй пoпълвa ĸoмбинaциитe и чaĸa тeглeнeтo нa тиpaжa. B ĸpaйнa cмeтĸa мaтeмaтиĸът пeчeли 78 783 pyмънcĸи лeи или oĸoлo $19,3 xиляди. Cлeд ĸaтo пoĸpивa вcичĸитe cи paзxoди и дaвa дялoвeтe нa пpиятeлитe cи, yчacтвaли в ĸoмбинaциятa, мy ocтaвaт oĸoлo $4000. Toвa e дocтaтъчнo зa дa ce пoдĸyпят чинoвницитe и тoй бягa oт Pyмъния.    Toтo cиндиĸaтът    Maндeл ce нacтaнявa в Aвcтpaлия. Taм ce ceщa, ĸaĸ мoжe дa cпeчeли мecтния джaĸпoт. Peшeниeтo e cъвceм лecнo: тpябвa дa ce пoпълнят фишoвeтe cъc вcичĸи ĸoмбинaции. B aвcтpaлийcĸoтo тoтo пeчeли ĸoмбинaциятa oт шecт чиcлa oт 1 дo 54 или игpaтa 6 oт 54. Πoзвoлeнo e фишoвeтe дa ce пoпълвaт или paзпeчaтвaт вĸъщи, a пocлe дa ce зaплaтят в няĸoй тoтo пyнĸт. Πpeз тeзи гoдини, aĸo ce зaĸyпи caмo пo eдин билeт зa вcяĸa възмoжнa ĸoмбинaция, тo гoлямaтa нaгpaдa cъc cигypнocт щe бъдe cпeчeлeнa, a пeчaлбaтa в ĸpaйнa cмeтĸa щe бъдe eднa мнoгo пpиличнa cyмa, дopи и cлeд ĸaтo ce пpиcпaднaт вcичĸи paзxoди. Зa eднa-двe гoдини тoй ycпявa дa yбeди cтoтинa дyши дa oбeдинят пapитe cи и дa oбpaзyвaт тoтo-cиндиĸaт. Maндeл aвтoмaтизиpa paзпeчaтвaнeтo нa фишoвeтe. Πocтaвя мнoжecтвo ĸoмпютpи и пpинтepи в eднa cтaя и opгaнизиpa paзпeчaтвaнeтo нa фишoвeтe c нeoбxoдимитe ĸoмбинaции. „Cиндиĸaтът\" тъpпeливo изчaĸaл ĸoгaтo джaĸпoтът знaчитeлнo пpeвиши oбщaтa цeнa нa вcичĸи ĸoмбинaции и cлeд тoвa paзпeчaтвa фишoвeтe. Taĸa нapeчeният cиндиĸaт cпeчeлвa 12 тoтo игpи c джaĸпoти в paзлични peгиoни нa Aвcтpaлия и Beлиĸoбpитaния. Mнoгoĸpaтнитe, пpи тoвa гoлeми пeчaлби, пpивличaт внимaниeтo нa aвcтpaлийcĸитe влacти. B нaчaлoтo тe зaбpaнявaт дa бъдaт пpиeмaни paзпeчaтaни нa пpинтep фишoвe, a cлeд тoвa и пycĸaнeтo нa мнoгo фишoвe oт eдин и cъщ чoвeĸ.       Eдин тoн пeчeливши фишoвe    Maндeл нaмиpa xopa cъc cxoдни идeи и в CAЩ и peшaвa дa cпeчeли гoлeмия джaĸпoт нa Bиpджиния. Taм тpябвa дa ce избиpaт чиcлa oт 1 дo 44. „Caмo\" 7 055 052 ĸoмбинaции. Maтeмaтиĸът cъздaвa тpъcт, в ĸoйтo нaд 2500 дyши инвecтиpaт пo $3000. Taĸa тoй cъбиpa нaд $9 милиoнa. B гoлям cĸлaд в Meлбъpн инcтaлиpa 30 ĸoмпютъpa и 12 лaзepни пpинтepa. Maндeл нaeмa 16 дyши, ĸoитo пeчaтaт 7-мeтpoвитe лиcтoвe c фишoвe, нa ĸoитo ca oтбeлязaни вcичĸи ĸoмбинaции. Bcичĸo тoвa oтнeмa 3 мeceцa. Cлeд тoвa тoзи тoн xapтия e изпpaтeн в CAЩ, ĸaтo тpaнcпopтът cтpyвa $60 000. Ha 12 фeвpyapи 1992 гoдинa джaĸпoтът във Bиpджиния, ĸъдeтo ĸaĸтo нa мнoгo дpyги мecтa тaзи тoтo игpa ce нapичa лoтapия, дocтигa $27 милиoнa. Cпeциaлнo избpaният ĸoopдинaтop в CAЩ opгaнизиpa eĸип oт 25 ĸypиepa. Caмo зa двa дни, пpeдвapитeлнo paзпeчaтaнитe вcичĸи ĸoмбинaции нa тoтo игpaтa ca пycнaти в 125 тoтo пyнĸтa. Ho eдин oт тяx нe ycпявa дa oбpaбoти вcичĸи билeти. B ĸpaйнa cмeтĸa ca пycнaти 78% oт вcичĸи възмoжни ĸoмбинaции. Teглeнeтo нa тиpaжa e нa 18 фeвpyapи и изтeглeнaтa ĸoмбинaция e cpeд peгиcтpиpaнитe фишoвe. Eĸипът нa Maндeл пeчeли $27 милиoнa, ĸaĸтo и дoпълнитeлни бoнycи в paзмep нa $900 xиляди.    Чeтиpи гoдини cъдeбни дeлa     Bлacтитe тълĸyвaт дeйcтвиятa нa Maндeл ĸaтo oпит зa измaмa нa лoтapийнaтa cиcтeмa. Toй зacтaвa в цeнтъpa нa cъдeбнo дeлo, в ĸoeтo yчacтвaт 14 aгeнции oт paзлични дъpжaви, вĸлючитeлнo ЦPУ и ФБP. B ĸpaйнa cмeтĸa, нитo мaтeмaтиĸът, нитo нeгoвият тpъcт ca пpизнaти зa винoвни в ĸaĸвoтo и дa билo нapyшeниe нa зaĸoнитe. Oт Bиpджиния Maндeл пeчeли зa ceбe cи мaлĸo нaд $1 милиoн. Ho xapчи и ce oтнacя твъpдe нepaзyмнo c тeзи пapи и пpeз 1995 гoдинa oбявявa фaлит. Eднa oт нeгoвитe нaй-нeyдaчни инвecтиции зaвъpшвa c 20 мeceцa зaтвop в Изpaeл. Kъм днeшeн дeн мaтeмaтиĸът e „пeнcиoнep\". Toй живee в тpoпичecĸия ocтpoв Baнyaтyм близo дo бpeгoвeтe нa Aвcтpaлия. Cлeд нeгoвитe пoбeди, пoвeчeтo дъpжaви oт цeлия cвят зaбpaнявaт тeзи и пoдoбнитe нa тeзи нaчини зa пeчaлбa. Maндeл тaĸa и нe paзĸpивa cвoя „aлгopитъм зa пoдбop нa чиcлaтa\".", "date": "2018.09.06", "title": "Математикът Стефан 14 пъти спечели от тото! Цялата му история е невероятна (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386835-k%D0%B0%D0%BA-%D0%B8-%D0%B7%D0%B0%D1%89%D0%BE-%D0%B4%D0%B0-%D1%81%D0%B8-%D0%B7%D0%B0%D1%81%D0%BD%D0%B5%D0%BC%D0%B5%D0%BC-%D0%B4%D0%BE%D0%BC%D0%B0%D1%88%D0%BD%D0%BE-%D0%BF%D0%BE%D1%80%D0%BD%D0%BE", "text": "Ако с вашия любим сте решили да си заснемете интимно видео, то първо прочетете следващите редове, за да разберете как е най-добре това да се случи. Като за начало правило номер едно е - поставете парола на видеото, ако устройството позволява. Никога не знаете в чии ръце може да попадне записът.    Мъжете, както и жените, се нуждаят от постоянно разнообразие в интимната сфера. И е по-добре да търсите виртуално разнообразие, а не истинско. Погледнете нашето кратко ръководство как това нещо да се превърне в истинско приятно и палаво преживяване, което ще ви достави само положителни емоции, както на вас, така и на половинката ви. Камера е важна!  Първо, ще ви е необходимо предварително обучение. Намерете статив за фотоапарата/камерата. Винаги може да използвате и масата, но така камерата ще е много ниско. Все пак, със статив, можете да регулирате височината на рамката и нейната позиция. Ако заснемете видеото с камерата на телефона, то качеството на картината няма да е особено добро и едва ли ще ви хареса, когато гледате видеото на компютъра или телевизора.  Добре е да изберете  подходящо място , вместо да хващате картината от баба или стария килим в хола.  Ключът към успеха на всеки филм са  репетициите . Дори и за домашните видеозаписи не пренебрегвайте това правило: предварително изберете ъглите, които показват тялото ви от най-изгодната страна. Ако се снимате от ниско например, нищо чудно да се видите с двойна брадичка или 10 кг. отгоре. Ако ще правите видеото си на закрито, то трябва да има много  светлина,  за предпочитане естествена. Естествената светлина обаче понякога крие опасността наречена \"любопитни съседи\", тъй че внимавайте. Станете сценаристи, а не само актьори! След командата \"Действие\" не трябва да се втурвате в ръцете на другия. Измислете си някакъв сюжет, а защо не и допълнителни атрибути - маски, мигли, бельо или белезници. Добре е да не гледате към камерата.  Основното нещо - не бъдете прекалено критични към себе си. Малко вероятно е от първия път да се получи нещо страхотно, което да е на ниво с професионалните клипове, които сте виждали. Просто се отпуснете и се опитайте преди всичко да се забавлявате.", "date": "2018.09.06", "title": "Kак и защо да си заснемем домашно порно?"}
{"url": "http://www.classa.bg/%D1%81%D0%B2%D1%8F%D1%82/item/386836-%D0%B7%D0%B0%D1%81%D0%BD%D0%B5%D1%85%D0%B0-%D1%80%D1%8F%D0%B4%D1%8A%D0%BA-%D0%BE%D0%B1%D0%B5%D0%BA%D1%82-%D0%BD%D0%B0%D0%B4-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%B0%D1%80%D0%BE%D0%BB%D0%B8%D0%BD%D0%B0", "text": "Странният обект, наблюдаван в небесата в Северна Каролина (САЩ), породи спекулации дали е НЛО или таен военен експеримент.   Предметът беше открит на 18 август, на югозапад от град Шарлот, от гражданин на име Джейвън Хил, докато карал колата си. Този жител на Северна Каролина заснемал буйни облаци, за да изпрати снимките на съпругата си, когато забелязал правоъгълна формация със светлини около нея.   \"Аз си казах: Боже мой, какво е това? И се опитах да направя колкото се може повече снимки, докато продължавах да ходя\", каза той пред The Charlotte Observer. \"Бях обезпокоен за моята сигурност, дотогава не вярвах в НЛО \", спомня си Хил. Неговият приятел Брандън Кларк също публикува снимка, теоретично на същия мистериозен обект, получена от същия ъгъл.   Северна Каролина е един от десетте щата с най-високи нотификации за наблюдения на НЛО. В същото време тази територия подслонява различни военни бази, сред които Форт Браг, Поп Фийлд и Лагер Лам.   Няколко следователи вярват, че НЛО, за които се твърди, че са наблюдавани в района, всъщност са тайни военни самолети.   Формата на това НЛО обаче предполага, че може да е просто отражение от мобилен телефон на предното стъкло на автомобила.   Няколко устройства Samsung Galaxy, като например 8, 9 и Note 8, имат функцията за осветяване на ръба, за да позволят на потребителите да видят, че имат уведомления.   Осветлението може да бъде виолетово, подобно на светлината на забелязания мистериозен обект.", "date": "2018.09.06", "title": "Заснеха рядък обект над Северна Каролина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386827-%D0%B2%D1%8A%D0%B7%D0%BF%D0%BE%D0%BC%D0%B8%D0%BD%D0%B0%D0%BD%D0%B8%D0%B5-%D0%BD%D0%B0-%D1%87%D1%83%D0%B4%D0%BE%D1%82%D0%BE-%D0%B2-%D0%BA%D0%BE%D0%BB%D0%BE%D1%81%D0%B0,-%D0%BA%D0%BE%D0%B5%D1%82%D0%BE-%D0%B5-%D0%BE%D1%82-%D0%B0%D1%80%D1%85%D0%B8%D1%81%D1%82%D1%80%D0%B0%D1%82%D0%B8%D0%B3%D0%B0-%D0%BC%D0%B8%D1%85%D0%B0%D0%B8%D0%BB", "text": "  Началниче на небесните воинства, ние, недостойните винаги те молим да ни оградиш с молитвите си под покрова на твоята невеществена слава, като запазваш нас, които коленопреклонно молим и зовем: избави ни от беди, защото си чиноначалник на вишните сили.   Архистратиже Божий, служителю на Божествената слава, началниче на ангелите и наставниче на хората, проси полезното за нас и велика милост, като архистратиг на безплътните.       Колоса (Colossae, Колоссы) е древен град в югозападната част на Фригия, близо до Лаодикия и Йерапол (днешна Турция). В него в най-ранните християнски години е звучала проповедта на светите Благовестници Йоан Богослов, Филип и Вартоломей, а през 60-те години св. апостол Павел е написал едно от посланията си -  . , които били обърнати в християнството от свети  , пострадали за Христа от гърците езичници в град Колоса по време на царуването на император Нерон.     През десетата година от царуването на император Нерон (64 г. след Христос) градът е бил разрушен от земетресение. След време бил отново издигнат, но никога не достигнал своята предишна слава. По-късно е носил името Хона (рус. Хоназ, Хоны). Днес Колоса е малко населено място. Развалините на древния град се намират в подножието на планината Хонас. В дневни времена в Колоса е съществувал храм на св. архистратиг Михаил, построен над целебен извор в знак на благодарност за изцеление при ходатайството на св. архистратиг Михаил.  ", "date": "2018.09.06", "title": "Възпоминание на чудото в Колоса, което е от Архистратига Михаил"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386828-6-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 3761 г. пр.н.е. е поставен първият ден на Еврейския календар.    През 775 г. пр.н.е. в Китай е регистрирано за първи път слънчево затъмнение.    През 1492 г. флотилията на мореплавателя Христофор Колумб напуска остров Ла Гомера (Канарски острови) и се отправя на запад; по-късно синът му Ернандо Колон приема, че това е началната дата на прехода през океана, довел до откриването на Америка.    През 1522 г. „Витория\", един от оцелелите кораби от експедицията на Фернандо Магелан, се завръща в Сан Лукар де Барамеда (Испания) и става първият кораб, обиколил света.    През 1883 г. княз Александър Батенберг възстановява Търновската конституция, отнета от него 2 години по-рано.    През 1885 г. Съединението на България - през нощта срещу 6 септември военни части, командвани от Данаил Николаев, установяват контрол над Пловдив и отстраняват правителството и главния управител на Източна Румелия Гаврил Кръстевич (стар стил).    През 1901 г. в Бъфало (Ню Йорк) е извършен атентат срещу президента на САЩ Уилям Маккинли, в резултат на което той умира 8 дни по-късно.    През 1915 г. е изпробван първият прототип на танк, предназначен за британската армия.    През 1940 г. румънският крал Карол II абдикира в полза на сина си Михай I.    През 1941 г. Сталин издава заповед за разстрел на 170 политически затворници, сред които е и Кръстьо Раковски.    През 1944 г. по време на Втората световна война настъпва поврат в участието на Царство България във войната - правителството взема решение за скъсване на дипломатическите отношения с Германия, Италия, Хърватия и Словакия, освобождава политическите затворници и премахва ограниченията върху българските евреи.    През 1959 г. в Народна република България се провежда автомобилно рали за първи път.    През 1968 г. Суазиленд получава национална независимост от Великобритания.    През 1974 г. е открита новата Централна гара „София\".    През 1991 г. Ленинград е преименуван на Санкт Петербург.    През 1997 г. екип от астрономи открива Калибан - естествен спътник на Уран.    През 1997 г. се състои погребението на трагично загиналата принцеса Даяна.    През 2000 г. в централата на ООН в Ню Йорк с участието на 150 държавни глави и други високопоставени политици започва най-голямата световна среща на върха, наречена Среща на хилядолетието.    През 2005 г. Калифорния става първият щат на САЩ, който легализира еднополовия брак.    ", "date": "2018.09.06", "title": "6 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386829-%D0%B7%D0%BD%D0%B0%D1%8F%D1%82-%D0%BB%D0%B8-%D0%B2-%D0%B3%D0%B5%D1%80%D0%B1-%D0%B7%D0%BD%D0%B0%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%B0%D0%B7%D0%B8-%D0%B4%D1%83%D0%BC%D0%B0", "text": "Историята с министерските оставки след катастрофата край Своге показа по съвсем недвусмислен начин как в ГЕРБ интерпретират думата \"отговорност\". Явно там използват някакъв собствен тълковен речник.           Както и да завърши историята с министерските оставки, все ще е зле. Отзад винаги ще наднича една информация от миналата седмица: когато научили за катастрофата край Своге, в ГЕРБ твърдо се обявили против евентуални министерски оставки. Преобладавало убеждението, че щом някой подава оставка, значи приема, че има вина. А това било изключено. Откакто стана ясно как са протекли дебатите в парламентарната група, приключи и усещането за съдбовност на момента. Едва ли има значение дали някой ще остане министър или не, след като целият елит, който го е издигнал, не умее да борави с думата \"отговорност\". Дори я подменя с думата \"вина\", като че ли е някакъв съд.   На езика на ГЕРБ   В случая с катастрофата, отнела живота на 17 души, става дума именно за отговорност. Както и за това, че тя се носи от човека, застанал най-високо. Министрите са тези, които не са си подбрали добре подчинените, а после не са следили как тези подчинени проверяват другите под тях. Резултатът: необичайно хлъзгав асфалт, път без достатъчно знаци, неокастрена растителност, която допълнително възпрепятства видимостта, мантинела, която няма да удържи и дете, закон, който позволява да се пътува без предпазен колан... Много наблюдатели твърдят, че това е резултат от лошо строителство, извършено в условията на корупция, но тук ще заложим на едно друго предположение - че става дума за министерства, чиито десетки звена са проспали десетки нередности, довели до смърт. И че тъкмо министрите са назначили началниците на тези звена, а после не са ги контролирали. Според тълковния речник на БАН, \"отговорност\" означава преди всичко \"задължението на човек да отговаря за действията и постъпките си, за действията и постъпките на други лица, за сигурността на хора, материали и др.\". Второто значение на тази дума е \"съзнание за съвестно изпълнение на обществени, служебни и други задължения\". Налага се да припомним всичко това, защото парламентарната група на ГЕРБ очевидно използва някакъв друг тълковен речник. Или си е написала собствен, в който носенето на отговорност се разглежда не като елемент от обществения договор, а едва ли не като немислим акт на публично самоубийство. Нека доуточним: по света има и други политици, които отказват да подадат оставка дори и когато бездействието им е довело до смърт. В този смисъл, ако ГЕРБ реши да опази тримата си министри, в този избор няма да има нищо уникално. Уникалното е в друго: че политическият елит по принцип отхвърля понятието \"отговорност\". Не разбира значението му, не го припознава като част от длъжностната характеристика, а накрая дори препоръчва публичния отказ от императивите, които са го създали. Да отговаряш за постъпките на други хора? Да отговаряш за сигурността на трети лица? Да имаш съзнанието, че изпълняваш съвестно задълженията си? Ето три ключови изисквания към министерския пост, които ГЕРБ в момента отхвърля като неприсъщи.   Нищо ново всъщност   Не може да се каже, че това поведение на ГЕРБ е изненадващо, тъй като до този момент трите правителства на Борисов са дали достатъчно примери за това как не се поема отговорност за трагедии, причинени от нехайство или заради корупция. Обичайно за ГЕРБ е не поведението, продиктувано от чувство за дълг, а онова, което е разпоредено от лидера. Оставката на бившия министър на правосъдието Христо Иванов е единственият случай, който излиза от тази парадигма. А цялото последвало поведение на премиера показа дълбоко неразбиране на мотивите, стояли някога зад тази оставка. Показа и непоносимост към проявите на чест, достойнство и отговорност, съобразени с висотата на поста. В този смисъл е излишно да се търси някакво разцепление в ГЕРБ: премиерът искал да получи оставките на трима министри, но парламентарната група не била готова да се съобрази с желанието му. Вътре в ГЕРБ никога не е съществувало ценностно противопоставяне. И по нищо не личи, че днес е моментът то да се прояви.", "date": "2018.09.06", "title": "Знаят ли в ГЕРБ значението на тази дума?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386830-%D1%86%D0%B5%D0%BD%D0%BD%D0%B8-%D0%BB%D0%B8-%D1%81%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8", "text": "Спомняте ли си 6 април 2001 г. - деня, в който Царят произнесе прословутата реч за 800-те дни от моравата в парка \"Врана\"? Кой ли можеше да предположи тогава, че Симеон Сакскобургготски ще бъде обявен за неправомерен владелец на бащиния си дом? Кой би си помислил, че наследникът на последния български цар ще заведе имотно дело срещу родината си пред Съда в Страсбург? Кой си спомня, че на въпроса дали има имуществени претенции към България Симеон отговаряше:       Кой можеше да прогнозира, че делата срещу Сакскобургготски ще се водят от 3 правителства, начело на които стои бившият му бодигард Бойко Борисов? А че едно цяло ново поколение българи ще се роди, ще отрасне и ще навърши пълнолетие, преди въпросът за дворците и горите на Симеон да бъде решен? Драмата около собствеността на т.нар. царски имоти е кутия на Пандора, която не може да бъде затворена вече 20 години и която създава сериозно политическо напрежение за всяко следващо правителство. Сакскобургготски (81 г.) протестира срещу \" \" по делата за имотите и предупреждава, че е \"грозно да го принудят към второ изгнание в една демократична България\". Мобилизирани са и повечето бивши министри от кабинета на НДСВ, които имат план да привлекат подкрепа от дипломати и чуждестранни лица за оказване на натиск върху правителството за приключване на спора. На пръв поглед изглежда, че протестът му има право. Царските имоти са конфискувани скоро след извършването на държавния преврат от 9 септември 1944, две години след разстрела на регентите, сред които - принц Кирил. Конфискацията става в момент, в който засегнатите наследници вече са напуснали България и нямат възможност да защитят правата си - това са 40-годишната вдовица на цар Борис III царица Йоанна и непълнолетните й деца Симеон (на 10 г.) и Мария-Луиза (на 14 г.). Обществено известен факт е, че дворецът \"Врана\" е бил личната резиденция на царското семейство, строен по време на Фердинанд. Това е родният дом на престолонаследника. Там е бил препогребан и цар Борис III, преди вторият му гроб да бъде осквернен, а параклисът - унищожен през първите години на комунистическата власт. От 2001 г. Симеон Сакскобургготски живее в по-малката вила в комплекса, в чийто основен ремонт и реконструкция влага над 1 милион лева. Стопанисваните дотогава от Столична община имоти във \"Врана\" са в тежко състояние:  с пробити и съборени покриви, паднали греди, изгнила подова конструкция между етажите, наводнен сутерен, с изпочупени витрини и гипсови корнизи, прекъсната ел.инсталация, хлебарки, въшки и влага в мазето  (по описание на свидетели по делото). Това е състоянието, в което държавата и общината са допуснали да изпадне един национален паметник на културата на входа на София. Неадекватната политика и небрежност към историческото наследство явно не се дължат само на липсата на средства, доколкото продължават да се мултиплицират и до днес (пр. състоянието на Царските конюшни).     Главният проблем е в това, че бившият премиер така и не успява да докаже пред съда по безспорен начин, с писмени доказателства, че имоти като \"Врана\" са купувани със собствени средства на баща му или дядо му. Не успява и да докаже, че царете са ги придобивали по давност през десетилетията на \"явно, спокойно и необезпокоявано владение\". Съдът признава само собствеността на Интендантството на цивилната листа на Н.В. Царя на българите, а то според тълкувателно решение на ВКС е държавна, а не частна институция. Добре - казват защитниците на Сакскобургготски - но ако имотите на Фердинанд и Борис са били поначало държавна собственост, защо през 1947 г. се приема нарочен закон за одържавяването им? И защо към него е прикрепен опис, в който се прави разлика между \"изцяло държавни имоти\", \"смесена собственост\" и \"изцяло лични имоти на царското семейство\"?  Отговорът се крие в контекста на времето - монархията току-що е отменена с (фалшифициран) референдум, голяма част от стария политически, военен и културен елит е ликвидиран, изселен, арестуван или следен, но страхът на \"народната власт\" от реванш не е отминал. Така се стига до приемането на Закона за обявяване държавна собственост на имотите на семействата на бившите царе Фердинанд и Борис и на техните наследници (ЗОДСИС). Това не е нищо повече от политически акт, мотивиран от опита на ОФ и БКП да прекъснат всички потенциални възможности за връщане на престолонаследника. Списъкът на трите групи имоти, макар и одобрен от Народното събрание, не е легитимен документ за доказване на собственост. През 1998 г. КС обяви за противоконституционен ЗОДСИС, като прие единодушно, че конфискацията е нарушила правото на собственост, наложена е принудително, без обезщетение, на базата на произхода и общественото положение на засегнатите. Актът на КС обаче действа само занапред - това, което е обявено за държавна собственост, остава държавна собственост. За да може Симеон Сакскобургготски да получи обратно някои от конфискуваните имоти, трябва да го направи на базата на ново законово основание.  А такова основание липсва в съществуващото законодателство - онзи ЗОДСИС от 1947 г. не е отменен до ден-днешен. Нито едно правителство или парламентарно мнозинство, включително по време на кабинета \"Сакскобургготски\", не е предложило за гласуване специален реституционен закон за царските имоти. Защо? Защото не може да се гласува специален закон за конкретно лице, независимо кой е човекът и каква обществена позиция заемат, смятат царските правни съветници. Затова Сакскобургготски започва да си връща имотите не с единен акт на централната власт, а с множество решения на втория административен ешелон - областни управители или кметове, които по силата на временни служебни задължения се разпореждат с именията. От 1999 г. насам наследниците на цар Борис III успяват да придобие актове за собственост върху къщата на леля си княгиня Евдокия в София (впоследствие продадена и разрушена), къща в село Баня, комплекса \"Саръгьол\", именията \"Врана\", \"Бистрица\" и \"Ситняково\", и около 1650 хектара гори в Рила. Четири от имотите са прехвърлени между 2002-2004 г. с решения на областни управители, назначени от самия Симеон Сакскобургготски в качеството му на министър-председател.  Този сериен етичен конфликт на интереси беше една от причините, довели до трудно поправимите щети върху общественото доверие в Царя, които не са забравени и днес. Закономерно, след разпада на НДСВ няма нито една голяма партия, готова да пожертва собствения си политически рейтинг и да се споразумее със Сакскобургготски извън съда. През декември 2009 г. парламентът отне безсрочно правото на Симеон и Мария-Луиза да се разпореждат с върнатите имоти до изясняването на собствеността им, а през 2011 г. МРРБ започна да води дела за отмяна на актовете за собственост, които засега царските наследници губят едно след друго. В момента бившият премиер и сестра му водят дело срещу България за нарушени човешки права пред  . Процесът все още не е приключил, но какъвто и да е резултатът, той ще има критични политически последици и за двете страни. Победата за всяка от страните ще е пирова. Изясняването на спора за собствеността на царските имоти по съдебен път е задължително, колкото и неприятно да е за страните. То обаче не е решение на базовия политически въпрос: какво отношение има България към наследството на последния си цар. Големият проблем на Симеон Сакскобургготски е, че обществен кредит на доверие от преди 6 април 2001 г. беше изчерпан до критично ниски нива след 8-те му години в активната българска политика. Една част от лоялните му симпатизанти се изчерпаха по поколенчески причини, други се отрекоха от него, след като станаха жертва на собствените си политически илюзии, инвестирани на сляпо в НДСВ. Затова комуникацията му с публиката и призивите за разбиране срещат толкова големи препятствия през 2018. Още по-неуспешни са и агресивните опити на говорителите му да внушат, че Борисов - \"онзи, когото Царят направи човек\" (по Вл. Каролев) - има морален дълг да спре делата и да подари дворците на някогашния си политически ментор.  И все пак, цялата културна, историческа, архитектурна и обществена ценност на двореца \"Врана\" произлиза от царското семейство - не от комунистическите ръководители Георги Димитров, Васил Коларов и Вълко Червенков, които се настаняват в него през 40-те години, не от УБО на Държавна сигурност, което го стопанисва до упадъка му в края на тоталитарния режим.     През последните 18 години \"Врана\" е постоянният адрес на Симеон Сакскобургготски, тук посреща гостите си, тук се намират последните му връзки към монархическия произход. Владението на двореца (с или без законен нотариален акт) е доста важен елемент за собствения му политически актив, но преди всичко е символ на родовата му идентичност. Няма по-силен мотиватор от този. Сакскобургготски има всички причини да се съмнява, че който и да е държавен чиновник би вложил същото внимание към детайла, каквото е вложил той във възстановяването на бащиния си дом. Крайните варианти за изход от ситуацията са два - 1) съдът признава претенциите за частна собственост и принуждава държавата да плати обезщетение за 7-годишния мораториум върху царските имоти, 2) съдът признава всички имоти за държавна собственост и дава право на МРРБ да покани Сакскобургготски да напусне \"Врана\", след като му възстанови парите за основния ремонт. Всяка от тези опции е нежелателна за една от двете страни, а и сама по себе си, не е гаранция за защитата на обществения интерес.  Важният въпрос е дали обществото е готово да се грижи като добросъвестен собственик за имотите, останали в наследство от цар Борис III - т.е. готова ли е държавата да отделя по няколко милиона лева на година за ремонт, реставрация и внимателна поддръжка на сградния фонд на бившата монархия, както подобава на исторически паметници от национално значение. Ако отговорът е положителен, то пожизненият достъп на Симеон Сакскобургготски може да се превърне в добавена стойност - било то срещу символично заплащане или със споразумение за прихващане от сумата, вложена от него за ремонт. Подобно решение ще е силно непопулярно, но заслужава да бъде обмислено, ако съдът признае собствеността на държавата окончателно. В този случай, би трябвало да бъде въведена пълна забрана за смяна на собствеността, прехвърляне по давност или \"заменки\" с части от имотите, а инвестициите за поддръжка да се подкрепят с дарителски фондове и приходи от продажба на билети за посетители - така както се прави с повечето стари дворци и аристократични имения в Европа. От друга страна, ако съвременното поколение реши, че не дължи нищо повече на наследниците на Кобургите и няма полза от поддържането в изряден вид на имуществото на последната монархическа династия, то целият спор за собствеността му е бил загуба на време. Ако сградите продължат да се рушат, скоро няма да остане смисъл от съществуването им, а конспиративните теории за интерес на \"добре облечени бизнесмени\" от придобиването на терените може да се окажат по-близки до реалността, отколкото ни се иска.", "date": "2018.09.06", "title": "Ценни ли са Царските имоти?"}
{"url": "http://www.classa.bg/%D1%81%D0%B2%D1%8F%D1%82/item/386823-%D1%81%D1%82%D1%80%D1%8F%D1%81%D0%BA%D0%B0%D1%89%D0%B8-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F-%D0%B7%D0%B0-%D1%82%D1%80%D1%8A%D0%BC%D0%BF", "text": "Белият дом е в състояние на постоянна нервна криза, а сътрудници на Тръмп казват, че този човек е напълно извън контрол - това са само две от стряскащите твърдения в книгата  на Боб Удуърд, разкрил аферата \"Уотъргейт\".             Новата книга на реномирания разследващ журналист Боб Удуърд, който през 1970-те години участва в разкриването на аферата „Уотъргейт\", още не е излязла на книжния пазар, но вече предизвиква разгорещени дебати. Откъси от книгата бяха публикувани във „Вашингтон пост\" - и дори само тези пасажи рисуват една силно смущаваща картина за случващото се в Белия дом под ръководството на Доналд Тръмп.   \"Умственият му капацитет е като на петокласник\"   Удуърд не посочва източниците си, но твърди, че е водил многобройни разговори със сегашни и бивши сътрудници на Тръмп. Според автора, сътрудниците на президента през цялото време се опитват да държат шефа си под контрол и игнорират много от неговите указания. Тъй като Тръмп непрекъснато притиска сътрудниците си да вършат неща, които биха предизвикали тежки конфликти, те просто се виждат принудени да не изпълняват нарежданията му, твърди Удуърд и пише, че Белият дом е в състояние на постоянна „нервна криза\". Според един от събеседниците, през януари президентът се обърнал към Съвета за национална сигурност с въпроса защо САЩ трябва да поддържат скъпоструващо военно присъствие на Корейския полуостров. „Там сме, за да предотвратим Трета световна война\", отговорил му министърът на отбраната Джим Матис. Според Удуърд, след тази среща Матис казал, че умственият капацитет на Тръмп бил като „на петокласник или шестокласник\". Авторът твърди, че сътрудниците на президента не само игнорират някои от нарежданията му, но отчасти дори ги саботират. Така например бившият икономически съветник на президента Гари Коун се погрижил едно такова нареждане просто да изчезне от писалището на Тръмп. Според източниците на Удуърд, ако това нареждане беше влязло в сила, търговското споразумение между САЩ и Южна Корея щеше да се окаже отменено. Удуърд твърди още, че част от министрите изпитват към шефа си единствено презрение. Шефът на президентския кабинет Джон Кели дори казал пред колеги, че Тръмп е „идиот\". „Изобщо нямам представа какво правим тук. Това е най-лошата работа, която някога съм имал\", добавил Кели. Според него било безсмислено да се опитваш да убедиш президента в каквото и да било, той просто бил „извън контрол\". \"Работилницата на дявола\"   Според оценката на предшественика на Кели - Рейнс Прибъс, спалнята на президента, където Тръмп гледа кабелна телевизия и пише прочутите си коментари в Туитър, била „работилницата на дявола\". От своя страна Тръмп нарекъл шефа на кабинета си „малък плъх\". Особено деликатен е един анекдот за бившия адвокат на Тръмп Джон Доуд, който след един пробен разпит настойчиво посъветвал президента да не дава показания пред извънредния следовател Робърт Мълър по така наречената „руска афера\". „Не мога просто да скръстя ръце и да го гледам как седи там като идиот\", казал адвокатът.   Боб Удуърд през 1973 година: аферата \"Уотъргейт\", която той разкри заедно с колегата си Карл Бърнстейн, принуди тогавашния президент Никсън да се оттегли   Книгата на Удуърд не е първото журналистическо разследване за особеното президентство на Доналд Тръмп. През януари Вашингтон беше разтърсен от книгата „Огън и ярост\", в която журналистът Майкъл Улф поставя въпроса дали Тръмп изобщо е годен за поста. А в своя книга, публикувана миналия месец, бившата сътрудничка на Белия дом Омароса Маниголт Нюман изразява дори съмнения относно душевното здраве на президента. В книгата на Улф на няколко места бяха открити фактически грешки, а за Омароса Маниголт Нюман се твърди, че има сметки за разчистване с Белия дом, след като беше уволнена през декември миналата година.   Белият дом отвръща на удара   Сега Тръмп и Белият дом се опитват да дискредитират и книгата на Боб Удуърд, включително и самия ѝ автор, който е носител на редица награди. Пред един консервативен интернет-портал Тръмп каза, че на Удуърд невинаги може да се вярва и го обвини, че си е измислил някои цитати. Удуърд бил демократ и затова не било учудващо, че публикувал книгата си малко преди изборите за Конгрес през ноември, добави президентът. Тръмп разпространи и декларации на Матис, Кели и на своята говорителка Сара Сандърс, които опровергават приписваните им думи. Матис публикува и отделна декларация, в която твърди, че не е изричал такива слова за президента. Малко вероятно е Тръмп наистина да успее да подкопае журналистическата благонадеждност на Боб Удуърд, който е все пак един от най-уважаваните журналисти в целия свят. Скандалът „Уотъргейт\", който Удуърд разкри заедно с колегата си Карл Бърнстейн, принуди тогавашния президент Ричард Никсън да подаде оставка. По-късно Удуърд публикува две много четени журналистически разследвания с доста конфузни детайли за президентите Джордж У. Буш и Барак Обама. През 2013 година Доналд Тръмп изрично похвали книгата за Обама.", "date": "2018.09.06", "title": "Стряскащи твърдения за Тръмп"}
{"url": "http://www.classa.bg/%D1%81%D0%B2%D1%8F%D1%82/item/386824-%D0%BF%D1%83%D1%82%D0%B8%D0%BD-%D0%BD%D0%B0-%D0%BB%D0%BE%D0%B2,-%D0%BF%D1%83%D1%82%D0%B8%D0%BD-%D0%BD%D0%B0-%D0%BA%D0%BE%D0%BD,-%D0%BF%D1%83%D1%82%D0%B8%D0%BD,-%D0%BF%D1%83%D1%82%D0%B8%D0%BD%E2%80%A6", "text": "И досега новините в Русия повече приличаха на \"Путин-ТВ\", но новото тв-предаване за президента ще е още по-изчистено от примеси. В него ще гледаме само едно: Путин на лов,  Путин язди кон, кара самолет. Путин, Путин...             Длъжен съм да предупредя читателя за възможен конфликт на интереси. Защото в известен смисъл съм конкурент на един от героите в тази колонка: подобно на мен, и Владимир Соловьов води сутрешно шоу по радиото. Впрочем, не точно за него иде реч тук. Малцина обаче ще оспорят факта, че сред ухажваните от властта руски журналисти Соловьов и бездруго си е най-успешният, а ако щете – и най-малко отдалеченият от Владимир Путин. Така че – на кого другиго, ако не на него, би могло да се възложи воденето на седмично телевизионно предаване за дейността на руския президент, озаглавено: \"Москва. Кремъл. Путин\"? Да не би някой да си помисли, че в руските медии има някаква сериозна липса на информация за онова, с което се занимава Владимир Путин... Освен ако не се е случило някакво извънредно събитие, всяка емисия новини започва именно със съобщения за Путин, а нерядко за него се говори и почти през цялото останало време. А дори и да има нещо извънредно, медиите полагат големи усилия, за да намерят начин как да впишат президента в този контекст, и още по-точно - как извънредната новина да бъде вкарана в големия блок от известия, озаглавен „Владимир Путин\". Поради тази причина стартът на извънредното ново седмично ТВ-предаване е известна изненада. По всичко личи, че целта е зрителят да затвърди – но вече в доста по-разчупена форма, тъй да се каже „с човешки разказ\" – минатия през седмицата материал за Путин, гарнирайки го с повечко цифри и с някои непубликувани кадри, запечатали грижата на президента за благото на държавата.   Всяко събитие, в което участва Путин, е важно   И досега информационните предавания, включително и тези на телевизия Россия 1, бяха нещо като \"Путин-ТВ\", но новият продукт ще е още по-изчистен и концентриран, без всякакви чужди премеси. В него няма да има никакви събития, в които да не е участвал Владимир Путин. Още в първото издание на предаването например имаше репортаж от погребението на известен певец, на което е бил и Путин. Ако президентът не беше присъствал там, навярно нямаше да има и репортаж. Преформулираната от Вячеслав Володин сентенция на Сталин, чийто нов вариант гласи „Няма Путин, няма Русия!\" сега ни се предлага под формата на телевизионно ток-шоу. Защото явно няма никакво значение какво точно се е случило – от определящо значение е участието на президента. С приоритет се ползват новините и събитията, хората и сюжетите, които са свързани с руския президент. Трудно е да си представим, че такова предаване може да съществува без одобрението на Кремъл и на самия Владимир Путин. Всякаква самоинициатива, пък била тя и най-лоялната, е напълно изключена на това високо ниво. А и появата на президентския говорител Дмитрий Песков в първото предаване не оставя никакво съмнение в това. Изводът от всичко това е, че Кремъл дава зелена светлина за по-нататъшното разрастване на култа към личността на Владимир Путин, която и бездруго съществува в много други форми - в телевизионните новини, документалните филми, в многобройните изображения на президента по всевъзможни календари, тениски и други сувенири.   Карикатура на Сергей Елкин   Само си някакви 18 години бе издигнат култ към личността на един човек, чиято власт е почти неограничена, и който е заобиколен от угодници, чиито брой расте правопропорционално на близостта им до обекта на тяхното обожание. Това, всъщност, е доста забележително като постижение! Макар да е доста срамно за страна, която поне географски принадлежи към Европа. Но нали твърдим, че сме тръгнали по някакъв собствен път на развитие. И затова нека кажем, както беше модерно преди 100 години: \"Долу срама!\". Да, Путин не е Чавес, и очевидно не е човекът, който би разговарял по 6 часа седмично с ентусиазираните си избиратели. Достатъчно е, ако веднъж в годината той се включи в \"пряка линия\" с тях. Защото, съгласете се, че ако Дядо Коледа раздаваше подаръци всяка седмица, то Коледата едва ли щеше да ни се струва толкова чаровна.   Рейтингът се топи   а фона на най-сериозното социално сътресение от последните няколко години, а именно пенсионната реформа, ресурсът от рейтинг на Путин започна да се топи като пясък, изтичащ между пръстите на ръцете. А това означава, че от Путин започнаха да се разочароват дори негови съмишленици. Именно за тях е предназначен и новият, очевидно доста скъпо струващ телевизионен продукт. Но какво пък - повечето хора не са устроени така, че да правят сметка на парите, похарчени за тяхно забавление. Но основното предизвикателство пред създателите на новото предаване (и строители на култа към Путин) изобщо не е това да оправдават разточителството на обществени средства. Проблемът им е чисто творчески - с какво още могат да изненадат и спечелят зрителя, който вече е виждал какво ли не през последните 18 години: как Путин вади от морското дъно антични амфори, как с голи ръце лови риба в Сибир, как управлява самолети и т.н. Говори се, че вече се поизчерпва дори ефектът от едно значително по-важно и мощно като въздействие събитие, каквото беше анексирането на Крим. С други думи – наближава моментът, в който хората ще се окажат изцяло преситени от пропаганда и дори ще започнат да се обръщат срещу Путин. Затова надеждата е свързана с безспорния талант на Владимир Соловьов и изобретателността на неговите колеги. Историята, както знаем, често се повтаря като фарс. Сегашната ситуация много наподобява на някои трагични моменти от недалечното съветско минало. Разказването на вицове, например, отново се преследва, макар хората днес да не живеят в атмосфера на страх, както едно време. Ето, че и култът към личността се връща, но това вече не изглежда нито величествено, нито зловещо, а по-скоро смешно. Дай Боже с това и да се приключи.", "date": "2018.09.06", "title": "Путин на лов, Путин на кон, Путин, Путин…"}
{"url": "http://www.classa.bg/%D1%81%D0%B2%D1%8F%D1%82/item/386825-%D1%82%D1%83%D1%80%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Турция и Германия имаха бурни моменти в двустранните си отношения, но полагат големи усилия за нормализиране и укрепване на връзките. Това, заяви днес турският външен министър Мевлют Чавушоглу на пресконференция в Анкара след разговори с германския си колега Хайко Маас, съобщиха Ройтерс и ТАСС, цитирани от БТА.Чавушоглу добави, че с Маас са обсъдили икономическите отношения между двете страни, както и регионални проблеми, включително обстановката в Сирия и провинция Идлиб. Бомбардирането на Идлиб е погрешно и трябва да бъде прекратено, изтъкна Чавушоглу. Той добави, че Анкара ще настоява на насрочената за петък в Техеран среща на върха на Русия, Иран и Турция за решение за прекратяване на атаките. По думите на турския външен министър за елиминирането на радикалните групи в Идлиб е нужна обща стратегия, но продължаването на атаките може да бъде пагубно. Германия споделя безпокойството на турската страна за обстановката в сирийската провинция Идлиб, заяви Маас на съвместната пресконференция, цитиран от ТАСС. \"Турция с право наблюдава с особено внимание и безпокойство събитията до своите граници. Ние споделяме безпокойството в светлината на възможни непредсказуеми хуманитарни последици от операцията в Идлиб\", посочи германският външен министър.", "date": "2018.09.06", "title": "Турският външен министър: Работим за нормализиране на отношенията с Германия"}
{"url": "http://www.classa.bg/%D1%81%D0%B2%D1%8F%D1%82/item/386826-59-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B2-%D0%B5%D1%81", "text": "През 2016 година 51,9% от жителите на Обединеното кралство бяха за напускане на ЕС 59% от британците биха гласували за оставане на Кралството в Европейския съюз, ако референдумът беше днес. Това показва проучване на \"НейтСен\" и \"Обединеното кралство в променяща се Европа\", съобщава Ройтерс, цитирана от бТВ.  Според експерти промяната в процентите идва от хора, които не са гласували в референдума за брекзит през 2016 година. Тогава своя глас дадоха 17,4 милиона британци, като 51,9% бяха за напускане на ЕС. Това е петото проучване на нагласите в Обединеното кралство и е с рекорден резултат за оставане в Съюза.  Правителството е против провеждане на втори референдум за Брекзит. Междувременно днес пред британския парламент се събраха стотици граждани, които бяха разделени на два лагера – „за” и „против” оставането на Кралството в ЕС.  Великобритания трябва да напусне ЕС на 29 март 2019 година, но все още не е подписан договорът, който ще регламентира бъдещите ѝ взаимоотношения с Брюксел.   \r\n  ", "date": "2018.09.06", "title": "59% от британците искат да останат в ЕС"}
{"url": "http://www.classa.bg/%D1%81%D0%B2%D1%8F%D1%82/item/386817-%D0%B3%D0%B0%D0%BB%D0%B0%D0%BD%D1%82%D0%BD%D0%B8,-%D1%83%D1%81%D0%BC%D0%B8%D1%85%D0%BD%D0%B0%D1%82%D0%B8-%D0%B8-%D1%81-%D0%B1%D1%83%D0%BA%D0%B5%D1%82-%D1%86%D0%B2%D0%B5%D1%82%D1%8F-%D1%88%D0%BF%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-%D1%82%D1%8A%D1%80%D1%81%D1%8F%D1%82-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80%D0%B8", "text": "Мащабният апарат на руските служби за сигурност не се притеснява да демонстрира своята власт чрез употреба на сила - груби полицейски служители в екипи за борба с безредиците, които бутат, блъскат или дори директно извличат демонстранти от протести. Това обаче далеч не е единственият възможен подход, който службите за сигурност там използват. Системата има и друго, много по-възпитано, хитро, усмихнато и благоразположено лице, което също не се притеснява да използва.  Така един приятен на вид, добре облечен и усмихващ се мъж с букет цветя се появява от нищото през юли пред вратата на московския апартамент на 29-годишната Наталия Гряжевич, служител в неправителствената про-демократична организация \"Отворена Русия\". Мъжът й се представя просто като \"Андрей\" и й казал, че иска да я изведе на кафе и да си поговорят приятелски. \"Държеше се като стар приятел, за когото просто не се сещах\", казва Гряжевич. Макар и първоначално да е доста объркана, малко след това тя осъзнава какво се случва, когато мъжът започва да я разпитва интензивно за пътуванията й в чужбина и за чуждестранните й контакти. Андрей, осъзнала тя, се опитвал да я вербува като информатор. \"Нека бъдем приятели. Помислете за себе си. Искате да градите кариера и можете да стигнете далеч с нас на ваша страна\", си спомня тя неговите думи. Нейният разказ за опита да бъде привлечена на страната на руското разузнаване (направен по нейни думи без нито една заплаха или опит за сплашване) отваря малък прозорец към един от най-тайните аспекти на руската система за национална сигурност.  Руският термин за тези агенти е \"стукачи\" (чукащите) - информатори и шпиони на Кремъл, служещи както в самата Русия, така и в чужбина. Те вече далеч не са така вездесъщи днес в Русия, както са били някога в Източна Германия или СССР, където милиони хора доносничат за приятелите си и колегите си. Но след като бива забранена в началото на 90-те, практиката да се привличат руснаци, които да информират властите за свои съграждани или да дават информация за връзките си в чужбина, отново сякаш започва да пуска дълбоки корени в службите за сигурност. Властите активно търсят вътрешна информация за опозиционните фракции в страната, откакто няколко големи антиправителствени демонстрации избухнаха от нищото през зимата на 2011 г. - факт, който определено обезпокои Кремъл. Вторият изблик на протести от май 2017 г., макар и по-слаб от предишния, също изненада властите и увеличи стойността на вътрешната информация за опозиционните групи и активисти. Колко хора в момента са наети като информатори е невъзможно да се каже. Единствените хора, които говорят за това, са тези, които в крайна сметка са отказали на вербовчиците.  Директорът на Центъра за независими социални изследвания Виктор Воронков коментира в началото на годината пред руския вестник \"Новая Газета\", че четирима членове на персонала му са му съобщили за опити да бъдат привлечени като сътрудници на Федералната служба за сигурност (ФСБ), наследник на КГБ. След това той не е чувал за каквито и да било по-нататъшни опити, но предполага, че с много от неговите служители е бил осъществен подобен контакт. \"Повярвайте ми, рядко хората съобщават за такива неща\", обяснява той и добавя, че много от онези, които са били потърсени от службите за сигурност, след това са били помолени да подпишат споразумения за неразкриване на информация. Ясен знак, че службите за сигурност отново са на пазара за информатори, дойде през 2016 г., когато Life, руска новинарска служба, която често се използва от ФСБ като проводник за изтичане на информация, разкри, че пенсионираните информатори ще получават държавни пенсии в замяна на услугите си. В миналото този стимул се предлагаше само на служители на разузнавателна служба на пълно работно време. Основният стимул на тези, които служат като информатори, обаче рядко го правят заради парите, а по-скоро заради обещанието, че проблемите (със закона или от друго естество) ще изчезнат изведнъж, а на кариерите им ще се даде огромен тласък. Евгени Щорн, 35-годишен социолог, роден в Казахстан, разказва как докато е работил в изследователския център на Воронков в Санкт Петербург, е бил повикан на среща във Федералната служба за миграция, за да бъде обсъдена кандидатурата му за руско гражданство, която изненадващо е била отхвърлена. Когато отишъл на място, бил заведен в офис на горния етаж с охранителни камери отпред. Там бил посрещнат от учтив мъж със служебна карта на офицер от ФСБ, който му обяснил, че знае всичко за проваления опит за получаване на гражданство и изразил съжаленията си за това. \"Той бързо се прехвърли към въпросите за изследователския център, за чуждестранните фондации и организациите за защита на правата на човека\", спомня си Щорн. Според самия него станало очевидно, че е набелязан за евентуален информатор заради факта, че е \"особено уязвим\" - Щорн, който сам е гей, изследва атаките на хомофобска основа в Русия, а освен това няма руско гражданство и при проблем лесно може да бъде депортиран в Казахстан. Служителят на ФСБ го уверил, че молбата му за гражданство може да бъде подновена отново евентуално в близкото бъдеще, след което го затрупал с въпроси в продължение на два часа за чуждестранни фондации, тяхната финансова подкрепа за правозащитни организации и изследователски центрове в Русия, както и за личните контакти на Щорн с чуждестранни дипломати и активисти. Същият агент се обадил на Щорн на следващия ден и поискал още една среща. Той обаче отказал. Полицаят отново се обадил и отново получил отказ. \"Стратегията им е да открият уязвимост и да я използват, за да им сътрудничите. Колкото по-слаб си, толкова по-голяма е вероятността да ви потърсят рано или късно\", коментира казахстанецът. В момента той живее вече в Ирландия, след като бяга от Русия заради нежеланието си да сътрудничи на ФСБ. Убедени, че недоволството в Русия е в голяма степен работа на враждебни чужди сили, руският апарат за прилагане на закона все повече се съсредоточава върху навлизането в организации, които имат каквито и да е връзки с чужди правителства или фондации, казва Марк Галеоти, експерт по руската система за сигурност в Института по международни отношения в Прага. Според него днес вече ловът на информатори е станал в пъти по-фокусиран. Вместо както по времето на КГБ да се събира всякаква информация - включително домашни клюки и вицове, днес акцентът е върху намирането на истинска вътрешна информация за терористични групи като \"Ислямската държава\", както и мирни чужди организации, които популяризират западните ценности - нещо, което Кремъл разглежда като заплаха. Дългият списък с чуждестранни НПО-та, обявени за \"нежелани\" и като заплаха за националната сигурност на Русия, също така включва базираната в Лондон \"Отворена Русия\", за която работи и Наталия Гряжевич. Според Галеоти Кремъл е особено притеснен от групи като \"Отворена Русия\" заради връзките с руския милиардер в изгнание Михаил Ходорковски, който след близо десет години в руски затвор по обвинения в укриване на данъци, мошеничество, фалшифициране на документи и други беше освободен. В момента той живее в Лондон и финансира широк спектър от проекти, целящи насърчаване на демокрацията и гражданските свободи в Русия. \"Отворена Русия\", чийто офис в Москва на два пъти бе обискиран от властите, потвърждава, че част от финансирането си получава по програми на Ходорковски, но не и от забранените от Кремъл негови фондации, които правителството е обявило за \"нежелателни\". Представители на \"Отворена Русия\" в Русия настояват, че не са толкова организация, колкото съюз от малки и изцяло руски граждански групи. Така след изненадващото посещение на усмихнатия \"Андрей\", Наталия Гряжевич звъни на шефа си в \"Отворена Русия\" и му казва за случилото се, при което получава съвет да отиде на срещата. \"Нямах представа кой е той или какво иска, но той беше много любезен и говореше добре\", спомня си тя. Малко преди това тя прекарва една нощ в ареста във Владивосток, тъй като помагала за организацията на конференция, спонсорирана от \"Отворена Русия\". По време на самата среща с \"Андрей\", той бързо дава да се разбере, че знае всичко за проблемите на Наталия с полицията във Владивосток, както и за редица други подробности и проблеми от личния й живот, включително пътуванията й в чужбина от името на \"Отворена Русия\". Мъжът предлага да й помогне за разрешаването на проблемите й със закона, обяснявайки, че нейният адвокат \"не може да те защити, но ние можем\" - стига, разбира се, тя също да съдейства на държавата. Неговото предложение било просто: Ако Наталия се съгласи да се среща веднъж седмично с него, за да му предоставя информация, особено за чуждестранните си контакти - кои са те, с какво се занимават, какво целят и т.н., вече няма да се притеснява, че може да бъде преследвана от полицията. \"Можем да разрешим всички тези проблеми\", казал той по нейни думи. Според нея \"Андрей\" показал слаб интерес към дейността на \"Отворена Русия\" в самата Русия, тъй като вече имал подробна информация по темата. Вместо това интересът му бил фокусиран върху външните връзки на организацията и отношенията й с различни чужденци. През цялото време той само веднъж сменя учтивия си и безукорно любезен тон - когато тя отказва да му предоставя информация и когато отказва да запази разговора им в тайна. Дори тогава обаче той не изпаднал в заплахи и грубости. Според Галеоти тази учтивост е запазена марка за много тайни служби по света. \"Всеки знае, че принудата е най-неефективният начин да накарате хората да ви сътрудничат\", коментира той. Макар да не оставил никакво съмнение, че работи за ФСБ, \"Андрей\" не разкрил пред Гряжевич абсолютно нищо за себе си и отговарял на въпросите й уклончиво. Няколко дни след срещата им тя разказва всичко във Facebook, обяснявайки, че иска нейният опит да достигне до максимално много хора, за да може \"доносниците в нашите редове да бъдат по-малко\". Нейният съвет към всички други, с които се осъществява подобен контакт е прост: \"Не се опитвайте да ги надхитрите. Те не са идиоти.\" И също така предупреждава да не се подлъгват по чара на вербовчиците. \"Това не са ченгетата, които те хващат на улицата и натискат лицето ти към земята. Това са интелигентни, възпитани и галантни хора. Но в същността си са същите.\"", "date": "2018.09.06", "title": "Галантни, усмихнати и с букет цветя - шпионите на Кремъл търсят информатори"}
{"url": "http://www.classa.bg/%D1%81%D0%B2%D1%8F%D1%82/item/386818-%D0%BE%D0%BF%D0%BE%D0%B6%D0%B0%D1%80%D0%B5%D0%BD%D0%B8%D1%8F%D1%82-%D0%BC%D1%83%D0%B7%D0%B5%D0%B9-%D0%BA%D0%B0%D1%82%D0%BE-%D0%BC%D0%B5%D1%82%D0%B0%D1%84%D0%BE%D1%80%D0%B0-%D0%B7%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F", "text": "Пожарникари си пробиха път през развалините в изгорелия ден след като пламъци опустошиха сградата, а страната скърбеше за загубените незаменими съкровища и търсеше кой е виновен. В музея се помещаваше най-голямата сбирка от исторически артефакти в Латинска Америка и имаше опасения, че щетите са катастрофални. Един служител каза пред бразилска медия, че може да са били унищожени цели 90 процента. Някои части от сбирката бяха прибрани на други места. За мнозина в Бразилия състоянието на 200-годишния природонаучен музей бързо се превърна в метафора на унищожаването, както смятат те, на бразилската култура и живот през годините на корупция, икономически срив и лошо управление. „Престъпление е, че беше допуснато музеят да стигне до това положение“, каза 29-годишната учителка по танци Лаура Албукерке, която беше сред тълпа, протестираща пред портала. „Случилото се е не само достойно за съжаление, то е опустошително, а политиците са отговорни за това.“ Причината за пожара, избухнал в неделя вечерта, не беше известна. Федералната полиция ще извърши разследване, тъй като музеят беше част от Федералния университет на Рио де Жанейро. Но протестиращи, коментатори и самите ръководители на музея казаха, че годините на нехайство от страната на правителството са го докарали до толкова тежко финансово състояние, че неговият персонал е трябвало да се обръща към сайтове за набиране на средства, за да открива експозиции. Заместник-директорът на музея Луиз Фернандо Диас Дуарте разкритикува властите, че са лишили музея от жизненонеобходимо финансиране, а са похарчили купища пари за стадиони за домакинството на Световното първенство през 2014 г. „Четвърт от парите, похарчени за всеки от тези стадиони, щеше да е достатъчна, за да стане музеят безопасен и бляскав“, каза той в излъчено по бразилската телевизия интервю пред развалините, над които все още се издигаше дим. Според ректора на Федералния университет на Рио де Жанейро Роберто Леер е било добре известно, че сградата е била уязвима за огън и се е нуждаела от сериозен ремонт. Дуарте каза, че е имал навик да изключва от щепсела всичко в своя офис през нощта заради опасността. Органите за гражданска защита бяха разтревожени, че вътрешните стени и покривът може още повече да рухнат, затова служителите трябваше да изчакат да бъде направен пълен отчет на загубите. Дуарте каза, че всичко, държано в главната сграда, вероятно е било унищожено. Заместник-директорът на музея Кристиана Сережо заяви пред информационния портал G1, че може да са оцелели едва 10 процента от сбирката. Сградата някога е била дом на кралското семейство, а музейната сбирка е включвала предмети, принадлежали на него. В сбирката е имало също така картина на бразилския художник Кандидо Портинари и множество палеонтологически, антропологически и биологически експонати. Тя е съдържала череп, наречен Лузия, който е бил една от най-старите вкаменелости, откривани някога в двете Америки, а също египетска мумия и най-големия метеорит, откриван някога в Бразилия – един от малкото предмети, които служители можаха да потвърдят, че са оцелели. Бразилия се мъчи да излезе от двегодишна рецесия, а представители на политическия и корпоративния й елит отидоха в затвора при най-голямото разследване за корупция в Латинска Америка. Страната е обхваната от дълбоки политически разделения след импийчмънта и отстраняването на бившата президентка Дилма Русеф. Протестиращите, събрали се пред портала на музея, няколко пъти се опитаха да проникнат в комплекса, настоявайки да видят щетите и призовавайки правителството да го възстанови. Полицията отблъсна тълпата с лютив спрей, сълзотворен газ и палки. „Този пожар е това, което бразилските политици причиняват на народа“, каза 35-годишната гимназиална учителка по история Розана Оланда, която плачеше. „Те изгарят нашата история и нашите мечти.“ Признаците на занемареност бяха очевидни: оградата беше порутена, каменната зидария беше пропукана, а тревните площи изглеждаха неподдържани. Според говорителя на музея Марсио Мартинш бюджетът на музея е намалял от около 130 000 долара през 2013 г. на около 84 000 долара миналата година. Тази година е бил напът да бъде по-голям от миналата. Признак за затрудненията на музея беше случаят, когато при нахлуване на термити се наложи да бъде затворена зала, където се помещаваше скелет на динозавър с дължина около 12 метра, а служителите прибегнаха до набиране на средства, за да съберат пари, така че залата да бъде отново отворена. Институцията наскоро получи одобрение за почти 5 милиона долара за планиран ремонт, включително подобряване на системата за предотвратяване на пожари, казаха служители. „Погледнете иронията. Парите сега са налице, но времето не ни стигна“, заяви директорът на музея Александър Келнер пред репортери на мястото. Президентът Мишел Темер обяви в понеделник, че частни и държавни банки, а също минният гигант „Вали“ и държавната петролна компания „Петробраз“ са съгласни да помогнат за възстановяването на музея и неговите сбирки. Френският президент Еманюел Макрон предложи в Туитър да изпрати специалисти, които да помогнат за възстановяването на музея. Бразилия е в разгара на национална предизборна кампания и някои кандидати от левицата посочиха пожара като пример за катастрофалните последици от бюджетните съкращения, извършвани от правителството на Темер. Бюджетните данни показаха, че съкращенията в бюджета на музея са започнали при предишното ляво правителство. Говорителят на пожарната служба Роберто Робадей каза, че пожарникарите са се забавили в началото, защото двата най-близки до музея пожарни крана не са работели. Вместо това пожарните автомобили е трябвало да събират вода от близко езеро. В музея е имало пожарогасители, но не беше ясно дали е имало пръскачки, които са проблематични за музеите, защото водата може да повреди предметите, каза Келнер. Сережо каза, че димните детектори не са работели. Докторантът по зоология Маркус Гуидоти, посещавал музея, за да изучава екземпляри от насекоми, каза, че нехайството датира от години. „Дано това ни освободи от невежеството, което не цени културата, науката и нашата национална идентичност“, написа той в Туитър.", "date": "2018.09.06", "title": "Опожареният музей като метафора за съвременна Бразилия"}
{"url": "http://www.classa.bg/%D1%81%D0%B2%D1%8F%D1%82/item/386819-%E2%80%9E%D0%B0%D0%B7%D0%B3%E2%80%9C-%D0%B2%D0%B5%D1%87%D0%B5-%D0%B5-%D0%B2%D1%82%D0%BE%D1%80%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%81%D0%B8%D0%BB%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "„Алтернатива за Германия“ (AfD) е втора политическа сила във Федералната република, показват данни на института INSA-CONSULERE, публикувани в „Билд“. Ултрадясната партия увеличава подкрепата си с половин процент и вече може да разчита на гласовете на 17 % от германците, докато влизащата в управляващата коалиция Социалдемократическа партия губи половин процент и има 16 на сто. Блокът на канцлерката Меркел ХДС/ХСС увеличава подкрепата си с половин пункт до 28,5 %. Ако изборите бяха сега, Меркел и социалдемократите няма да получат достатъчно гласове, за да имат мнозинство в Бундестага, коментира „Билд“. ", "date": "2018.09.06", "title": "„АзГ“ вече е втора политическа сила в Германия"}
{"url": "http://www.classa.bg/%D1%81%D0%B2%D1%8F%D1%82/item/386820-%D0%B2-%D0%BA%D1%80%D0%B5%D0%BC%D1%8A%D0%BB-%D0%BE%D1%82%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BD%D0%B0-%D0%B7%D0%B0%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D1%80%D0%BE%D0%BD,-%D1%87%D0%B5-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%83%D0%B6-%E2%80%9E%D0%BC%D0%B5%D1%87%D1%82%D0%B0%D0%B5-%D0%B4%D0%B0-%D0%B4%D0%B5%D0%BC%D0%BE%D0%BD%D1%82%D0%B8%D1%80%D0%B0-%D0%B5%D1%81%E2%80%9C", "text": "В Кремъл отговориха на заявлението на президента на Франция Еманюел Макрон за това, че Владимир Путин уж „мечтае да демонтира ЕС“. В Москва напомниха, че отношението с ЕС в момента се намира в „замразено състояние“, но в никакъв случай не по инициативата на Москва. Прессекретарят на руския президент Дмитрий Песков заяви, че руският президент поддържа със своя френски колега „добри лични отношения“ и го уважава, макар и да има с него разногласия по някои „остри теми“. „ Що се отнася до отношението на президента Путин към ЕС, то ние, за съжаление, констатираме, че не по инициатива на Русия тези отношения се намират в напълно замразено състояние“, отбелязаха в Кремъл като допълниха, че такова положение на нещата противоречи на интересите и на двете страни. Москва от своя страна е готова към оживяване на отношенията, ако такова желание присъства сред ръководството на ЕС, допълни Песков. „Тъй като Евросъюзът е основният търговско-икономически партньор на Русия (по обем наистина, Китай го изпреварва стремително), то, разбира се, ние имаме интерес от това, пространството на Евросъюза да бъде развиващо се, процъфтяващо се, предсказуемо и стабилно“, подчертават в Кремъл.", "date": "2018.09.06", "title": "В Кремъл отговориха на заявлението на Макрон, че Владимир Путин уж „мечтае да демонтира ЕС“."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386821-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%BD%D0%B0-%D0%BC%D0%B8%D0%B7%D0%B5%D1%80%D0%B8%D1%8F%D1%82%D0%B0-%D0%B8%D0%BB%D0%B8-%D0%BC%D0%B8%D0%B7%D0%B5%D1%80%D0%B8%D1%8F-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0", "text": "Мизерията в България отдавна се превърна в ежедневие! Заболяването стана общо! Онези, които са свободни от нея, разбира се не го признават - препират съвест. Може да са малко, но овластени. От общата съдба на техния народ ги опазва вечната симбиоза на кастовите общества между ПАРИ И ВЛАСТ - ВЛАСТ И ПАРИ. Отдавна са станали съмнителни, нечистоплътни, грозни, гротескни. За тях няма никакво значение, че България е най-бедната страна в ЕС, че София е най-лошия град за живеене в Европа, че престъпността безчинства, че корупцията ни дави, че пътищата ни бълват смърт, че училищата ни творят функционална неграмотност, че медицината ни работи само срещу пари, че съдът ни е безпомощен пред парите, ходатайството и политическия диктат. За тях няма никакво значение че нацията ни се стопи с над 3 милиона за по-малко от 30 години. Те са под закрилата на ВЛАСТТА и ПАРИТЕ и мизерията не е техен проблем. В тази ситуация дипломацията ни също мизерства. Живее ден за ден. Работи само ако се наложи. Брои дните до заплата. И чака следващия дипломатически мандат. Не завиждам на младите дипломати. Те не познават истинския смисъл на професията. Тя отрича мизерията – материалната и още повече духовната. Дипломатите също могат да мизерстват. Лишете ги десетина години от актуализация на възнагражденията и мизерията е факт. Лустрирайте ги и мизерията е вече съдба. Назначавайте им „калинки“ за ръководители и мизерията се превръща в професионална обреченост. Дипломацията на мизерстваща България може да бъде единствено дипломация на нейната собствена мизерия. Професионалният резултат е неизбежно мизерен. В страната на мизерията всяка есен настъпва с поредните дипломатически вълнения. Задава се годишната разстановка на дипломатическите кадри. За дипломатическите служители идва момента на истината: дали ще заменят хубавите, но безпарични кабинети на „Александър Жендов“ №2, с поовехтелите, поолющени, поочукани, но по-добре заплатени стаи в дипломатическите представителства в чужбина. За тях и техните семейства това е екзистенциален въпрос през целия живот. И тази година, като всяка друга, посланическият корпус на България се готви за новата разстановка. Разбира се, всеки има право да мисли за своята работа, но трябва да се запита - с какъв багаж в посланическата раница. Въпросът е едновременно и служебен, и персонален. Колко ли членове на посланическия корпус днес могат да дадат смислен отговор без да изпитват заслужен срам. От десетилетия насам, посланическият статут е сведен до синекура за изхабени политически величия, политолози, социолози, дерматолози, филолози, културолози и други „лози“, които търсят спасение от родната мизерия, но имат нулеви познания в областта на външната политика. Почти всеки съвременен нашенски политик, който в досегашното си битие бърка Намибия с Нубия и Пекин със столицата на Виетнам, има огромни шансове да получи посланическо назначение. Почти всеки бизнесмен на политическа хранилка, който познава офшорните зони, има великолепни шансове да получи указ за назначение в столицата на офшорната зона. Така и тази година. Нова порция от провалени и неудобни политици е насочила есенния си взор и екзистенциален копнеж към българските посолства по света. Хора с изгладени ризи, скъпи костюми, маркови обувки, известни парфюми, но с неизкушени представи и никакви трудови навици в дипломатическата работа, поемат по пътеките на ходатайството и търсят министри, депутати, премиери, президенти. За кариерните дипломати често не остава ред. На редовния есенен скандал около посланическите назначения тази година, който все повече заприличва на редовния есенен панаир в Пловдив, се чуха наддавания за персонални номинации и желани столици. Писаха се декларации, апели, молби, жалби. Прозвучаха недоволни гласове. И от целия този шум изплува добре спотаяваната истина, че в България се е появила новата посланическа олигархия, професионално неадекватна, незабележима, но несменяема и окопана, абонирана за главните синекурни постове. Възпроизведе се старата, изпитана кастова система, но с нови лица, фамилни имена и партийни зависимости. Гарантирана е новата вълна от дипломатически застой, който струва толкова скъпо на нашия народ. Дипломацията на мизерията уверено се изражда в мизерия на дипломацията. Разбира се, последното нещо в този екзистенциален спринт на парвенюта и безличия е интересът на държавата. Състезателите и идея нямат какви външно-политически приоритети ще защищават, каква политика ще провеждат – тази на Президента или тази на МВнР, тази на България или тази на съюзниците. Но всъщност, кой за Бога днес у нас знае каква външна политика ни е необходима, какви интереси прокарва, каква дипломация я провежда. Кой, за Бога, мисли за външната политика като за инструмент за гарантиране на нашата национална сигурност, духовно развитие, икономически просперитет. Кой, за Бога, си въобразява, че от българската външна политика нещо в нашия живот зависи, освен някоя и друга далавера или лична кариера. След изпитанието на Европейското председателство, дипломацията ни отново загуби курса, посоката, стратегията. Настъпи професионална умора. Системата си взе почивка. Платната са сгънати. На българския „дипломатически пазар“ се е възцарило безветрие. Липсват идеи. Цари оглушителна тишина, нарушавана единствено от неприлично високите гласове за постове и мандати. Търси се новата равновесна точка между дипломацията на мизерията и мизерия на дипломацията. И така, докато не бъде наложена нова, коренно различна концепция за дипломация. Но от кого?", "date": "2018.09.06", "title": "Дипломация на мизерията или мизерия на дипломацията"}
{"url": "http://www.classa.bg/%D1%81%D0%B2%D1%8F%D1%82/item/386822-%D0%B0%D1%8F%D1%82%D0%BE%D0%BB%D0%B0%D1%85-%D1%85%D0%B0%D0%BC%D0%B5%D0%BD%D0%B5%D0%B9-%D1%81%D1%8A%D0%BE%D0%B1%D1%89%D0%B8,-%D1%87%D0%B5-%D0%B2%D0%BE%D0%B9%D0%BD%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0", "text": "Върховният лидер на Ислямската революция аятолах Али Хаменей се срещна на базата на ПВО „Хатам ал Анбия“ с представители на командването на този род войски и сподели с тях своята оценка за външнополитическата ситуация. „Политическите изчисления ни тласкат към извода, че война няма да има. Но въоръжените сили трябва да съблюдават бдителност, да повишават боеспособността си – равнището на бойната подготовка и снабдяването“, заяви Хаменей. Той подчерта, че мерките по повишаването на бойната способност са толкова радващи Аллах, колкото и религиозните церемонии. Особено важно е равнището на подготовката на войските от противовъздушната отбрана. Според него те се намират на преден план при възможна конфронтация. Напомняме, че на 1 септември заместник-министърът на отбраната на Ислямска република Иран по международните въпроси Мохамед Ахади се срещна с група чуждестранни военни аташета и им съобщи за плановете за военното строителство. „Сред нашите планове е засилването на потенциала на ракетния арсенал, снабдяването на ВВС с най-нови самолети, приемането в състава на ВМФ на нови кораби и подводници, обладаващи по-значителен радиус на действие“, разказа той. Дни по-рано външното министерство на Иран отхвърли предложението на Франция да започне работа над нов договор, който да засегне не само ядрените, но и ракетните разработки, а също така ролята в регионалните конфликти.", "date": "2018.09.06", "title": "Аятолах Хаменей съобщи, че войни няма да има"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386814-%D0%BD%D0%B8-%D0%BB%D0%BE-%D0%B3%D0%BE%D1%82%D0%B2%D0%B8-%D0%B2%D0%B5%D0%BD%D0%B4%D0%B5%D1%82%D0%B0-%D0%B7%D0%B0-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0", "text": "Упорити слухове носят, че Николета Лозанова готви вендета за омразния си враг Венета Райкова. Миналата година по това време най-изненадващо блондинката катурна от стола на водеща на „Папараци\" плеймейтката, която остана като залята с кофа ледена вода. Сега обаче злите езици твърдят, че Лозанова има стратегия, с която да се завърне скоро на мястото си на водеща в неделния праймтайм и да елиминира Венета завинаги. Венета първа даде повод зрителите да заподозрат, че може и да не я гледат наесен на малкия екран.      Това стана след нейн коментар в социалните мрежи, където обяви, че на „44 години започва живота си отначало\". И тъй като блондинката вече официално е разведена със съпруга си Тихомир и това не е новина за никого, всички се усъмниха, че промяната не се отнася за личния й живот, а за професионалния. Още повече, че според запознати, Венета се държала като примадона в цялата телевизия. От своя страна, откакто Николета се раздели с „Папараци\", тя се надяваше, че ще й се предоставят по-големи възможности за развитие в други телевизии.      Това обаче не се случи и плеймейтката потъна в ефирна забрава. Вместо всяка седмица да се изявява на екран, тя напомняше за себе си с по някоя и друга секси снимка, дело на старата й нова половинка Ники Михайлов. Лозанова пренесе целия си живот в Кипър, където вратарят играе, което обаче я държи далече от светлините на прожекторите. Така се зародил и планът й да си върне старата работа, дори ако се наложи да преглъгтне егото си. Според запознати Николета сама е потърсила бившите си продуценти Иван и Андрей с молба да я върнат на екран, уверявайки ги, че е готова на всичко, за да се върне в предаването. Брюнетката дори сама им предложила да се включи като гост-звезда в новия сезон на „Фермата\", за да стоплят отношенията, а зрителите на bTV да си я припомнят. Освен че била готова да копае, да дои животни и да ги води на паша, плеймейтката щяла да ограничи максимално разкрасителните си процедури, с които е свикнала да се глези в ежедневието си и да се покаже в натурален вид. Не е ясно обаче дали продуцентите са приели сделката, тъй като за предаването „Фермата\" се канят доста по-различен тип известни личности, а и Николета може изобщо да не издържи на суровите условия на риалитито.", "date": "2018.09.06", "title": "Ни Ло готви вендета за Венета Райкова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386815-%D1%80%D0%B0%D0%B7%D0%B2%D1%80%D0%B0%D1%82-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D0%B1%D0%B0%D0%B1%D0%B0", "text": "Ужасена баба видяла как собственият ѝ пиян 14-годишен внук правил секс с 59-годишна непозната жена на хотелски балкон в Ибиса. Потресаващата история беше чута в британски съд, където пенсионерката даде показания, съобщава „Сън\". Жената разказа, че видяла как 59-годишната Гейл Дикинсън извършва сексуален акт с внука ѝ посред нощ, и била толкова шокирана, че не можела да реагира.      Тя чула Дикинсън да казва на момчето: „Имаш страхотен пакет тук\". „Мисля, че тя говореше за интимните му части и това беше много, много неуместно\", заяви тя. Пенсионерката чула шепот от балкона и, когато погледнала през процеп в пердетата, видяла двойката да прави секс. Зрялата дама правела орален секс на момчето. „Беше ужасна ситуация. Аз съм баба, която гледаше такива неща. Не можех да повярвам\".      След това тя се спречкала с Дикинсън, която първоначално я обвинила, че си измисля, но след това казала: „Аз съм ужасна, сигурно ме мразиш\".      На бабата ѝ се приискало да я удари. На следващия ден тя казала за случилото се на дъщеря си – майката на момчето, а полицията била уведомена, когато се прибрали в Шотландия. Във видеовръзка със съда момчето пък разказало, че Дикинсън го хванала за ръка и го отвела на балкона, където правили секс. „Тя ми казваше, че съм привлекателен. Докосваше раменете и краката ми\", каза той и добави, че се чувствал ужасно на следващия ден. „Майката ти ти казва, че си момче, но аз знам, че си мъж\", прошепнала му палавата Дикинсън на балкона.", "date": "2018.09.06", "title": "Разврат пред очите на баба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386816-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Може отчаяно да се влюбите в човек, който преди не ви е бил симпатичен. Странно, но факт. Ако разберете, че чувствата ви са взаимни, тогава не спирайте. Работата ви, ще изисква максимална подреденост и вникване подробно в детайлите. Компетентно управлявайте средствата и бъдете по-икономични. ТЕЛЕЦ ( 21 април - 21 май )  Трябва да станете по-малко критични в оценките си, за действията на околните. Ако покажете хладнокръвие, това ще е за добро. Интуицията ще ви помогне да разрешите дългогодишен проблем, свързан с вас и близък приятел. Ще откриете за себе си нещо, което преди ви е изглеждало незначително. От рискови и опасни спортове, трябва да се откажете. БЛИЗНАЦИ ( 22 май - 21 Юни ) Трябва да покажете компетентност по тези въпроси, които ще обсъждате с колегите и шефа. Ако изкажете мнение, аргументирайте се. Строго планирайте пътуванията, работните моменти и личната сфера, така ще постигнете положителни резултати. Благоприятна и полезна за вас ще бъде среща с приятел-бизнесмен.   РАК ( 22 юни - 23 юли ) Очаква ви натоварен ден. Вие ще бъдете в центъра на вниманието, ще направите интересна екскурзия и ще създадете добри контакти. Творческите личности, трябва да покажат своя талант, независимо от наличието на пари или влиятелни връзки. Способни сте на много, ако слушате интуицията си. За среща, по-добре изберете друга вечер. ЛЪВ ( 24 юли - 23 август ) Необходимо е, да съберете волята си в юмрук и да работите, докато трудът ви, не донесе плодове. Ако ситуацията във финансовата сфера се промени към по-добро, не бързайте да харчичте всичко и не организирайте пазаруване. Колкото по инициативни сте в личния си живот, толкова по-добре за по-нататъшните отношения с любимия човек. Опитайте се, да не говорите твърде много за себе си. ДЕВА ( 24-ти август - 23 септември ) Очаква ви щастлив ден, ако преди това сте работили върху себе си. Има шанс да реализирате желанията си, без специални загуби и съмнения. Благоприятен ден, за тези които работят в областта на икономиката, политиката и строителството. Разумният подход към отношенията с любимия човек, ще ви помогне да откриете нови хоризонти и дори да експериментирате. ВЕЗНИ( 24 септември - 23 октомври) Поради прекалената си упоритост, може да навредите на себе си и вашите колеги. Може да отчуждите онези, които преди това, са ви помагали искрено. Необвързаните, могат да се влюбят, а семейните не трябва да изясняват отношенията си със съпруга, особено в присъствието на други. Може да получите проект, който ще ви донесе ползи.   СКОРПИОН ( 24 октомври - 22 Ноември ) Отстоявайте своето мнение, за да намерите и укрепите своето място под слънцето. Проблемите в кариерата, ще бъдат решени, благодарение на постоянството и здравия ви разум. Не търсете нови приятели, а също и се откажете от откровени разговори с близките. За да се отървете от песимистичното настроение, трябва да се заемете с йога и да релаксирате.   СТРЕЛЕЦ ( 23 Ноември - 21 Декември ) Трябва да бъдете толеранни към всеки, с когото съдбата ви сблъска. Бъдете организирани и гъвкави, ако става дума за нова работа. Откажете се от хазарт, инвестиране на пари и оферти с търговски характер. Ако сте прекалено сдържани в чувствата, това ще доведе дисхармония в отношенията с вашият възлюбен. КОЗИРОГ (22 Декември - 20 януари ) Възможна е среща с лице, от което зависи вашата бъдеща кариера. Вярвайте повече на себе си, а не на думите на другите хора. За да постигнете стабилност, не се бавете с инвестициите. Има възможност да намерите нещо, което отдавна сте загубили. В допълнение, може да се сдобрите с някой и да установите топли отношения.  ВОДОЛЕЙ ( 21 януари -  19  февруари ) Сами, ще успеете да се справите с промените в личната сфера. Ще започнете да гледате към някои неща по различен начин, което ще ви е от полза. Перспектива в работата очаква онези, които незабавно решават всички професионални проблеми. Вярвайте на колегите, но също така бъдете бдителни при подписването на документи. Вечерта ви чака пътуване.   РИБИ ( 20 февруари - 20 март ) Възможно е спешно бизнес пътуване, подписване на договори и ново запознанство в любовен план. Толкова много впечатления ще получите днес, че ще бъдете възхитени. Сложностти могат да се появят с получаването на пари. Особено, ако прехвърляте на лична сметка. Опитайте се да останете спокойни, пред лицето на всякакви ситуации.", "date": "2018.09.06", "title": "Дневен хороскоп 6 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386812-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B0%D1%80-%D1%81%D0%BC%D0%B0%D1%8F-%D0%B2%D1%81%D0%B8%D1%87%D0%BA%D0%B8", "text": "Гаджето на новото попълнение на Левски Богдан Вашчук показа на всички, че освен голяма красавица, е и много атлетична и гъвкава.  Естонката Ерика Голубева показа в социалната мрежа Инстаграм, че може да прави шпагат и не само половинката ѝ е спортист.     Русокосата хубавица направи шпагат пред фонтаните на Националния дворец на културата и смая стотиците минувачи наоколо. 20-годишната Голубева и Вашчук използваха свободните дни, за да опознаят столицата ни и явно са се забавлявали добре.     \"Старицата седна\", написа Ерика към снимката, която предизвика одобрителните коментари на редица нейни последователи.", "date": "2018.09.06", "title": "Любимата на левскар смая всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386813-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D0%B8%D0%B7%D0%BF%D1%83%D1%81%D0%BD%D0%B0%D1%85%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%B1%D0%B8%D0%B6%D1%83", "text": "Футболните запалянковци на Острова има за какво да съжаляват, след края на трансферното лято. Не става дума обаче само за изпуснат играч, а за... половинката на такъв. Както е известно, един от героите за Хърватия на Мондиал 2018 Домагой Вида силно бе желан от английските грандове Арсенал и Ливърпул, но така и не се стигна до трансфер.  Е, те единствено могат да съжаляват в момента, тъй като централният защитник освен класа, щеше да доведе и прекрасната Ивана Вида, от която има едно момченце.   Горещи снимки на сексапилната Ивана тук:", "date": "2018.09.06", "title": "На Острова изпуснаха истинско бижу"}
