{"url": "http://www.classa.bg/%D1%81%D0%B2%D1%8F%D1%82/item/400432-%D0%B5%D0%B2%D1%80%D0%BE%D0%BF%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D0%B8,-%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D1%80%D0%B5%D1%88%D0%B0%D0%B2%D0%B0-%D1%84%D0%B8%D0%B3%D0%B0%D1%80%D0%BE-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B8%D0%BC%D0%B0-%D0%B2%D1%81%D0%B8%D1%87%D0%BA%D0%BE,-%D0%B7%D0%B0-%D0%B4%D0%B0-%D1%81%D0%B5-%D1%85%D0%B0%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89", "text": "Традицията е спазена: за пореден път Европа ще ръководи МВФ, както е без прекъсване от създаването на водещата институция на глобализацията преди 75 години. Но идването на Кристалина Георгиева е всичко друго, но не и тривиално. За 66-годишната българка, завършила института “Карл Маркс” в София, бяха променени възрастовите ограничения, така че да може да получи достъп до една от най-престижните публични позиции на планетата…     Другата аномалия е, че бързо развиващите се страни, които от години претендират за този пост, дори не издигнаха свой кандидат! Те могат да се утешат с факта, че България е причислена от МВФ към “бързо развиващите се или развиващи се икономики”, а не в категорията на “напредналите страни”. И в това е целият парадокс за Европейския съюз, а още повече за еврозоната, в която България не участва: европейците със сигурност избраха опитен и уважаван икономист, прекарал двадесет години от кариерата си в Световната банка, където беше главен изпълнителен директор, но чиято родна страна не е емблематична за този клуб. По-скоро технократ, отколкото политик, за разлика от Кристин Лагард, Кристалина Георгиева има всичко, за да се хареса на САЩ, първият акционер в МВФ. Впрочем Вашингтон я подкрепи от самото начало, предотвратявайки идването на човек от “голяма бързо развиваща се страна”. Поръчителство или зависимост? Както всички свои предшественици, новият “управляващ директор” ще трябва да се бори с американската ламя, която е суперсилата в МВФ. С утежняващите обстоятелства на търговската война между Китай и САЩ, да не говорим за атаките на цифровите валути, като Либра, чиято първа жертва може да се окаже МВФ, когато му дойде времето. Европа ръководи, а Америка решава Времената са трудни за международните организации. Отбелязвайки през юли 2019 г. 75-та годишнина от споразуменията в Бретън Уудс, които през 1944 г. положиха основата на мира, създавайки МВФ и Световната банка, възпоменателната плоча, публикувана по случая, сравняваше две речи. Тази на Хенри Моргентау, министър на финансите на САЩ, който при закриването на конференцията, в която участваха 44 държави, казва: „Най-мъдрият и ефективен начин да защитим националните си интереси е чрез международно сътрудничество“. И встъпителното слово на президента Тръмп, който на 20 януари 2017 г. каза точно обратното: „Собствената ни защита ще доведе до голямо благоденствие и сила”. Различни времена, различни нрави. Добрият ред е жизненоважен за Вашингтон, който де факто смята МВФ за филиал на американското Министерство на финансите по международните въпроси. Следователно основната задача на управляващия директор на МВФ е да се помири с най-големия акционер с най-висок дял (16,5 на сто от капитала), който по устав разполага с право на вето върху решенията. Европейците и особено французите, които са управлявали 43 години МВФ, знаят, че този, който наистина взема решенията, е американският акционер. Доналд Тръмп няма нужда да заклеймява МВФ, защото страната му се разпорежда там, както си иска. Кристалина Георгиева ще трябва да умиротворява отношенията между лидерите на трите водещи блока – САЩ, Китай, Европа – които се гледат, без да си говорят. Освен открития китайско-американски конфликт, “важен е фактът, че на срещата на Г-7 в Биариц Франция беше поканила предимно трети страни, като Индия и Австралия, противно на китайската инициатива за “пътя на коприната”, подчертава Марк Узан, изпълнителен директор на Комитета „Бретън Уудс“. Нужна ли е нова „Бретънуудска конференция“, този път, за да бъде постигнато примирие в настоящата търговска и валутна война? Подобно на цивилизациите, международните институции също трябва да знаят, че са смъртни.  ", "date": "2019.10.03", "title": "Европа ръководи, а Америка решава! Фигаро: Кристалина Георгиева има всичко, за да се хареса на САЩ"}
{"url": "http://www.classa.bg/%D1%81%D0%B2%D1%8F%D1%82/item/400433-%D0%BA%D0%BE%D0%B8-%D1%81%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "\"Имам много украински приятели\": това казва Доналд Тръмп в онзи телефонен разговор с новия украински президент през юли. Но кои точно са тези \"приятели\"? Ето какво разкри ДВ:       Доналд Тръмп никога не е бил в Украйна, нито пък е проявявал някакъв интерес към тази страна. Нещо повече: той я беше обвинил, че през 2016 е саботирала неговата предизборна кампания. Информации от Киев тогава бяха довели до оставката на шефа на предизборния му щаб Пол Манафорт. В тях се твърдеше, че Манафорт е консултирал проруската Партия на регионите в Украйна, за което бил получил пари по нелегален начин. На фона на тези разкрития отношението на Тръмп към тогавашния украински президент Петро Порошенко беше твърде сдържано. Затова пък в телефонния си разговор с   през юли - разговор, който доведе до сегашния скандал - Тръмп не пести комплименти. \"Това е прекрасна страна. Аз имам много украински приятели - това са невероятни хора\", казва той.  Виктор Пинчук Но кои точно са тези негови украински \"приятели\"? Най-известният от тях навярно е милиардерът Виктор Пинчук. В Украйна го смятат за олигарх. Няколко различни класации го нареждат сред най-заможните хора в страната. 58-годишният зет на бившия украински президент Леонид Кучма произхожда от Днипро, бивш Днепропетровск, и притежава фирма за производство на тръби, както и медийна групировка, включваща телевизиите STB und ICTV. Една от първите публични изяви на Тръмп, свързани с Украйна, също беше организирана от Виктор Пинчук. През 2004 украинецът създаде форума Yalta European Strategy (YES), който си поставяше за цел да сближи страната с ЕС. Всяка година в Ялта бяха канени елитни икономически и политически дейци от цял свят за участие. По време на предизборната си кампания през 2015 и Доналд Тръмп се включи във въпросната конференция - чрез видеовръзка. Медии твърдят, че участието на Тръмп е струвала на Пинчук 150 000 долара. Дали двамата имат общи бизнес интереси? Това не е известно.      Водещ на форума е бил Дъглас Шоун - американски публицист, политолог и коментатор в любимия телевизионен канал на Тръмп \"Фокс Нюз\". Шоун отдавна работи за Пинчук и е регистриран в американското Министерство на правосъдието като негов официален лобист. По онова време Тръмп похвали Пинчук лично: \"Виктор е много специален човек, а и специален предприемач. Когато беше при мен на гости, му казах, че навярно бих могъл да науча от него повече, отколкото той от мен\". По време на участието си във форума Тръмп казва и онова, което повтори четири години по-късно в телефонния си разговор със Зеленски: че европейските държави, и по-специално Германия, не правели достатъчно, за да помогнат на Украйна.     Павло Фукс Друг известен украинец, свързван с Тръмп, е Павло Фукс - 47-годишен предприемач и милионер от Харков. Дълго време той е имал бизнес в Русия, където е създал фирма за недвижими имоти. В интервю за агенция \"Блумбърг\" украинският милионер казва, че се е запознал с Тръмп през 2005 година и на няколко пъти се е срещал с него и децата му Иванка Тръмп и Доналд Тръмп младши. На тези срещи се е обсъждала възможността да бъде изграден \"Trump Tower\" и в Москва. Сделката обаче не се осъществила, защото Тръмп поискал прекалено висока цена, твърди Павло Фукс. Украинският предприемач живее в момента в Украйна и е в наказателния списък на Москва, който руснаците въведоха в отговор на украинските наказателни мерки. Известно е също така, че Фукс беше сред украинците, които през февруари 2017 пристигнаха в Америка за встъпването на Доналд Тръмп в длъжност. Той обаче не е присъствал на самата церемония. През есента на същата година Фукс организира посещение на бившия кмет на Ню Йорк Рудолф Джулиани в Харков. Джулиани е личен адвокат на Тръмп и в момента се намира в центъра на вниманието покрай скандала около телефонния разговор на американския президент с украинския му колега Зеленски. Според официалните съобщения, Джулиани тогава е пътувал до Харков, за да сподели своя опит като кмет на Ню Йорк от времето на терористичните удари през 2001 година. По време на президентските избори в Украйна през пролетта на 2019 украински медии писаха, че Фукс е участвал във финансирането на кампанията на Зеленски. Предприемачът обаче отрече тези информации. Витали Кличко Тесни връзки с Джулиани поддържа и кметът на Киев и бивш световен шампион по бокс Витали Кличко. Той също се познава лично с Доналд Тръмп. Когато през лятото възникна конфликт между Кличко и ръководителя на президентската служба на Зеленски, 48-годишният Кличко отпътува за Ню Йорк и публикува в социалните медии своя снимка с Джулиани - явно, за да покаже, че има могъщи поддръжници в битката за кметския пост в Киев. Посещението на Кличко в Ню Йорк е било само няколко дни след телефонния разговор на Тръмп със Зеленски, в който Тръмп заявява, че неговият личен адвокат Джулиани ще окаже на украинската страна помощ в разследването на скандални детайли от дейността на бившия вицепрезидент Джо Байдън и неговия син Хънтър в Украйна. Дали Кличко е разговарял с Джулиани относно Байдън? Бившият боксьор отрича. Той и неговият брат Владимир, също бивш професионален боксьор, се запознали с Тръмп по време на спортната им кариера, разказа Кличко преди време в едно телевизионно интервю. Двамата братя се боксирали в бившето казино на Тръмп \"Тадж Махал\", а милиардерът често бил гост на тези мачове. Братята Кличко също му били гостували, стана ясно от това интервю.     Игор Фруман и Лев Парнас Има и други, по-малко известни хора, чиито имена се споменават във връзка със скандала около телефонния разговор със Зеленски. Две от тези имена се набиват по-особено на очи: Игор Фруман и Лев Парнас. Това са предприемачи във Флорида с украински произход и добри контакти в Одеса. Както съобщават американски медии, 53-годишният Фруман и 47-годишният Парнас са направили впечатление със свои дарения за предизборни прояви на Тръмп и на други кандидати на Републиканската партия. И двамата се били срещали с Доналд Тръмп, както и със сина му Доналд Тръмп младши. Но най-важното е, че и двамата са клиенти на адвоката Джулиани. Твърди се, че са помогнали на Джулиани да осъществи контакти с хора в Украйна, включително и с бивши главни прокурори, които да му набавят сведения по случая \"Байдън\". Клиенти на Тръмп Сред украинските \"приятели\" на американския президент има и дузина украинци, които или са закупили от Доналд Тръмп недвижими имоти, или пък са участвали във финансирането на негови строежи, не само в САЩ. Сред тях има и някои по-известни лица. Например дъщерята на един бивш украински бизнесмен, който е подозиран за пране на пари. Трудно е обаче да се установи точният брой на украинските \"приятели\" на Тръмп.", "date": "2019.10.03", "title": "Кои са \"приятелите\" на Тръмп в Украйна?"}
{"url": "http://www.classa.bg/%D1%81%D0%B2%D1%8F%D1%82/item/400434-%D0%B0-%D1%87%D1%83%D0%B4%D0%B5%D1%81%D0%B0-%D1%80%D1%8F%D0%B4%D0%BA%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0%D1%82-%D0%B4%D0%B0%D0%B6%D0%B5-%D0%B8-%D0%B2-%D1%82%D1%83%D1%80%D1%86%D0%B8%D1%8F-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "\"Зетят на Ердоган се упражнява да ходи по вода\" - под това заглавие швейцарският \"Нойе Цюрхер Цайтунг\" публикува критична статия за нереалистичните икономически прогнози на турския финансов  министър Берат Албайрак.       \"Да правиш икономически прогнози не е лесна работа - бъдещето трудно се предсказва, а и светът на икономиката е твърде комплексен. И все пак прогнозите могат да бъдат много интересни. Но не толкова заради данните, посочени в тях, колкото поради това, че оголват начина на мислене на онзи, който ги е съставил\", пише швейцарският \"Нойе Цюрхер Цайтунг\". Поводът: последните икономически прогнози на турския финансов министър Берат Албайрак, който между другото е и зет на президента Ердоган. Едно от предвещанията на Албайрак за 2020 година: стремително повишаване на икономическия ръст от 0,5 на цели 5%. \"Тези закони на икономиката не може да отмени дори Ердоган\" Албайрак обяви също така, че скокът на икономическия ръст щял да върви ръка за ръка със стремително намаляване на инфлацията - от днешните 15% до 8,5% в края на 2020 година. Освен това високият икономически ръст нямало да обремени нито бюджета, нито търговския баланс. \"Знае се обаче, че в предишни фази с висок прираст, подтикван предимно от вътрешното търсене, търговският баланс винаги се е оказвал със застрашително висок дефицит\", коментира \"Нойе Цюрхер Цайтунг\". Според изданието, прогнозите на Албайрак са без субстанция. И са противоречиви. Не на последно място защото правителството иска да раздвижи конюнктурата с политика на евтините пари. \"В резултат турската лира, която миналата година силно се обезцени, отново би попаднала под сериозен натиск. А клати ли се лирата, в бедната на суровини Турция автоматично нарастват и цените на вноса, и нивата на инфлацията. Тези закони на икономиката не може да отмени дори Ердоган\", пише швейцарското издание и не без ирония заключава: \"Прогнозите на неговия зет са просто мечтания, които могат да се сбъднат само ако се случи някакво чудо. А чудесата са по-скоро рядкост, даже и в Турция на Ердоган\". \"Евтина маневра за отвличане на вниманието\" Прогнозите на турския финансов министър за инфлацията и друг път са били оценявани като нереалистични. През май тази година сайтът \"Finanzen100\" коментира с недоумение тогавашните прогнози на Албайрак, че високата инфлация бързо щяла да се стопи, а икономиката щяла отново да потегли нагоре. Експерти определиха тези изявления на Албайрак като куха аритметика и евтина маневра за отвличане на вниманието.", "date": "2019.10.03", "title": "А чудеса рядко се случват. Даже и в Турция на Ердоган."}
{"url": "http://www.classa.bg/%D1%81%D0%B2%D1%8F%D1%82/item/400435-%D0%B7%D0%B0%D1%89%D0%BE-%D0%B2-%D1%80%D1%83%D1%81%D0%B8%D1%8F-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%85%D0%BE%D1%80%D0%B0-%D1%83%D0%BC%D0%B8%D1%80%D0%B0%D1%82-%D0%BE%D1%82-%D1%80%D0%B0%D0%BA", "text": "Според официалните статистики, годишно в Русия от рак умират над 300 000 души. Предполага се обаче, че реалният им брой е още по-висок. Според някои експерти, една от причините е недостигът  на качествени лекарства.       В Русия умират над 300 000 души от рак годишно, сочи официалната статистика. Реалният им брой обаче е по-висок, защото статистиката не обхваща онези онкоболни, които издъхват у дома. При това в Русия действа държавна програма за борба срещу раковите заболявания. Но резултатите от нея досега не са особено окуражаващи. Смъртността може би ще продължи да расте  На Втория международен форум по онкология и радиология в Москва президентът на Асоциацията на онкологичните заведения Валерий Старинский съобщи, че смъртността от ракови заболявания е по-висока от прогнозираната. Лекарите смятат, че за ръста ѝ има няколко причини. Основните, според Старинский, са прекалено късното диагностициране на болестта и липсата на квалифицирани специалисти. Според директора на Института по хематология, имунология и клетъчни технологии Алексей Масчан, решаваща роля играе и недостигът на лекарства. Той дори говори за \"хуманитарна катастрофа\", която обяснява с две обстоятелства: оттеглянето на западните фирми от руския пазар и действащата държавна система за поръчване на медикаменти. Специалистът прогнозира, че ако положението не се промени, през следващите години смъртността от ракови заболявания може да скочи с 20-30%.     През последните години в Русия делът на вносните медикаменти, които се прилагат в лечението на рака, планомерно намалява. Същевременно държавата отделя все повече пари за купуването на онкологични препарати. По данни на агенцията DSM Group, която е специализирана в анализите на пазара на лекарства, през 2017 година за такива лекарства държавата е изхарчила 79 милиарда рубли, през 2018 - 88,8 милиарда, а само през първото полугодие на 2019 - 65 милиарда. Качествени ли са руските лекарства? Близо 63% от закупуваните от руснаците онкологични препарати са руско производство. Според Алексей Масчан това поражда определена опасност: производството на такива медикаменти в Русия не се контролира достатъчно добре, част от фирмите-производителки са почти неизвестни, делът на подправените медикаменти е висок, а реномираните фирми-производителки не съумяват да задоволят пазарното търсене. На същото мнение е и Валерий Старинский. \"Не всички фирми са в състояние да задоволят търсенето на необходимите медикаменти - въпреки големите суми, които отделя държавата. Лекарите се опитват да прилагат съвременни схеми на лечение, но понякога за това просто липсват необходимите лекарства\", обяснява той.", "date": "2019.10.03", "title": "Защо в Русия все повече хора умират от рак?"}
{"url": "http://www.classa.bg/%D1%81%D0%B2%D1%8F%D1%82/item/400436-%D0%BA%D0%B0%D0%BA-%D0%BF%D1%83%D1%82%D0%B8%D0%BD-%D0%B2%D1%8A%D1%80%D0%BD%D0%B0-%D1%81%D1%82%D0%B0%D0%BB%D0%B8%D0%BD", "text": "  10 ноември 1982 г. Съветският държавен ръководител Леонид Брежнев умира. Редакторите на централния всекидневник \"Правда\" се сблъскват с дилема. Първата страница ще трябва да бъде оформена с черна рамка в знак на траур, но в какъв формат? В крайна сметка един от журналистите се сеща да погледне в архивите и да види как е изглеждал броят на вестника, който съобщава информацията за смъртта на Йосиф Сталин през 1953 г. Използвана е абсолютно същата рамка, за да се оформи броят, посветен на Брежнев.     Дебелият черен правоъгълник подължава да държи в плен руската и съветската история, като рамкира съвременното разбиране за митовете относно миналото. Руските политици са обсебени от \"славата\" на СССР. Обявяват се за наследници на всички победи, постигнати от социалистическите им предшественици, независимо дали са на бойното поле, в космоса или в инженерните науки. Това е история на държавата и нейната военна машина, а не на нацията. За много редови руснаци националната гордост остава фиксирана в рамките на съветската матрица. Някои от най-популярните исторически постижения са териториалните разширявания от времето на империята и Съветския съюз, без да споменаваме скорошното анексиране на Крим. Последната придобивка от 2014 г. доведе до скок в рейтинга на Владимир Путин, тъй като мнозина видяха в нея реставрация на отдавна изгубената съветска военна слава. Путин често сравнява своите постижения с победите от старата епоха. Посланието е ясно: независимо дали е съветска или не, държавата стои на позициите от миналото. В последно време \"историческата политика\" се е превърнала в огромно изкушение за официалната власт в Русия. Изкушение, граничещо с патриотична истерия. Интересът донякъде се дължи на 80-та годишнина от 1939-та - годината, в която избухва Втората световна война в Европа. Едно от най-важните събития за СССР от тази година е пактът \"Молотов-Рибентроп\", в който Сталин и Хитлер разработват тайни планове за подялба на европейските континентални територии между двете страни. По-малко от месец след началото на военните действия Сталин и Хитлер подписват още едно споразумение: германо-съветския договор за приятелство, който очертава сферите на влияние между двете сили и дава на Москва възможност за гъвкавост по западната граница, за да започне Зимната война срещу Финландия. Едва 50 години по-късно съветските лидери признаха за съществуването на тайните протоколи. Това се случи с признание за сторената грешка. През 1989 г. в епохата на Михаил Горбачов Конгресът на народните депутати на СССР осъжда действията на своите предшественици, включително съветската инвазия в Афганистан през 1979 г. и пактът \"Молотов-Рибентроп\". Затова изглежда някак изненадващо, че в последните месеци започнаха да се появяват статии в руски медии, които се опитват да представят \"Молотов-Рибентроп\" като достижение на съветската дипломация. Руският министър на културата Владимир Мединский и ръководителят на Службата за външно разузнаване Сергей Наришкин (председател на Руската историческа общност) направиха изявления в същия смисъл. Мединский практически обяви решението на конгреса от 1989 г. като ужасна заблуда. Депутати от руския парламент дори се изказаха в защита на съветската авантюра в Афганистан. Заради историческото напрежение между Русия и Полша, което се възпалява хронично след подобни изявления, полските власти не поканиха Владимир Путин във Варшава за церемониите по повод годишнината от войната. Руски политически представители като председателя на парламента Вячеслав Володин и бившия военен министър Сергей Иванов реагираха с атака срещу полското правителство, като нарекоха Полша \"сателит на Съединените щати\". Пактът \"Молотов-Рибентроп\" е може би най-важното, но съвсем не е единственото съмнително парче от съветската история, което руските власти се опитват да реабилитират. Военноисторическото дружество на страната, което се намира под фактическия контрол на Мединский, организира разкопки в гората Сандармох в Карелия, близо до финландската граница, където тайната полиция на Сталин е екзекутирала и заравяла хиляди политически опоненти в масови гробове. Целта на операцията? Да покаже, че всъщност жертвите не са били дисиденти, а военнопленници от Червената армия. И не са били избити от съветските власти по време на Големия терор, а от финландските войски... Великата отечествена война скрепява руското национално самосъзнание. Никой не може да оспори заслугите на Червената армия и огромната саможертва на съветския народ. Но митологизирането на тази история вече започва да се отклонява към прослава на Йосиф Сталин. В последните години ТВ-пропагандата представя Втората световна война не просто като съпротива срещу Нацистка Германия, а като битка срещу Запада. Руското общество пази все по-слаби спомени за ролята на съюзническите войски. Ритуалното честване на Деня на победата на 9 май става все по-помпозно и тържествено от година на година. Путин използва церемонията за засилване на своя авторитет. Всъщност той приватизира победата, за да се превърне в неин жив символ, независимо от факта че е роден 7 години след края на войната. Русия не би трябвало да се смята за правоприемник на СССР, тъй като е нова държава, основана върху демократични принципи. Но в режима на Владимир Путин Руската федерация се превръща в директен наследник на Съветския съюз. Когато висшите държавни представители говорят в първо лице, множествено число, \"ние/нас\", те имат предвид и СССР. Дори кървавите репресии от сталинистката епоха вече не изглеждат чак толкова страховити за масовите руснаци. Едно от последните социологически проучвания показа, че все повече хора смятат преследванията и масовите убийства за \"политически оправдани\". Русия се радваше на икономически възход в първите години на 21 век, но не заради Путин, а заради цените на петрола. Страната успя да направи преход към пазарна икономика благодарение на реформите на Егор Гайдар, задействани още в началото на 90-те. Настоящият икономически упадък обаче трябва да се отдаде изцяло на действията на Владимир Путин, заради самоналожената изолация на Русия под неговото управление и увеличаващата се роля на държавата в икономическата система. Режимът се принуждава да експлоатира постиженията на отминалата съветска ера, за да \"подслади\" горчивината на реалността. Историята се съветизира, дори се сталинизира. Епохата на Сталин се превръща в източник на национална гордост. Изведнъж политици се втурват да защитават пакта \"Молотов-Рибентроп\" и Зимната война, макар че и в двата случая става дума за катастрофални решения, които водят до смъртта на множество мъже и жени. Онзи, който контролира историческия наратив, контролира нацията. Нещо повече, лидерите й черпят примери от миналото, за да начертаят образа на бъдещето. В руския случай този образ е на груба авторитарна държава, военизирана и идеологизирана, контролираща икономиката, политиката и душевността на народа. Руският елит съвсем справедливо може да бъде описан като генетичен наследник на пакта \"Молотов-Рибентроп\".    ", "date": "2019.10.03", "title": "Как Путин върна Сталин"}
{"url": "http://www.classa.bg/%D1%81%D0%B2%D1%8F%D1%82/item/400437-%D0%BE%D1%82%D0%BD%D0%BE%D0%B2%D0%BE-%D0%B7%D0%B0-%D1%81%D0%BB%D1%83%D1%87%D0%B0%D1%8F%D1%82-%D0%BA%D0%B0%D1%88%D0%BE%D0%B3%D0%B8", "text": "Когато преди точно една година журналистът Джамал Кашоги влиза в консулството на Саудитска Арабия в Истанбул, той вече е прекарал известно време в самоналожено изгнание от родината си заради критиките, които отправя към властта там и в частност към престолонаследника принц Мохамед бин Салман. За тази една година, в която Кашоги живееше извън кралството и пише за задълбочаващите се проблеми, там нещата видимо се променяха с бързи темпове. Икономиката започна да се отваря към света, бяха внесени законови промени, даващи повече свобода на жените, бяха позволени отново киносалоните, а принцът, който е дефакто управляващият в момента, видимо се беше заел да модернизира държавата, вземайки власт от духовенството (и давайки я на себе си). И макар мрачни гласове като този на Кашоги да обясняваха за негативните ефекти от желязната хватка на Мохамед бин Салман, за по-голямата част от света нещата там изглеждаха по-скоро положително - все едно вятърът на промяната се беше заселил в страната от Персийския залив тепърва започва да подухва и да нормализира нещата. Въпреки всичките си критични статии той дори сам подцени опасността от отмъстителните действия на саудитското кралство, които на първо място го бяха подтикнали да напусне страната, влизайки сам в капана на смъртта, заложен в дипломатическата мисия. Убийството му вътре в това консулство, прикрито след това по най-брутален начин чрез разчленяване на трупа му (който и до днес не е открит), обърна нещата за Саудитска Арабия и по отношение на нейния престолонаследник. То промени образа на принца за пред света - от реформатор (макар и радикален и с тъмни страни, които обаче сме склонни да пренебрегнем) в тиранин, който не прощава критиките срещу него. Цената на тази промяна е един човешки живот. Тя обаче донесе остри критики към отношението спрямо човешките права в Саудитска Арабия, спрени (поне временно) договори за оръжейни доставки за кралството, което е най-големият купувач на оръжие в световен мащаб, изтегляне на инвестиции и цялостно мрачно петно върху реномето на страната, което няма да избледнее така лесно. Според експерти също така този акт и избухването на толкова голям международен скандал са успели да разклатят позициите на принц Мохамед бин Салман. Макар след разследване и след доста отправени критики от кралството потвърдиха, че те стоят зад отстраняването на Кашоги, и до днес оттам отричат принцът да има каквато и да е връзка с поръчването или изпълнението на убийството. Наскоро той самият \"пое отговорност\" в свое интервю, което приличаше по-скоро на акт на куртоазия, отколкото на действително разкаяние, че подобно нещо се е случило, докато той трябвало е съблюдава действията на администрацията. \"Случи се под моя надзор. Поемам цялата отговорност, защото се случи под моя надзор\", е заявил принц Мохамед пред Мартин Смит от PBS. Запитан как е възможно да не е знаел за подготвяния капан срещу Кашоги, при все че той държи под контрол голямата част от саудитския държавен апарат, принцът отговаря, че причината за това са големите размери на държавната администрация. \"Имаме 20 милиона души. Имаме 3 милиона държавни служители\", коментира принцът. Това съвсем не променя факта, че обявеният за отговорен за даването на заповедта е човек от най-близкия кръг на престолонаследника - Сауд ал Кахтани, човек, който има ключова роля в стремежите на младия принц към осигуряването на кралския трон. Ал Кахтани беше отстранен веднага от съветническия си пост. Съдбата му обаче остава неясна. Прокуратурата в страната е повдигнала обвинения срещу 11 души за убийството, но техните имена така и не бяха оповестени, нито беше съобщено в какво се изразяват конкретно обвиненията срещу тях. Знае се само, че се искат смъртни присъди. Съответно и съществуват съмнения в справедливостта на процеса, започнал през януари при закрити врати. Самият крал Салман, бащата на принц Мохамед, е с влошено здраве и неговият син управлява от негово име като престолонаследник. Спорно е дали съветът на принцовете ще одобри той да наследи трона (поне един от чичовците му вече има достатъчно силни позиции отново, за да се опита да предотврати това), но истината е, че тези неща не са от такова значение. Кралството отхвърли неколкократните призиви за международно разследване на случая и за публичен процес, зачерквайки едностранно възможността за разкриване на истината. \"Ние заявяваме, че суверенитетът на кралството и юрисдикцията на неговата правосъдна система относно това дело не могат да бъдат предмет на компромис\", каза саудитският държавен министър за външните работи Адел ал Джубейр през юни. Досега не е изтекла никаква информация за процеса. Така че колкото и отговорност да поема принц Мохамед, по нищо не личи нещо в кралството да се е подобрило за журналистите и отношението към тях или към който и да е от критиците на кралското семейство. Все още много активисти и критици на властта са по затвори и тайни арести, където продължават да се ползват мъчения според доклади на групи за защита на човешките права. Година след убийството много въпроси остават без отговор. Но известните подробности оставиха света в шок и възмущение. Знаем защо властите на Саудитска Арабия искаха той да замълчи. Знаем и че той далеч не е единственият дисидент, които е отвлечен, докато е на територията на чужда държава и принуден да се върне в кралството. И въпреки всичко това, положението изглежда се нормализира, а търговията полека лека се възстановява. Американският президент Доналд Тръмп на няколко пъти вече демонстрира за тази една изминала година, че убийството на журналист от агенти на саудитската държава не го притеснява (особено след като отхвърли доклада на ЦРУ, показващ връзки между убийството и принца). Ако веднага след убийството този случай изглеждаше като повратен момент за света в отношението към свободата на словото, насилието над журналисти и цялостната позиция към диктаторските режими, днес нещата влизат в доброто старо русло. А случаят Кашоги остана една червена лампа по отношение на бизнеса със Саудитска Арабия. Поредната.  ", "date": "2019.10.03", "title": "Отново за случаят \"Кашоги\""}
{"url": "http://www.classa.bg/%D1%81%D0%B2%D1%8F%D1%82/item/400438-%D0%B0%D1%84%D0%B5%D1%80%D0%B8-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "През последните дни срещу британския премиер Борис Джонсън се сипят куп обвинения. Най-безобидното от тях: че докато е бил кмет на Лондон, е осигурил обществени пари за фирма на своя любовница.         През последните дни Борис Джонсън за пореден път се опита да убеди британците, че след Брекзита всичко щяло да тръгне едва ли не по мед и масло. На партийния конгрес на торите той обеща, че в здравеопазването, дигиталната и пътна инфраструктура и вътрешната сигурност ще бъдат инвестирани огромни суми. А на британците тези области им лежат на сърцето. Премиерът и жените Няколко скандала хвърлят обаче тежка сянка върху партийния конгрес, който Борис Джонсън искаше да превърне в свой личен успех, посочва германската обществено-правна телевизия ARD. Не една, а цели три афери са надвиснали като черни облаци над главата на британския премиер. И не се знае дали няма да се появят и нови. Най-безобидната от всички е тази: докато е бил кмет на Лондон, Борис Джонсън е съдействал на своя близка приятелка да получи субсидии, посочва \"Франкфуртер Алгемайне Цайтунг (ФАЦ). По информация на \"Сънди Таймс\", американката Дженифър Аркури, която е основателка на стартъп-компания, е получила навремето 13 000 евро от общината. Освен това тя е придружавала Борис Джонсън по време на три пътувания в чужбина като част от бизнесделегациите на лондонския кмет. Днес нейният институт за киберсигурност \"Hacker House\", базиран в Лондон, продължава да получава субсидии -  през 2019 са ѝ преведени 100 000 лири от Министерството на културата, медиите и спорта. Британските медии нарекоха тази афера \"скандалът БоДжен\": Джонсън и Аркури са били не просто приятели - двамата са имали любовна връзка. Самата Аркури, която е бивш фотомодел, била доверила това на свои приятелки, уточнява \"Сънди таймс\". В основата на втория скандал около британския премиер стои журналистката Шарлот Едуардс. Тя твърди, че на една официална вечеря през 1999 е била опипвана по бедрото от Борис Джонсън, който по онова време бил главен редактор на списание \"Spectators\", за което тя работела. Едуардс веднага се оплакала на дамата, която седяла на масата на Джонсън въпросната вечер, а тя отвърнала: \"Господи, той стори същото и с мен\". Самият Джонсън отхвърли обвиненията и изтъкна, че не отговарят на истината. Рейчъл Джонсън критикува брат си Третото обвинение срещу британския премиер досега изглеждаше по-скоро като заговорническа теория. Нещата обаче загрубяха, след като бившият финансов министър Филип Хамънд взе отношение по темата: в авторска статия той твърди, че Борис Джонсън е подкрепян от спекуланти, заложили милиарди на твърдия Брекзит. \"И има само един резултат, който ги устройва: един \"Crash-Out-No-Deal-Brexit\", който ще разклати британската валута и ще засили инфлацията\", твърди той. Преди няколко дни подобни твърдения се чуха и от сестрата на премиера - Рейчъл Джонсън, която тази година се кандидатира за евродепутат от листите на проевропейската британска партия \"Change UK\". Тази тема няма да бъде забравена така лесно, коментира на свой ред обвиненията срещу Борис Джонсън кореспондентът на германската обществено-правна телевизия ARD в Манчестър Йенс-Петер Маркварт. Още по-смела прогноза прави \"Шпигел онлайн\". Обвиненията срещу Джонсън, които засега остават недоказани, имат заряда да го свалят от поста, пише изданието.", "date": "2019.10.03", "title": "Аферите на Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/400439-%D0%BA%D0%B8%D1%82%D0%B0%D0%B9-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "Едва ли има дете, което да не обича приказки – за добри или лоши принцове или принцеси, царе или господари, дракони или великани... Моите любими приказки бяха за пътешествия и далечни страни. Когато се научих да чета започнаха и пътешествията ми по картата на света. В домашната ни библиотека имахме енциклопедии и атласи, а и всички школски учебници по география тогава задължително съдържаха цветни карти. Така, от географията научавах за моретата и океаните, за реките и равнините, за планините и полезните изкопаеми; а от енциклопедиите – за историята и културата на народите, населяващи тези земи. Една от книгите, най-силно разпалила въображението ми, бе за пътешествията на Марко Поло и неговия почти 20-годишен престой в двора на Кубилай хан; за приноса на китайците в прогреса на човечеството, откривайки технологии за изработване на коприна, порцелан, хартия, барут, за книгопечатането, компаса, банкнотите и много други – векове преди „цивилизованите“ европейци. Но трябва да призная: въпреки стотиците прочетени страници, и днес китайската култура и начин на мислене за мен си остават загадка. Първите ми спомени, свързани с Китай, датират от октомври 1949 г., когато под ръководството на Мао Цзедун страната е обявена за народна република и поема по пътя на социализма. Успешното създаване – месец преди това, – на съветска атомна бомба, внесоха известно успокоение във все още разтревоженото от страсти българско общество. Ние – 5-6 годишни момчурляци, чувахме какво си говорят възрастните, че е разчупен най-сетне ядреният монопол на американския империализъм, а следователно и заплахата от атомна война; а победите на Китайската червена армия – както все още я наричаха, в най-многолюдната държава на света, ще помогнат в най-скоро време за утвърждаване и в други страни лелеяната от векове мечта на човечеството за справедливост, равенство, свобода... Но... скоро след това избухна войната в Корея – първият мащабен горещ конфликт след края на Втората световна война, прерастнал и в първото мащабно изтребване на мирни жители с бактериологично оръжие. България трябваше да приюти десетки корейски деца-сираци. И днес, възрастното поколение в Банкя си спомня за „Корейското общежитие“ в центъра на селището, където бяха подслонени и се обучаваха корейски деца. На помощ на братския корейски народ се притекоха десетки хиляди китайски доброволци, с чиято помощ империалистическите нашественици бяха отбити. В средата на 50-те години на ХХ век ръководството на Китайската народна република предприе политиката на „Големия скок“. Българска парламентарна делегация в продължение на месец кръстосва надлъж и нашир огромната китайска страна, посещава строителни обекти, заводи, народни комуни, университети, среща се с обикновени работници и селяни, както и с ръководството на държавата, запознава се с китайския опит. От официалните информации за видяното, чудехме се как е било възможно да се постигне такъв небивал трудов подем на многомилионните маси да възродят страната си? Това породи нова загадка у повечето от нас. Наскоро след това възрастните около нас, понякога открито, понякога – под сурдинка започнаха да си шушукат, че между китайското ръководство и новото съветско ръководство, начело с Никита Хрушчов възникнали противоречия. Бяхме вече гимназисти, когато се стигна до разрив между СССР и Китайската народна република.  Повечето от нас – с дързостта на младостта – не приемахме позицията на Хрушчов, дори открито демонстрирахме отрицателното си отношение съм съветския лидер. Нарекохме го   Смятахме за предателство спрямо великата социална идея разрива между двата колоса на социализма в света. Когато през пролетта на 1962 г. Хрушчов пристигна на официално посещение в София и цялото училище бе изведено на Орлов мост за овации, един от нас – Цоню, син на убит от фашистите партизански ятак от с. Антон, се покачи на един от стълбовете и при преминаването на кортежа гръмогласно извика: „Сталин, Сталин...“ Историята потвърди вътрешната убеденост на чистия младежки порив. След две години Хрушчов бе свален от власт. Китайските ръководители се оказаха по-прозорливи и реалисти.  По-късно стана известно, че една от причините за разрива, е решителното несъгласие на Мао Цзедун, Чжоу Енлай и другите китайски ръководни дейци с умопомрачаващата отрицателна оценка на Хрушчов за Сталин, изнесена на ХХ конгрес на КПСС. Не само това: докато Хрушчов се изхвърляше с фанфаронски изявления, че след 20 години съветските хора ще живеят при комунизма, китайските ръководители – тъкмо обратното, предупреждаваха срещу нереалистични очаквания, заявяваха, че едва са стъпили по пътя на социалната трансформация и че за социализъм в Китай ще може да се говори най-малкото след 100 години.  Отношенията между ръководствата на СССР и КНР обаче продължиха да се влошават. Бяхме студенти в университета, когато в Китай обявиха курс към „Културна революция“. Това бе нова загадка за нас. Не можехме да разберем смисъла зад този „подем“ срещу по-възрастното поколение дейци. Всеки, който открито задаваше дори въпрос, можеше да бъде дамгосан с прозвището „маоист“ с неизвестни последици за бъдещето му. Впуснахме се да дирим обяснение в китайската история и култура. За наше щастие, в средата на 60-те години се появиха няколко труда, автор на които беше Ленин Димитров – първият български китаист, преподавател във Философско-историческия факултет на Софийския университет. В лекциите си, той говореше за произхода на прабългарите, за загадъчните знаци „тенгри“ и за връзките между древната китайска и старата българска култура. Рискувайки кариерата си, Ленин Димитров успя да издаде фундаменталния труд „История на древнокитайската култура“, поредица от брошури „Философията на Лао-Дзъ“, „Философията на Мо-Ди“, и др. Отделни ръководни блюстители на „правилната“ мисъл обаче, възприемат тези съчинения за „твърде опасни“ и през 1971 г. Димитров е преназначен в институт към БАН, за да няма пряк досег със студенти.  Вместо яснота по вълнуващите ни въпроси, щудирането на трудовете на Ленин Димитров ни изправи пред нови загадки. Въпреки над четири хилядолетните институционални и културни натрупвания, въпреки неоценимото богатство на философски и управленски идеи, наследени от векове, какъв е смисълът на безсмислието на Големия скок и на Културната революция? Защото – това поне бяхме разбрали – в Китай нищо не се върши без мисъл! Слаба светлина върху тази загадка ми разкри години по-късно – вече като научен сътрудник – специален сборник, поръчан от Конгреса на САЩ:   (People's Republic of China: An Economic Assessment. A Compendium of Papers Submitted to the Joint Economic Committee – Congress of the United States, Washington, 1972). Автори в сборника са авторитетни американски учени – специалисти по проблемите на Китай, които трябваше да отговорят на няколко стратегически въпроса; два от които бяха: -      Колко дълго още ще продължи китайско-съветският конфликт; -      Кога Китай ще може самодостатъчно да се изхранва; и др. Прогнозите на експертите се оказаха реалистични. Трябва да признаем, че по това време американската външна политика в значителна степен се опираше на научните изследвания, в резултат на което постигаше и успехи. Посещението на американския президент Ричърд Никсън в Пекин през 1972 г. и установяване на диалог между двете страни, въпреки отсъствието на конвенционални дипломатически отношения; както и посещението на държавния секретар Хенри Кисинджър в китайската столица година по-късно; са симптоматични в това отношение. Американската администрация разбира, че развитието на света прави наложително окончателното признаване на оформилите се исторически и политически реалности в Източна Азия; установяване на официални дипломатически отношения с КНР; сключване на споразумение за военно изтегляне на САЩ от Виетнам; и т.н. Четири десетилетия по-късно, под мъдрото ръководството на бащата на китайските реформи Дън Сяопин, Китай се превърна във водеща сила на планетата. Стопанският ръст, довел до подобряване живота на близо една четвърт от населението на земята, вероятно е най-забележителното икономическо постижение в историята на човечеството. Никога преди това светът не е виждал толкова устойчив растеж; никога преди не е имало такова намаляване на бедността. Призивът на ККП  става все по-популярен, насърчава инициативата на младите китайци; те получават пълноценна политическа и финансова подържка, за да осъществяват своите идеи и нововъведения в технологиите, без бюрократични спънки. Именно Дън създаде условия днес китайският социализъм да се сочи като пример в целия свят. Вярно, в китайската икономика все още има трудности, но и надежди; и надеждите са повече от трудностите. Постигнатото означава ли обаче, че социализмът и капитализмът в Китай са намерили формула за хармонично строителство, нещо като китайско издание на отричаната някога конвергенция? Социализмът с китайска специфика социализъм ли е? Може ли да бъде социалистическа държава, в която не са излекувани такива язви, каквито са крещящото социално неравенство и корупцията, избуяла до най-високите етажи на властта? Китайските дейци, под ръководството на председателя Си Дзинпин, постъпват мъдро, системно предупреждавайки, че Китай е в началото на социалистическото си изграждане; че пълното построяване на социалистическо общество ще изисква усилията на още много поколения. Но гаранция ли е обстоятелство, че както социализмът, капитализмът в Китай също има своя „специфика”, доколкото е „с юзди”, които се държат от партията и държавата; и не е оставен на „невидимата ръка на пазара”? Очевидно, китайските реалности днес продължават да предизвикват въпроси. Китайската политическа практика и начин на мислене продължават да поставят загадки...    ", "date": "2019.10.03", "title": "Китай- водещата сила на планетата"}
{"url": "http://www.classa.bg/%D1%81%D0%B2%D1%8F%D1%82/item/400440-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B3%D1%83%D0%BB%D0%B0%D0%B3", "text": "Ежегодните приходи на индустрията на частните затвори в Съединените щати достигат $5 млрд. За частните компании е изгодно броя на затворниците да расте, поради което те лобират за по-строги закони, предвиждащи по-дълги присъди, пише La Jornada. В същото време вероятността да отидат в затвора сред афро-американците е шест пъти по-голяма от тази на техните бели съграждани, се казва в статията. Александър Солженицин е написал своя знаменит „Архипелаг ГУЛАГ“ от 1958 до 1970 г., разказвайки на базата на личен опит и собствените си изследвания за трудовите лагери, съществували в тогавашния Съветски съюз. Той сравнява системата от трудови лагери с  , който се разпространява в бившия СССР, където всеки такъв лагер се превръща в  , а абревиатурата ГУЛАГ става широко известна по целия свят след публикуването на книгата на Солженицин през 1973 г., пише Алехандро Надал на страниците на популярния мексикански вестник La Jornada. Въпреки това, години по-късно ГУЛАГ дойде на американския континент, се отбелязва в статията. По-точно собствен ГУЛАГ се появи в САЩ, където има най-много затворници в света. Например, дори в Китай, чието население достига 1,4 милиарда души, броят на затворниците не надвишава 1,6 милиона. Докато в САЩ, където общото население е около 320 милиона души, в затвора има повече от 2,2 милиона души, се подчертава в статията. За сравнение, по времето на смъртта на Сталин през 1953 г. в съветския ГУЛАГ са се намирали 2,3 милиона затворници, отбелязва авторът. Към момента Съединените щати представляват около 5% от световното население - и приблизително 25% от общия брой на затворниците в световен мащаб, съобщава La Jornada. Американската затворническа система направи голям скок през 70-те години, когато броят на затворниците започна да расте с тревожни темпове. В същото време американският ГУЛАГ има специален  , се казва в статията. Не е изненадващо, че с толкова огромен брой хора зад решетките американският бизнес не е пропуснал възможността да се възползва от това. Приватизацията на затворите в САЩ през 90-те години рязко се засили и сега частните търговски фирми участват в настаняването на около 19% от затворниците в страната, обяснява авторът :   На частните компании, участващи в управлението на затворите, федералното правителство на САЩ предоставя годишна субсидия в размер на $23 хил. за всеки затворник - въпреки факта, че минималната заплата в страната е едва 15 хиляди долара годишно, се казва в статията. Трите основни компании за управление на затворите са CoreCivic, Geo Group и MTC, съобщава La Jornada. Освен това през последните години оборотът и печалбите им значително нарастват. Например приходите от CoreCivic за периода от 2000 до 2017 г. са се увеличили от $280 млн до $1,7 млрд - тоест повече от 500%, подчертава авторът. Като цяло американската индустрия на частните затвори получава годишни приходи от $5 млрд. Следователно не е изненадващо, че водещите банки са готови да предоставят щедри кредити на такива компании за развитие на бизнеса, се казва в статията. За да разширят мащабите на своя бизнес, частните затворнически компании отделят значителни средства за лобиране в Конгреса на САЩ за по-нататъшно разширяване на политиката на приватизация на затворите в страната. Точна информация по този въпрос е доста трудна за получаване, но според наличната информация, CoreCivic от 1999 до 2010 г. отделя около $1,4 млн за да лобира за необходимите законодателни актове на федерално ниво, пише La Jornada. Разбира се, за тези частни компании е полезно броят на затворниците в Съединените щати да продължава да расте - и това изисква по-строги закони, които предвиждат по-дълги затворнически срокове за всички видове престъпления и усложняват процедурата за условно-предсрочно освобождаване, се казва в статията.  , отбелязва авторът. При това статистиката за състава и броя на затворниците служи като своеобразно  , пише La Jornada:   През 2014 г. се появиха няколко тревожни доклада за нивото на насилие в затворите в САЩ, което доведе до призиви за реформа на затворническата система и премахване на приватизацията. Реформите обаче, които администрацията на Барак Обама се опита да започне, бяха само частични и засегнаха само федералните затвори. След като Доналд Тръмп дойде в Белия дом, този процес тръгна назад и цените на акциите на частните затворнически компании значително се увеличиха, посочва авторът. През лятото на 2018 г. американските затворници основават общонационално протестно движение, се казва в статията:  . Сега, по време на предизборния дебат в САЩ, активно се обсъжда съдебната реформа и затворническата система. Въпросът дали тази „нова форма на ГУЛАГ“ ще изчезне в крайна сметка остава отворен.  , заключава авторът.    ", "date": "2019.10.03", "title": "Американският ГУЛАГ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400441-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D0%BB%D0%B5%D0%B4-%D0%B2%D0%BE%D0%B9%D0%BD%D0%B0%D1%82%D0%B0", "text": "BGCONVOY ZRNAUTLE", "date": "2019.10.03", "title": "Войната след войната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400431-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B2%D0%BE%D0%B4%D0%B8-%D1%81-27,4-%D0%BF%D1%80%D0%B5%D0%B4-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-25,8", "text": "Борис Бонев, който е кандидат на „Спаси София”, получава 4,4% от гласовете на анкетираните столичани. На пето място с 2,2% подкрепа e Ангел Джамбазки. Мая Манолова води пред Йорданка Фандъкова в надпреварата за кмет на София - за бившия омбудсман биха гласували 27,4%, а за кандидата на ГЕРБ и СДС - 25,8%. На трето място е кандидатът на „Демократична България\" Борислав Игнатов с 10,9%. Борис Бонев, който е кандидат на „Спаси София”, получава 4,4% от гласовете на анкетираните столичани. На пето място с 2,2% подкрепа e Ангел Джамбазки. Проучването на „Маркет ЛИНКС” показва още, че при разпределението на местата в общинския съвет на София предимство ще има управляващата партия. За ГЕРБ ще гласуват 25,7% от запитаните, за БСП – 14,8%, а за Демократична България - 10,5%.     57% от жителите на София ще упражнят правото си на глас по време на предстоящите местни избори на 27 октомври. Допитването показва, че 5,8% от анкетираните са категорични, че няма да отидат до избирателните урни, а 12% все още не са решили. 21,8% от запитаните са отговорили, че по-скоро биха гласували, за 3,8% от хората е по-вероятно да не гласуват.    ", "date": "2019.10.03", "title": "Мая Манолова води с 27,4 % пред Йорданка Фандъкова с 25,8%"}
{"url": "http://www.classa.bg/%D1%81%D0%B2%D1%8F%D1%82/item/400422-%D0%B5%D0%BA%D0%B2%D0%B0%D0%B4%D0%BE%D1%80-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D0%BE%D0%BF%D0%B5%D0%BA-%D0%BD%D0%B0-1-%D1%8F%D0%BD%D1%83%D0%B0%D1%80%D0%B8-2020-%D0%B3", "text": "Министерството на енергетиката и невъзобновяемите природни ресурси на Еквадор обяви във вторник, че страната ще напусне Организацията на страните износители на петрол (ОПЕК) на 1 януари 2020 г. Според съобщението, решението се дължи на „вътрешни проблеми и предизвикателства, които страната трябва да поеме, свързани с фискалната устойчивост\". \"Тази мярка е съобразена с плана на националното правителство за намаляване на публичните разходи и генериране на нови приходи\", се казва в изявлението. По този начин Еквадор ще престане да принадлежи към организация, в която е бил от 1973 до 1992 г. и с която възобнови отношенията си през 2007 г. Въпреки излизането, Министерството на енергетиката казва, че \"ще продължи да подкрепя всички усилия, които се стремят да стабилизират световния пазар на петрол\". От миналата година Еквадор прилага редица икономически мерки, сред които се открояват: Премахване на 20 държавни институции като министерства, секретариати, институти и агенции. Уволнения на обществени работници - от декември 2018 г. до февруари 2019 г. министърът на труда уволни 11 820 работници в публичния сектор. Премахване от субсидиите за гориво, със съответното увеличение на цената за потребителя. Делегиране, сливане и оптимизиране на публични компании, като Националната телекомуникационна корпорация (CNT), авиокомпанията Tame и Пощите - Correos del Ecuador. Намаляване в държавния бюджет за 2019 г. на ресурсите за образование, здравеопазване и култура, наред с други области, позовавайки се на липсата на ресурси. Освен това страната денонсира договора и се оттегли от Съюза на южноамериканските нации (Unasur).", "date": "2019.10.03", "title": "Еквадор ще напусне ОПЕК на 1 януари 2020 г."}
{"url": "http://www.classa.bg/%D1%81%D0%B2%D1%8F%D1%82/item/400424-%D0%BF%D1%85%D0%B5%D0%BD%D1%8F%D0%BD-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%B8-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D0%B8-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89", "text": "Северна Корея изстреля ракета в морето на Япония от пристанищния град Вонсан сутринта на 2 октомври, според южнокорейската армия. Това стана само часове, след като министерството на външните работи на Северна Корея обяви, че ще възобнови диалога със САЩ по отношение на денуклеаризацията на Корейския полуостров. Южнокорейските съвместни началник щабове са открили ракета - вероятно балистична ракета за подводници Pukkuksong („полярна звезда\", на корейски) - в 07:11 ч. местно време. Южнокорейските въоръжени сили изчисляват, че е изминала 450 километра на максимална височина от 910 километра. От своя страна Япония предлага различна версия: тя гарантира, че Северна Корея е изстреляла две балистични ракети и че един от тези снаряди е паднал във водите на изключителната японска икономическа зона. Японският премиер Шинцо Абе осъди този тест и заяви, че представлява нарушение на резолюциите на Съвета за сигурност на ООН. Абе, който на 2 октомври свика заседание на Съвета за национална сигурност на Япония, каза на пресата, че правителството му анализира този инцидент, има подкрепата на САЩ. и международната общност и „ще направи всичко възможно да остане бдително и да защити живота на японците\". Това е единадесетото изстрелване на ракети на Пхенян от май: последното се проведе на 10 септември, когато той изпробва новата си система за многократно изстрелване на ракети под наблюдението на севернокорейския лидер Ким Чен Ун. По този повод Северна Корея насочи своите снаряди и към Японско море. Няколко седмици по-рано, на 24 август, Северна Корея извърши две изстрелвания на балистични ракети с малък обсег, също към Японско море. По това време Доналд Тръмп заяви, че не вярва, че президентът на Северна Корея е нарушил някакъв ангажимент към администрацията му. „Той обича да тества ракети, но ние никога не ограничаваме ракетите с малък обсег на действие\", заяви обитателят на Белия дом.", "date": "2019.10.03", "title": "Пхенян изстреля балистична ракета и възобнови ядрените преговори със САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400426-%D1%80%D1%83%D1%81%D0%B8%D1%8F-%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%BD%D0%B0%D1%8F%D1%81%D0%BD%D0%BE-%D1%81%D1%8A%D1%81-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BD%D0%B0-%E2%80%9E%D1%80%D1%83%D1%81%D0%BE%D1%84%D0%B8%D0%BB%D0%B8%E2%80%9C-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  Г-н Чуков, как ще коментирате скандала около телефонния разговор на американския президент Тръмп с украинския му колега Зеленски? Апропо, още по времето на   стана ясно, че Джо Байдън и синът му имат лични интереси в Украйна… В медийното пространство се лансираха множество версии по случая. Телефонният разговор между Тръмп и Зеленски е епизод от стратегията на американския президент срещу хилъристите. Ключов елемент от телефонната драма е дейността на украинската фирма Burisma Holdings, в чийто директорски състав влиза и синът на бившия вицепрезидент Джо Байдън. Той е получавал от 50 до 83 хиляди долара месечна заплата. През 2016 г. Джо Байдън е поискал от тогавашния президент на Украйна Петро Порошенко да уволни генералния украински прокурор Шохин, който е получил като наследство от своя предшественик разследването на въпросната фирма. Borisma Holdings си поставя за цел добиването на шистов газ в Донбас и транспортирането му по украинските тръбопроводи в Европа. По този начин се търси замяна на руския природен газ. Очевидно Русия няма как да бъде съгласна с този проект. Затова и рускоезичното население на Донбас около шистовите газови находища се превърна в пречка за реализирането му. Именно това предизвика и въоръжените сблъсъци в този район. След като противниците на американския президент фриволно коментираха телефонния му разговор със Зеленски, Тръмп публикува стенографския отчет на този разговор. Обърнете внимание! Не разшифрования електронен запис на разговора, а стенографски отчет. На законно основание в него не влизат онези моменти от разговора, които Тръмп счита, че не е целесъобразно да стават публично достояние. Явно, че противниците на американския президент притежават пълния запис на разговора, но не искат да го публикуват. Защото това ще бъде публично сепуку за тях. Съгласно стенографския отчет американският президент говори за Джо Байдън, но го прави с езоповски език. И всеки един съд може да види в него единствено грижа за корупцията в Украйна. А самият Джо Байдън разказа как се е забъркал в украинската корупция. Безумният поглед на Зеленски по време на разговора му с Тръмп показва, че той ясно е осъзнал предопределената му роля на „сиренце“ в капана за мишки предназначен за демократите на Хилъри. Комбинацията на Тръмп успя. Хилъри Клинтън се провали и загуби битката. Панически, без основание, бе поискана процедура по импийчмънт на президента. И сега Тръмп се стреми към тотална победа срещу своите противници чрез обвинение за „опит да се свали президента на САЩ чрез фабрикувано против него дело“. Което по-ясно казано е „опит за държавен преврат“. Тръмп търси чрез разследването в Украйна да обвини хилъристите в „предателство към родината“. А наказанието за това е електрически стол. За опит за преврат. Естествено, искането за импийчмънт няма как да мине. Конгресът няма как да го пусне. Джо Байдън ще претърпи чудовищни загуби в медийната схватка по отношение на имиджа си и ще отпадне от президентската надпревара през 2020 г. Да не забравяме, че още не са минали праймериз в Демократическата партия. От развръзката на телефонния скандал зависи кой ще финишира първи на президентските избори през 2020 година. С голяма степен на увереност може да се каже, че следващата година новият-стар президент на САЩ ще се казва Доналд Тръмп. Има ли успех новата стратегия на Тръмп по отношение на Китай? Въобще съществува ли „правилна стратегия“? Може ли да се каже, че заплахата за доминация, която един ден ще дойде от Китай, ще бъде непреодолима за останалия свят, включително за САЩ? Мисля, че преувеличаваме драмата с търговската война между САЩ и Китай. По-скоро считам, че тя е прелюдия към следващото генерално споразумение между Вашингтон и Пекин. Икономическите крошета, които си раздават китайци и американци, са нещо като хард преговори преди постигане на всеобхватен компромис. Китай днес има свой проект „Пояс и път“, който е китайски вариант на глобализация. Русия и САЩ в момента са като два „зависнали компютъра“. Блокирани. И, ако американците може би крият своя нов световен проект, то руснаците все още не са наясно каква е „руската мечта“, кой е руският глобален проект. Засега има официално само „китайска мечта“, ясно описана от Си Дзинпин. Старата „американската мечта“ се срина. Вероятно има нова, за която светът още не знае. Руснаците коментират „Москва Трети Рим“, „Новата Орда“ и други. Пред тях все още не е решен въпросът дали ще търсят „прозорец на Запад“ както Петър Първи или ще градят „Голяма Евразия“ („Новата Орда“), за която говори Владимир Путин. Да поясня. Първата Орда е тази на Чингиз хан. Втората е СССР на Сталин. Но определено днес Русия е в период на „застой“ подобен на този от епохата на Брежнев. От друга страна, Китай няма шанс сам да реализира своя проект „Пояс и път“ и ще търси синергия с друг глобален играч. Проектите „Голяма Евразия“ и „Пояс и път“ са съвместими и могат да се адаптират един към друг. Даже се правят опити в тази посока. Но обстановката в света е много динамична и старият световен ред се срутва пред очите ни. Какво ще се изгради на негово място още не е ясно. Шпионският скандал у нас с „Русофили“ се появи отникъде, при това за неща, които отдавна са известни на нашите служби. В същото време Русия реагира доста вяло на тази „операция“. Шпионският скандал с „Русофили“ имаше пародиен отблясък. Той бе една измислена драма. За да има шпиони, те трябва да имат достъп до класифицирана информация или да имат възможност да вземат управленчески решения на най-високо държавно ниво. В нашия случай не наблюдаваме нито едното, нито другото. Преди време Сергей Хелемендик, който е бил депутат в словашкия парламент, написа една много интересна статия за русофилите в Словакия. В нея той подчерта, че редица словашки русофили търсят лична изгода в публично демонстрираната любов към Русия. И е прав не само за Словакия. Става дума за така наречените „мънифили“ (от money, б.ред.), които срещу заплащане могат да бъдат без изключение всякакви вид фили. Русия реагира доста вяло, защото е напълно наясно със ситуацията на „Русофили“ в България. Но не може по обективни причини „да загуби лице“. Дълго време партийните организации на БСП се припокриваха масово с тези на „Русофили“. Което беше груба грешка. Любовта към руската култура и народ не могат да бъдат партийно оцветени. Противопоказно е „Русофили“ да се ползват за партийни цели. Но тичайки по пътя на годишните отчети и надуването на „успехите“, се стигна до ситуацията, която наблюдаваме днес. Отчитането на 36 000 члена в „Русофили“ е една красива легенда за тези, които някъде отчитат някакви неща. Най-смешното е, че и руските медии тиражират тази блага приказка пред руското обществено мнение. Българите, които обичат Русия, са много повече, но те нямат нищо общо с организацията „Русофили“. Русофилството в България с времето се превърна в семеен бизнес. А „Русофили“ определено не е някакъв значим фактор в България. То стана един удобен спомагателен инструмент при размахване на плашилото наречено „руска заплаха“. Помислете си само! Обвиниха публично „Русофили“, че търсят промяна на „геополитическия вектор на България“. Наистина е смешно, защото, въпреки финансовия ресурс, с който „Русофили“ разполагат, те така и не успяха да се превърнат в сериозен обществен фактор, чието мнение може да се взема под внимание в публичния дебат. Би могло да се помисли и за смяна на името на организацията. Да се постави ново здраво начало. Тъй като непрекъснато се говори за някакво руско дирижиране на политическите процеси у нас, ще вложа и доза ирония във въпроса си: Вие като бивш дипломат считате ли, че руското посолство развива една ефективна бурна дейност, а американската централа мълчаливо и безпомощно наблюдава какво се случва? Въпросът касае руската „мека сила“ на Балканите и в частност в България. За съжаление все още в България не е много ясно какво точно се има предвид под „руска мека сила“. За някои това са демодираните пропагандни методи и форми на работа типични за периода до 1989 г., имащи за цел отчитане на дейност. Те са безвъзвратно остарели и безсмислени. Що се касае до избухналия скандал около изложбата в РКИЦ струва ми се за по-професионално заглавието на експозицията да бе формулирано по друг начин. Необходимо бе да се отчете обстановката в България. Да се предвиди, че ще се търси и най-малък повод за раздухване на антируски скандал. Буквалният превод на заглавие изготвено от историци в Москва не е най-правилното решение. Тази тъжна история имаше достатъчно мощно продължение и в самата Русия. Сериозни и уважавани анализатори по руските национални телевизии обсипваха българите и България с лавина от обвинения и обиди. Бяхме наричани „предатели“. Носеха се призиви да ни оставят на турците. Един известен руски политолог даже не се посвени да каже, че „ние българите трябва да стоим в задника на Брюксел, там ни е мястото“. Е, и? Кой спечели от това? Но имаше и разумни руски политици, които правилно осмислиха създалата се ситуация. Наталия Поклонская, депутат от Думата, много ясно направи разлика между българския народ и българските управляващи. Свалям й шапка на тази интелигентна и красива жена! За разлика от нея Мария Захарова се понесе в мейнстрийма. Можем ли да определим декларацията на нашето министерство като непремерена? Скандалът тръгна именно от тази оценка. Не съм фен на сегашното ръководство на нашето външно министерство. Публично съм отправял многократно остри критики към воденето на българската външна политика, която е васална и не е в полза на българските национални интереси. Но бих искал да подчертая нещо важно относно съобщението. Прочетете го още веднъж внимателно! На 28 септември 2015 г. в своята реч пред ООН руският президент Владимир Путин казва: „Струва си всички ние да не забравяме опита от миналото. Ние помним и опити от историята на Съветския съюз – експорт на социални експерименти, опити да се предизвикат промени в едни или други страни, на базата на идеологически постановки, които често са водили до трагични последствия. Водили са не към прогрес, а към деградация.“. (Може да се види в YouTube след 6-тата минута от изказването). Сега нека да сравним изказването на Владимир Владимирович с коментара на нашето външно министерство: „Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави“. По форма има разлика, но по съдържание… преценете сами. Обвиненията на някои руски анализатори, че сме предатели, са напълно нелепи, разбира се. Още повече, че самите руснаци не си „мръдват пръста“, за да извикат едно положително отношение чрез съвременни проекции. В този смисъл, бих искал да засегна един момент, който е свързан сериозно с българо-руските отношения. Наскоро група млади руски балканисти създадоха свой сайт „Балканист“. В него те коментират събитията на Балканите и в частност по нашите земи. Един от тях даде интервю за руска медия със заглавие „Русия стъпва на Балканите като лунатик“. Повдигнатите въпроси са точни, справедливи и актуални. Но една част от лансираните тези в това интервю са неприемливи за мен. Защото сайтът коментира събитията на Балканите през призмата на интересите на Белград. От него се носи лека коминтерновска миризма със сръбска жилка. По-удачното название на сайта би било „Сърбист“. Предвид обстановката на Балканите публикуването на анализи, които защитават сръбските интереси в ущърб на българските, не е далновидна политика. Считам, че сърбите са наши православни братя и трябва да живеем в мир с тях, но не за сметка на несправедливи обвинения спрямо нашия народ. Ако Русия иска да има влияние на Балканите, твърде недалновидно е да се пренебрегва грубо българския елемент от етногенезиса на Московското царство в периода 1547-1721 г. Или пък съзнателно да се изкопават стари и да се наслояват нови вражди между българи и сърби. Американците също не спят по отношение на Балканите.  Що се касае до американското посолство в София, то не е необходимо да си професионалист, за да установиш, че американските дипломати преследват много методично своите цели у нас и могат да се похвалят с добри резултати. Въпреки „масираното руско присъствие“, за което се тръби в нашите медии, до този момент няма реализиран нито един руски енергиен проект в България. Руската позиция за случващото се по света е сведена до санитарния минимум. Няколкото маргинални сайта не са в състояние да влияят сериозно на българското обществено мнение. Така че докато руснаците не дефинират ясно що е „руска мека сила в България“, то на „Козяк“ могат да бъдат спокойни. Няма опасност да бъде „променен геополитическият вектор на София“. Но, факт е, че за да се прокарват американските интереси и да върви работата на щатското посолство у нас, трябва постоянно да се размахва плашилото на „руската заплаха“. Изградената система за натиск чрез НПО-та и агенти за влияние на САЩ в България действа ефикасно като смазана машина. На практика никой не й се противопоставя интелигентно. Истерията около бедното момиче Грета отново разполови планетата на „соросоиди“ и на всички останали незомбирани хора, които схващат инструментализирането на темата за екологията. Не е ли тъжно, че ползват и деца за политически цели? Ще издържи ли психиката на едно дете на жестокостта на публичния живот, на интоксикацията от славата? Ползване на деца за политически цели винаги е имало. Включително и през Студената война. Да си спомним за малката американка Саманта Смит, която посети СССР и се срещна с Андропов. После съветското дете Катя Лъчева отиде в САЩ и разговаря с Рейгън. Въобще нищо ново под слънцето. Зелената идеология постепенно измества левите от политическата сцена по света. Европа е ярък пример за това. Резултатите от последните парламентарни избори в Австрия го доказват. Руската академия на науките (РАН) в началото на 2000-та година оповести, че ръстът на концентрация на СО2 има цикличен характер и не е свързан с дейността на човека. Антропогенното замърсяване на атмосферата е начин да бъде наложен допълнителен данък на индустриалните страни. През 2004 г. на екологична конференция в ООН експерти от РАН изнесоха доклад, който влезе в остър конфликт с издигнатите тези от Барак Обама на същото това мероприятие. По-късно в РАН бе извършена реформа и много от учените бяха разгонени. Едва ли е случайно. Що се касае до Грета Тунберг, то либералните глобалисти я разглежда само като инструмент. Сценаристите, които пишат проекта, изобщо не се вълнуват от това дали ще издържи нейната психика…  ", "date": "2019.10.03", "title": "Русия е напълно наясно със ситуацията на „Русофили“ в България"}
{"url": "http://www.classa.bg/%D1%81%D0%B2%D1%8F%D1%82/item/400425-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D1%81%D1%80%D0%B5%D1%89%D1%83-%D0%BD%D0%B5%D0%B3%D0%BE", "text": "Президентът на САЩ Доналд Тръмп определи като \"държавен преврат\"официалното разследване за политически процес чрез профила си в Twitter на 1 октомври. \"Тъй като всеки ден узнавам все повече и повече, стигам до извода, че това, което се случва, не е политически процес, а държавен преврат, предназначен да изземе властта от хората, гласът им, техните свободи, втората им поправка, тяхната религия , тяхната армия, тяхната гранична стена и правата, които Бог им е предоставил като граждани на Съединените американски щати! \", се казва в текста на американския президент. Камарата на представителите на САЩ реши да започне официално разследване за импийчмънт срещу Доналд Тръмп, конституционна процедура, която може да доведе до историческо уволнение на този президент. Президентът на Камарата, Нанси Пелоси обяви началото на тези процедури след съобщения, че Тръмп бил задържал финансова помощ за Украйна, за да окаже натиск върху Киев да възобнови разследването за корупция, свързано със сина на неговия съперник политик и бивш вицепрезидент на САЩ, демократът Джо Байдън. Минути след съобщението на Пелоси, Тръмп реагира, като публикува в своя акаунт в Twitter: „Такъв важен ден в ООН и демократите трябваше да го съсипят със своя „лов на вещици\". Разговорът между Тръмп и неговия украински колега Владимир Зеленски, който се проведе на 25 юли, предизвика скандал и бе ключов за Камарата на представителите официално да започне процеса на политически процес срещу обитателя на Белия дом, който можеше да доведе до отстраняването му. Зад този скандал стои информатор, който направи официална жалба пред главния инспектор на разузнавателната общност на страната през август, седмици след разговора, като посочи нередности около нея. В жалбата, публикувана от Комитета за разузнаване на Камарата на представителите, информаторът обвинява Тръмп, че е поискал в разговора си с Владимир Зеленски „намеса от чужда държава в изборите през 2020 г. в САЩ\". Процесът на политически процес в САЩ е дълъг и неговото заключение не предполага автоматично отстраняване на обвиняемия. Конституцията постановява, че президентът може да бъде отстранен от поста си, „когато е обвинен и осъден за държавна измяна, подкуп или други престъпления и тежки престъпления\". Тръмп има предимство в Сената, където може би процесът срещу него не би напреднал, тъй като сегашният състав е от 53 републикански сенатори, 45 демократи и 2 независими. Това означава, че за успех на демократите ще са нужни още около 20 гласа от партията на Тръмп, което е много слабо вероятно.", "date": "2019.10.03", "title": "Тръмп обяви за \"преврат\" разследването срещу него"}
{"url": "http://www.classa.bg/%D1%81%D0%B2%D1%8F%D1%82/item/400427-%D0%BA%D0%B0%D0%BA%D0%B2%D0%BE-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B2-%D1%81%D0%B2%D0%B5%D1%82%D0%B0-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4", "text": "Във вторник центърът на Пекин се превърна във витрина на най-модерните оръжия на Китай, някои от които бяха показани на обществеността за първи път. Войски и военни екипи дефилираха пред хиляди зрители през площад Тянанмън, като изтребители и други самолети прелетяха над района. По повод Националния празник, който отбелязва 70-годишнината от основаването на Китайската народна република на 1 октомври 1949 г., въоръжените сили представиха хиперзвуковата балистична ракета Dongfeng-17 (DF-17) с ядрена способност, която може да преодолее системата за противоракетна отбрана на САЩ. Към високата си скорост и своята система, която позволява да се управлява независимо изстрелването на бойни глави, тя добавя способността си да лети на ниска височина. Друга изложена ракета беше новата Dongfeng-41 (DF-41) с обхват до 15 000 километра, което прави Китай единствената страна, която управлява три вида балистични междуконтинентални ракети едновременно. Смята се, че Dongfeng-41 може да стигне до САЩ за 30 минути. Повечето от континенталните щати също са в обсега на модернизираната ракета Dongfeng-31AG, способна да пресече повече от 11 200 километра, друго от оръжията, показани през този ден от Народноосвободителната армия. Сред оръжията, които дебютираха в този военен парад, е новата свръхзвукова круизна ракета CJ-100, за която малко се знае, но се спекулира, че има обсег от около 1500 километра. Правителствената информационна агенция Синхуа я характеризира като „ракета с голям обсег, висока точност и способност за бързо реагиране\". Ракетите JL-2, проектирани да бъдат изстреляни от ядрени подводници от клас Jin, и свръхзвуковият дрон WZ-8, който според китайските експерти може да предостави по-надеждни данни за разпознаване от сателитите, също направиха първата си публична поява. Други военни машини, които белязаха този парад, бяха стелт изтребителите J-20, най-напредналите в страната, както и бойната кола Type 99A. Президентът Си Дзинпин се обърна към своите съграждани, заявявайки, че \"никоя сила не може да разклати статута на Китай и да спре неговия напредък\". Междувременно в Хонконг се проведе нова поредица от антиправителствени протести, които предизвикват Пекин. От своя страна ръководителят на правителството на специалния китайски административен район Карие Лам присъства на парада в Пекин в деманстрация на единство с управляващата партия. Експертите по въпросите на североизточна Азия смятат, че през последните години китайското правителство постигна значителен напредък по отношение на жизнения стандарт, така че няма голямо недоволство на континенталната му територия и твърди, че властите трябва да продължат да се задълбочават в диалога за преодоляване на кризата в Хонконг.", "date": "2019.10.03", "title": "Какво показа най-големият в света военен парад"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400423-%D0%BD%D0%B0-%D0%B3%D1%80%D0%BE%D0%B7%D0%B4%D0%BE%D0%B1%D0%B5%D1%80-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BA%D0%B0%D0%BA-%D0%B8%D0%B7%D0%BC%D0%B0%D0%BC%D0%B8%D1%85%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8", "text": "Обещавали им безплатна квартира във Франция и по 60 евро на ден, реалността обаче се оказала друга: в съвместна акция френските и българските служби са разбили организирана мрежа за трафик  на хора от България.       Eсента е сезонът на гроздобера. И макар вече да съществуват модерни машини за бране на грозде, без човешка помощ работата по лозята няма как да бъде свършена. Сега, по време на гроздобера във Франция, български и френски полицаи са разбили с помощта на Европол организирана престъпна група, която е била замесена в трафик на хора с цел трудова експлоатация и пране на пари, съобщава люксембургското издание \"Лецебюргер Журнал\". Бандата е набирала работници от България за събиране на реколтата по лозята във Франция. Обещавали им по 60 евро на ден В рамките на разследванията са били идентифицирани 167 потенциални жертви на експлоатация, които са били наети от четири различни лозаро-винарски фирми в близост до Лион. Френските власти са арестували четирима членове на тази банда - трима от България и един от Франция. Българите са отговаряли за набирането на работната ръка в България, а французите са осигурявали логистиката, включително настаняването на чуждестранните работници. \"Лецебюргер Журнал\" посочва, че бандата се е прикривала зад легална фасада - една агенция за набиране на персонал в България.      Въпросната агенция набирала български граждани от слабо развитите региони на страната като сезонни работници за френското селско стопанство. Работниците са подписвали трудови договори на чужд език, а на тях самите са им били обещавани по 60 евро на ден, плюс безплатна квартира и транспорт. Когато заплатата не стига за нищо В действителност те се озовавали на един къмпинг във Франция, а от надниците им били приспадани пари за храна. Оказало се, че посредническата агенция удържала и транспортните разходи, както и всевъзможни други такси. Крайните заплати дори не стигали за закупуването на обратен билет до България. Със сумите, спечелени по този начин, организираната престъпна група е купувала недвижими имоти във Франция. Така парите са били изпирани. Съществена помощ за разкриването ѝ са оказали служителите на Европол.", "date": "2019.10.03", "title": "На гроздобер във Франция. Как измамиха десетки българи."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400428-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BD%D0%B0%D0%BF-%D0%B1%D0%B8%D0%BB%D0%B0-%D0%BD%D0%B0-%D0%BC%D0%B0%D1%87%D1%83-%D0%BF%D0%B8%D0%BA%D1%87%D1%83-%D0%BF%D1%80%D0%B8-%D1%85%D0%B0%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0", "text": "Буквално на Мачу Пикчу – на екскурзия в Перу е била шефката на НАП Галя Димитрова в момента, в който България разбра, че крехката и аматьорски изградена система на данъчната администрация е хакната, пише ”19 минути”.     И личните, данъчните, кредитните, осигурителните данни на повече от 4 млн. българи – всички активни граждани в страната, са изтекли и могат да се използват за криминални действия срещу тях и заробване с борчове. Оказа се, че проблемът е бил докладван на премиера в края на юли, но е съществувал още от април, а всички са криели информация. Неадекватно, говорителят на НАП първо го отрече при излизането на стартовите информации за незапомнения скандал, поради който най-важният ни търговски и политически партньор Германия, Белгия и други държави спряха инфо обмена с България. Галя Димитрова обаче не се трогна и не се върна от ваканцията си при все това, а финансовият министър Горанов пое вината й върху себе си, като дори не й поиска оставката. Нещо повече, заплатата й бе вдигната и според писмо от работещи в НАП до 19 минути възнаграждението й вече възлиза на  124 000 лв. годишно  с бонусите, което тя не пожела да коментира, като мълчанието се приема за съгласие. „Ето значи как може да си позволи да плаща всеки месец по 800 лв. за отказ от достъп до обществена информация“,  коментира по този повод известният пиар и граждански активист Весислава Танчева. В свое писмо тя е поискала обяснение от НАП защо не се събират 16 млрд. лв. ДДС дължими на държавата предимно от олигарси, харчещи стотици милиони всеки от обществени поръчки, докато се осъществяват поръчкови ревизии в нарушение на елементарните законови процедури срещу противници на властта и дори само срещу хора, които изразяват публично мнение, което не харесва на министъра Горанов и други от властта. Така НАП бе превърната в бухалка. Припомняе ви, че след като се върна на работа след отпуската си, Галя Димитрова обясни пред медиите за отсъствието си: “Беше трудно решение да не си прекратя отпуската. Имах много важна и изключително отговорна лична причина, пояснява изпълнителният директор на НАП”.  ", "date": "2019.10.03", "title": "Шефката на НАП била на Мачу Пикчу при хакването на агенцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400429-%D1%82%D1%80%D1%83%D1%81-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%E2%80%93-%D1%86%D1%8F%D0%BB%D0%B0%D1%82%D0%B0-%D0%B3e%D0%B9-%D0%BE%D0%B1%D1%89%D0%BD%D0%BE%D1%81%D1%82-%D0%B7%D0%B0%D1%81%D1%82%D0%B0%D0%BD%D0%B0-%D0%B7%D0%B0%D0%B4-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8,-%D0%BF%D0%BE%D0%BA%D0%B0%D0%BD%D0%B8-%D0%B3%D0%BE-%D0%B7%D0%B0-%E2%80%9C%D1%81%D1%8A-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%E2%80%9D-%D0%BD%D0%B0-%D0%BF%D0%B0%D1%80%D0%B0%D0%B4%D0%B0%E2%80%A6", "text": "Фандъкова отново се клати   Във Фейсбук страницата на “София Прайд” бе публикувана позиция, която навежда на мисълта, че гей-общността ще гласува за Ангел Джамбазки.   Ако това стане, с оглед на очакваната ниска избирателна активност – от една страна, и много висока мобилизация на гейовете от друга, можем да очакваме сериозно нарастване на шансовете на кандидата на ВМРО. Позицията:      ", "date": "2019.10.03", "title": "Трус на изборите – цялата гeй-общност застана зад Джамбазки, покани го за “съ-организатор” на парада…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400430-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%E2%80%9E%D0%B4%D0%B0%D1%80%D0%B8%D0%BB%D0%B0%E2%80%9C-%D0%BD%D0%B0-%D0%B5%D1%81-%D1%80%D0%B0%D0%B1%D0%BE%D1%82%D0%BD%D0%B0-%D1%80%D1%8A%D0%BA%D0%B0-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-40-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0", "text": "България е „дарила“ на Европейския съюз работна ръка на стойност 40 млрд. лв. Това каза за Радио „Фокус“ проф. Боян Дуранкев.   Той добави, че големите държави в съюза имат интерес от изсмукване на кадри от България, Румъния, Литва, Латвия, Естония и Полша. Проф. Дуранкев обясни, че е нужно засегнатите държави да потърсят компенсации от ЕС, който трябва да подходи наддържавнически и да осигури условия, които пазарно да задържат хората в собствените им страни. „Това би означавало много повече инвестиции от европейските фондове точно към тези страни. Второ, да го кажем една 13 заплата или една 13 пенсия на всички, европейска пенсия, която да се дава на всички граждани, които работят в тези страни, веднъж годишно. И също така едно много по-добро изравняване на минимална работна заплата, постепенно на средните работни заплати. Няма нищо лошо в това да има обща европейска минимална заплата – този въпрос е поставян неведнъж“, обясни проф. Боян Дуранкев. Той каза още, че България не успява да потърси съюзници и решение на проблемите. Според него в недалечно бъдеще ще бъдат засегнати бюджетите на страната, здравеопазването и пенсионния фонд.", "date": "2019.10.03", "title": "България е „дарила“ на ЕС работна ръка на стойност 40 милиарда лева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400413-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D1%83%D1%87-%D0%B1%D1%8F%D1%81%D0%BD%D0%B0", "text": "Британската хубавица и съпруга на бившия английски национал Питър Крауч Аби Кланси разкри разочарованието си от момента, в който той прекрати кариерата си. Крауч спря да играе през юли, а блондинката призна в тв шоу, че е очаквала много повече от него като безработен. \"Той и сега не се прибира и по цял ден има различни ангажименти, а исках да има повече време за мен и децата\", призна тя. Кланси разкри още една промяна в него в последните години и това е, че футболистът е спрял да пише поезия. \"Той е наистина добър поет. През цялото време ми пишеше писма и поезия, докато нямахме четири деца и изведнъж внезапно спря\", заяви тя.", "date": "2019.10.03", "title": "Жената на Крауч бясна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400414-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82-%D0%B1%D0%BD%D1%82", "text": "Екипът на спортната редакция на NOVA се увеличава с двама доказани професионалисти – Валерия Видева и Александър Костадинов. Новите лица на телевизията ще обобщават водещите акценти в спортните емисии. С богатия си опит в областта на спортната журналистиката, Валерия и Александър ще информират зрителите за най-важното от света на спорта, налагайки спортната редакция на NOVA като предпочитан източник на информация. Като водеща медийна група на пазара, Нова Бродукастинг Груп винаги се стреми към най-високите стандарти. Затова привличането на Валерия Видева и Александър Костадинов за нас е от важно значение. И двамата са познати със своята журналистическа работа и с присъствието си в NOVA ще допринесат за още по-качественото и интересно спортно съдържание“, заяви Миляна Велева, директор „Новини и актуални предавания“ в Нова Броудкастинг Груп. „Присъединяването на две нови лица със сериозен опит в спортната журналистика е предпоставка за утвърждаването на спортния екип на NOVA като един от най-успешните и доказали се в родния ефир. Ще продължим да обновяваме екипа си и да привличаме най-добрите журналисти, защото Нова Броудкастинг Груп е пример за професионализъм“, коментира от своя страна Веселин Василев, директор отдел \"Спорт\" в Нова Броудкастинг Груп. Александър Костадинов е журналист с дългогодишен опит, работил в различни медии като водещ на новини, редактор, репортер и анализатор. Александър е и един от международните съдии на България по футбол, като в периода между 2010-2015 г. съдийства на 26 футболни срещи на ФИФА и УЕФА. Той е още съдийски наблюдател към БФС и международен съдия на Българска Асоциация Мини Футбол, а в момента е съдия на световното първенство по мини футбол в Австралия. Спортът винаги е бил неделима част и от живота на Валерия Видева. Като дъщеря на треньора по лека атлетика Лиляна Видева, ежедневието на Валерия от малка е свързано със стадиона и пистата. Завършила е \"Журналистика\" в УНСС, а в момента следва магистратура \"Реклама и публична комуникация\" в СУ. В продължение на шест години работи в спортната редакция на БНТ, където отразява Олимпийските игри в Рио през 2016 г., Пьонгчанг 2018, Световното по футбол 2018 г. и много други спортни събития.      ", "date": "2019.10.03", "title": "Нова телевизия се похвали с красавица от БНТ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400415-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Препоръчително е да говорите открито с човека, когото обичате. Или пътищата ви, се разделят или сте заедно в радост и скръб, трето не е дадено. На работното място е време да разпределите приоритетите си, за да не се изгубите в подробностите. С по-възрастните колеги, трябва да се държите с уважение. Деловите въпроси решавайте заедно, не бъдете безотговорни. Има голяма вероятност, за големи разходи и загуби. Дръжте всичко под контрол, не пръскайте пари на ляво и дясно. В личния си живот, се дръжте предпазливо. В противен случай, ще се сблъскате с проблеми. Не се опитвайте да правите всичко наведнъж, в домашните задължения. Не трябва да тръгвате на път, ако здравословното ви състояние не е добро. Очаква ви, отлична ситуация във финансите. Вярно е, че парите ще трябва да изразходвате за битови нужди, но сумите ще са незначителни. Не претоварвайте сърцето и бъбреците и бъдете внимателни с храната. Има възможност за натравяне и влизане в болница. Планираните козметични процедури, е по-добре да отложите за края на месеца.   Препоръчително е да укрепите организма си, като започнете да пиете витамини. Имунната ви система доста е отслабнала, погрижете се за нея. Ефективно ще се развиват събития, насочени към намиране на нова работа. Ще получите точно такова предложение, за което сте мечтали. Само не бързайте, веднага да подписвате договор. Днес не планирайте нещо важно и дългосрочно. Има вероятност да се объркате. В работата идва период на разнообразие, креативни решения и нови проекти. Ако направите всичко правилно, ще получите заслужена награда. Пътуване по лични въпроси, ще премине перфектно. Само бъдете внимателни при шофиране. Ще получите награда и отличие за работата, която сте извършили по-рано. Най-накрая, ще ви забележат и оценят. Активните действия в сферата на любовта, ще ви помогнат да намерите изход от трудна ситуация. Връзката с любимия, може да бъде укрепена чрез романтика и сюрпризи, стига да не започнат да ви \"притискат\" финансите. Очаква ви радостен и топъл ден. Приятните събития ще бъдат толкова много, че ще искате да запеете от щастие. Основното нещо е да не е прекалено силно, в противен случай шефовете ще изпаднат в шок. На преден план нека да е работата, а след това личните дела. В семейния живот, ще трябва да се заемете с решаването на проблемите. Само не се ядосвайте. Предстои ви да преживеете, един сложен психологически ден. Дори и прекрасното време, няма да помогне да се отклоните от нахлуващите чувства и проблеми. Възможна е интересна следобедна среща. Човекът, с когото ще общувате, ще се окаже единомишленик и приятел. Оптимистично настроение, се очаква в личната сфера.   Очакват ви истински страсти, в личния живот. Основното нещо е да не ги ескалирате, в противен случай ще избухне скандал. Дръжте се в ръце и следете за думите си. Дългогодишен приятел, ще ви помогне да се справите с финансовите проблеми. Той ще ви обясни с примера си, как да съхраните натрупаните средства. Трябва да бъдете максимално великодушни, за да съхраните връзката с любимия човек. Ако това е любов, тогава отстъпете пред капризите на избраника си. В трудни ситуации, винаги има изход, само ако сами не се откажете. Вечерта ще се зарадвате от срещата с човек, който някога ви е предлагал сътрудничество. Всичко което направите, ще е за добро. Днес сериозно преразгледайте личния си живот. Ако е време да обърнете страница във взаимоотношенията си, направете го. Не се придържайте към чувствата, те могат да бъдат измамни. На работа, трябва да избягвате конфликтите с началници. Особено, ако въпросите се отнасят до документи. Във финансовата област, има още какво да се желае.   Трябва да се движите уверено към вашата цел. Ако внимателно слушате сърцето си, може да направите правилен избор. Особено ако става дума, за финанси или нова работа. Ако връзката ви с децата, се основава повече на обещания, опитайте се да бъдете по-честни и откровени с тях, за да не ви обвиняват в безотговорно поведение.", "date": "2019.10.03", "title": "Дневен хороскоп 3 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400416-%D1%81%D0%B8%D0%B4%D0%B5%D1%80%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B2%D1%81%D1%8F%D0%BA%D0%B0%D0%BA%D1%8A%D0%B2,-%D0%BD%D0%BE-%D0%B8%D0%B7%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82-%D1%81-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BE%D1%82-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-e-%D0%B3%D0%B0%D1%84-%D0%BD%D0%B0-%D0%B1%D0%BD%D1%82", "text": "Кошлуков трябва да даде обяснение той ли нареди това шоу, което никак не е безобидно     Сидеров е агресивен, скандален, болен, луд. Всички се упражняват с оценки за него. Сидеров може да е всякакъв, но най-големият скандал от злополучното предаване „Референдум” го направи БНТ, а не той. Жандармерията да извежда участник в тв предаване – „Нема такава държава”! Дотам ли се простира професионализмът в националната телевизия – като водещи и редактори не могат да удържат положението в едно предаване, да викат жандармерия в студиото?! Не можаха ли да прекъснат предаването с някаква заставка или реклама и да продължи, след като въведат ред? Те пак го прекъснаха, но показаха на зрителя как жандармеристи в униформа идват да дърпат участник в предаване на живо, за да го изведат. Само че това не е всичко.     Скандалът има и друга страна – жандармерия извежда депутат. Извежда народен представител с имунитет, без да е извършил някакво тежко престъпление. В случая дори не става дума за бой и физическа разправа. Нещо не е наред. Сидеров е известен скандалджия, но онези, които се възмущават от него, да не се радват (а някои дори коментират, че му е малко и трябвало да го набият). Влизането на униформени в предаване живо, за да изведат депутат, не е пример за демократична държава. Нито е добър знак към зрителите. Това може да стане само с нареждане отгоре. Дали Кошлуков е казал да пуснат жандармерията или някой отгоре му е наредил по телефона да го направи, но той трябва да даде обяснение пред обществото. В крайна сметка това не е шоу, за което БНТ трябва да се радва, че би по рейтинг всички останали телевизии вечерта във вторник. Това е безпрецедентен скандал. Равностоен е на спирането на програма „Хоризонт” на БНР неотдавна. Не може да се отмине като махнем с ръка, че Сидеров е луд и си заслужава да го приберат униформени. Такива прецеденти подготвят условия униформените да влизат по нареждане и при други случаи, в които нямат място. Или създава нагласи такива неща да се показват за назидание на зрителя, с което създават страх от държавата. Подобно на цветановите акции по телевизиите от първия мандат на кабинета Борисов. Но тук няма престъпление, а неспособност на хората в телевизията да покрият скандала преди да се е развил.", "date": "2019.10.03", "title": "Сидеров може да е всякакъв, но извеждане на депутат с жандармерия от предаване e гаф на БНТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400417-3-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "42 пр.н.е. - Битка при Филипи: Триумвирите Марк Антоний и Октавиан Август водят решителна битка с войската на убийците на Цезар - Марк Юний Брут и Касий.     1868 г. - Хуан Прим става министър-председател на Испания.     1918 г. - Първа световна война: Цар Фердинанд I абдикира в полза на сина си Борис III и напуска завинаги България.     1929 г. - Кралството на сърби, хървати и словенци е преименувано на Кралство Югославия.     1932 г. - Ирак придобива независимост от Великобритания.     1941 г. - Състои се премиерата на американския криминален филм Малтийският сокол.     1942 г. - Вернер фон Браун заедно с други сътрудници на немския изследователски реактивен център в Пенемюнде (Германия) пуска успешно първата в света балистична ракета - Фау-2.     1944 г. - Футбол Клуб 1913 се обединява с Раковски под името Раковски ФК.     1952 г. - Обединеното кралство провежда Операция Ураган, при която успешно изпробва първата си атомна бомба.     1960 г. - Нигерия придобива независимост от Великобритания.     1962 г. - Програма Мъркюри: Изстрелян е космическия кораб Мъркюри 8 с астронавта Уоли Шира на борда, който прави шест орбити около Земята за осем часа.     1985 г. - Космическата совалка Атлантис прави първият си полет.     1990 г. - Влиза в сила договора за повторно обединение на Германия: Германската демократична република престава да съществува и нейната територия става част от Федерална република Германия. Източногерманците стават част от Европейската общност, която по-късно става Европейски съюз.     1993 г. - Битката за Могадишу: В опит да заловят високопоставени лица от организацията на военния диктатор Мохамед Фара Айдид в Могадишу (Сомалия), 18 американски войници и около 1000 сомалийски цивилни бойци са убити в тежка престрелка.  ", "date": "2019.10.03", "title": "3 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400418-%D1%81%D0%B2-%D0%B4%D0%B8%D0%BE%D0%BD%D0%B8%D1%81%D0%B8%D0%B9-%D0%B0%D1%80%D0%B5%D0%BE%D0%BF%D0%B0%D0%B3%D0%B8%D1%82,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D1%82%D0%B8%D0%BD%D1%81%D0%BA%D0%B8", "text": "  Св. Дионисий беше син на благородни родители, но невярващи. Той израсна и бе възпитан в славния сред гърците град Атина. Още от млада възраст го изпратиха да изучава елинската мъдрост и толкова много преуспя в нея, че на 25-годишна възраст превъзхождаше с познанията си по философия всички свои връстници. Но той искаше да я изучи в пълнота и затова отиде в Египет, в град Илиопол, където от древност имаше високообразовани учители - от тях се научи на звездобройство заедно със своя приятел Аполофан. Това се случи в края на земния живот на Спасителя. А когато  , слънцето не понесе да гледа страшното Разпятие и скри светлината си - този ден, около обяд, по цялата земя настана тъмнина за три часа. Удивен от страшното и необикновено явление, Дионисий рече: - Или Бог, Създателят на цялото творение, страда, или този видим свят е достигнал своя край! Това той каза не поради знанията си в светската мъдрост, а по внушение от Божия Дух. След известно време Дионисий се върна в Атина и встъпи в брак. Нямаше сред съгражданите му друг, равен на него по благородие, разум и ученост, и той бе поставен за управител на града и член на Ареопага. Малко по-късно в Атина дойде   и проповядваше за разпятието и   на Христа. Дионисий дълбоко се впечатли от неговите думи и внимателно го слушаше. Останалите старейшини казаха на светия апостол, че искат през друго време да го изслушат и то - по-подробно, но Дионисий, който беше най-образованият сред всички тях, започна насаме да спори с него. Св. апостол Павел го попита: - Кого вие почитате тук за Бог?     В отговор той му показваше из града идолите на Кронос, Афродита, Зевс, Хефест, Хермес, Дионис, Артемида и останалото множество езически богове. Но както вървяха двамата и ги разглеждаха, на едно място Христовият апостол видя някакво капище с надпис: \"На Незнайния Бог\". - Кой е този \"Незнаен Бог\"? - попита той. Дионисий отвърна: - Той още не се е явил между боговете, но когато настъпи времето, ще дойде: Той е Бог, Който ще властва над небето и земята, и Неговото Царство не ще има край. Щом чу тези думи, св. апостол Павел се зарадва, продължи мисълта му и с успех започна да сее семето на Божието слово в добрата земя на душата му. Казваше му, че Този Бог вече дойде и се роди от  , и за спасението на човешкия род претърпя страдания и разпятие на кръст. Дори слънцето не можа да понесе да гледа Неговите страдания, но скри светлината си и по цялата земя настана мрак в онзи ден за три часа. Каза му още, че същият Този Бог възкръсна от мъртвите и се възнесе със слава на небесата. В заключение добави: - Затова, Дионисий, повярвай в Него и Го познай, и истинно започни да служиш на истинския Бог Иисус Христос. Тогава Дионисий си спомни за тъмнината, настанала в онзи ден по цялата земя и разбра, че за същото дивно явление говори апостол Павел: повярва, че в това време Бог страдаше по Своята човешка природа, която бе възприел на Себе Си, и отвори сърцето си за да познае Единия Бог - нашия Господ Иисус Христос. Божията благодат се докосна до него и го просвети - той просеше от апостола да се помоли на Бога за него, за да го помилва и да го причисли към Своите раби. Когато св. апостол Павел тръгна да излиза от града, един слепец се обърна към него и молеше за изцеление (за този слепец всички знаеха, че откакто се е родил не може да вижда). Той осени очите му с кръстното знамение и рече: - Моят Учител и Господ Иисус Христос, Който направи калчица, помаза с нея очите на слепия и му възвърна зрението (Иоан. 9:6), нека и теб да просвети със Своята сила! При това слепият човек веднага прогледа, а апостолът му нареди да отиде при Дионисий и да му каже: - Павел, служителят на Иисуса Христа, ме изпрати при теб за да отидеш при него както си обещал, да се кръстиш и да получиш прошка на греховете си. Той отиде, предаде му тези думи и разказваше за Божието благодеяние, с което се удостои чрез св. апостол Павел. Радост и удивление изпълниха душата на Дионисий при вида на изцерения слепец, когото от дълго време познаваше - той сякаш не можеше да повярва на очите си! Без да се бави отиде заедно с жена си Дамара, със синовете си и с всичките си домашни при св. Павел и прие от него Кръщение. Оттогава животът на Дионисий коренно се промени: той остави дома си, жена си и децата си, и последва Христовия апостол. Три години го съпътстваше неотлъчно, и под неговото благодатно духовно ръководство навлезе изключително дълбоко в познаването на предметите на Вярата - за това свидетелстват писанията на св. Дионисий за Божиите тайни. След известно време   го постави епископ, и от Солун го изпрати в Атина - да се грижи за спасението на хората там. Но освен благодатните поучения на своя свят наставник, св. Дионисий се удостои да чуе и проповедта на всички Апостоли, когато те се събраха в Иерусалим за  . Той също отиде там и както сам пише в книгите си, беше на Гроба Господен и видя св. апостол Яков, брат на Спасителя по плът,  ,   заедно със светите   и Иеротей,  (Паметта на св. ап. Тимотей е на 22 януари. За св. Иеротей Атински виж по-нататък, на 4 октомври.)  и с много други от братството на Иерусалимската Църква. От тях той получи неоценима полза за душата си и с радост слушаше боговдъхновените им думи за истините на светата Вяра - така както и по-късно всички св. Отци и църковни учители са излагали православното учение за Божествената и човешката природа на Господа Иисуса Христа. Действително, първоначално, а и по-късно, много от истините, отнасящи се за св. Православна вяра, за църковната практика и изобщо - за благочестието, не са били записвани, а са се предавали устно: от светите Апостоли на техните приемници, от тях - на следващите, и т.н. И тази благодатна връзка никога не е била прекъсвана в Църквата - обичаите, истините на св. Вяра и духът на благочестието винаги са се предавали чрез йерархията от поколение на поколение, дори и до днес. Дълго време св. Дионисий остана в Атина и умножи Христовата Църква, чийто начатък там бе поставил св. апостол Павел. След това и той, подобно на Апостолите, пожела да проповядва Евангелието в други страни и да пострада дори до кръв заради името на Господа Иисуса Христа. (Малко по-рано разбра за мъченическата кончина на своя учител във вярата - блажения апостол Павел, пострадал заради Христа в Рим от Нерон.) Постави в Атина друг епископ вместо себе си, а сам отиде в Рим и с любов бе приет от Римския епископ св. Климент. Но св. Дионисий не остана там за дълго. Св. Климент го изпрати заедно с епископ Лукиан, свещеник Рустик, дякон Елевтерий и с останалите братя в Галия (днешна Франция) за да проповядва на неверниците словото Божие. Когато пристигнаха, св. Дионисий се прояви наистина като апостол на тази страна: най-напред обърна към вярата в Господа много от жителите на Париж, а след това и други хора. Със средствата, които християните даваха за милостиня и дарения, построи там и църква - в нея принасяше Безкръвната Жертва и молеше Бога да събере около него много души, жадуващи спасение. Оттогава в Галия започна да се разпространява словото Божие, но заедно с това настана и второто (след Нерон) гонение на християните - от Домициан  ( 81-96г ) . Той изпрати в Галия игемона Сисиний за да ги издирва и предава на мъчения. А този, щом пристигна в Париж, най-напред заповяда да хванат и да изправят на съд св. Дионисий, който бе прославен от Бога с чудотворство и премъдрост, заедно с Рустик и Елевтерий, а останалите от братството отидоха в други страни да проповядват Евангелието. Св. Дионисий вече беше твърде стар и преуморен от множеството благовестнически трудове. Слугите на мъчителя хванаха и вързаха здраво светия епископ, влачеха го жестоко и го отведоха заедно с другите двама християни пред игемона. А той яростно погледна към него и каза: - Ти ли си злият старец Дионисий, който хулиш нашите богове, съсипваш цялото им служение и се противиш на царската заповед? - Макар да виждаш - отвърна му той, - че телом вече остарях, но моята вяра разцъфтява като в младост и изповядването ми на името Господне винаги ражда нови чеда на Христа. След това игемонът го попита кой Бог почита. Св. Дионисий с небесна кротост и дръзновение започна да му говори онези думи, за които Спасителят е казал, че са  (Иоан.6:63), и изповяда великото име на Пресвета Троица - на Отца и Сина и Светия Дух. Но игемонът,   на беззаконния и богопротивен живот,   на изпълнението на Божиите заповеди  (Иоан.3:19)  , подобно на глух аспид  (вид отровна змия) (Пс.57:5)  не искаше да чуе спасителната проповед и взе да разпитва тримата - Дионисий, Рустик и Елевтерий - дали ще се подчинят на царя и ще принесат жертва на идолите. А те сякаш с едни уста отвръщаха: - Ние сме християни и имаме единия Бог, Който е на Небесата - Него почитаме, а на царската заповед няма да се подчиним! Тогава игемонът заповяда да съблекат св. Дионисий и безмилостно да го бият с бич от върви, а той търпеше и благодареше на Христа задето го удостои да носи Неговите рани на тялото си, според казаното от апостола:   (\"аз нося на тялото си раните на Господа Иисуса\", Гал.6:17).  Измъчваха също Рустик и Елевтерий, но те, укрепявани от Божията благодат и от думите на светия архиерей, търпяха мъжествено и прославяха Христа. Не след дълго игемонът видя, че ръцете на мъчителите се умориха да измъчват, а Христовите страдалци не изнемогват в своето дивно търпение, и заповяда да ги затворят този ден в тъмница. На следната сутрин слугите изведоха св. Дионисий и по заповед на мъчителя го разтегнаха на една желязна плоскост, а отдолу запалиха огън. В това страдание той пееше псаломските думи: -  (\"Твоите думи, (Господи,) са като разпален огън, и Твоят раб ги обикна\", Пс.118:140). После го свалиха оттам и го хвърлиха за храна на зверовете, но те не навредиха на светия мъченик, понеже Бог го запазваше. Хвърлиха го в силен огън, но и там той остана здрав - пламъците дори не се докоснаха до него. Накрая отново го отведоха в тъмницата при презвитера Рустик и дякона Елевтерий. Мнозина от християните идваха там да ги посетят. Заради тях св. Дионисий отслужваше в тъмницата Божествена Литургия и ги причастяваше с Пречистите Тяло и Кръв Христови. А по време на служението му християните виждаха над него да се явява някаква чудна и ослепителна светлина, и достойните от тях виждаха Царя на славата заедно с Ангелските воинства, доколкото това бе възможно за тленното човешко око. Не след дълго тримата Христови окованици бяха изведени пред игемона и той отново взе да ги увещава да принесат жертва на идолите. Но те не се подчиниха и изповядваха Христа - истинския Бог. Тогава мъчителят се разгневи и заповяда отново да ги бият безмилостно, а накрая ги осъди да бъдат посечени с меч. Поведоха ги към една планина, която те наричаха Ареева (по името на идола Арей). Св. Дионисий се молеше и казваше: - Боже, Боже мой, Ти си ме създал и си ме научил на Твоята вечна премъдрост, Ти си ми открил Твоите тайни и навсякъде, където бях, не си ме оставял! Благодаря Ти за всичко, което си сторил чрез мен за прослава на Твоето пресвето име. Благодаря Ти, че ме посети в моята отрудена старост, в която жадувам да видя Теб, моя Бог, и ме призоваваш при Себе Си заедно с моите другари. Затова Ти се моля: приеми ме заедно с тях и бъди милостив към онези, които Си придобил със Своята кръв и чрез нашето служение си приобщил към Себе Си. Защото Твоя е силата и властта с Отца и Светия Дух во веки веков. И когато каза: \"Амин\", преклони главата си заради пресветото име на Иисуса Христа и бе посечен с една изтъпена секира. Също и светите Рустик и Елевтерий заедно с него положиха своите глави за Христа. Но Бог извърши преславно чудо след смъртта на Своя угодник Дионисий: тялото му, както беше обезглавено, със силата Божия стана, взе в ръце главата си и отиде на едно място, отдалечено на около 3 км, където след това християните построиха църква. Щом стигна там, св. Дионисий подаде своята глава на една благочестива жена на име Катула, а тялото му падна на земята. Заради това дивно чудо мнозина от езичниците повярваха в Христа и още тогава бяха посечени от меча на мъчителите много християни, чиито имена Сам Господ знае и ги е написал в Книгата на живота. Катула прие главата на светеца, но щом поиска да вземе и тялото му, неверниците не и позволиха. Тогава тя повика стражите в дома си, нагости ги и им даде дарове, задържа ги за известно време и нареди на християните да вземат безценното съкровище - светото Дионисиево тяло. Те изпълниха това и го погребаха на мястото, където светецът подаде своята глава на Катула.", "date": "2019.10.03", "title": "Св. Дионисий Ареопагит, епископ Атински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400420-%D1%85%D1%8A%D1%88%D0%BB%D0%B0%D1%88%D0%BA%D0%BE,-%D0%B0%D1%80%D0%BE%D0%B3%D0%B0%D0%BD%D1%82%D0%BD%D0%BE,-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%BE-%D0%BA%D0%BE%D0%B3%D0%B0%D1%82%D0%BE-%D1%81%D0%B8%D0%B4%D0%B5%D1%80%D0%BE%D0%B2-%D1%81%D0%B5-%D1%80%D0%B0%D0%B7%D0%B2%D0%B8%D0%BB%D0%BD%D0%B5%D0%B5", "text": "По време на снощното участие на Волен Сидеров по БНТ зрителите го видяха такъв, какъвто го помнят от предишни скандални прояви. Но той това и търсеше: не просто конфронтация, а направо челен удар.         В дългата си политическа кариера лидерът на „Атака” Волен Сидеров  . През последните няколко години обаче той демонстрираше едно по-скоро овладяно поведение. До снощното му участие в „Референдум” по БНТ, в което той сътвори най-големия скандал в десетгодишната история на предаването. За г-н Сидеров „Референдум” започна с фалстарт - тъй като закъсня, той се присъедини по-късно към водещата и останалите гости в студиото. След което зрителите го видяха такъв, какъвто го помнят от предишни скандални прояви. Хъшлашко, арогантно и откровено провокативно поведение, обилно гарнирано с лични нападки. В този смисъл Сидеров отговори на призива на един от феновете си, който преди предаването го окуражи на официалната му страница във Фейсбук с думите: „Бъди себе си и ще успееш!”. Целта Убеден съм, че „сценичното поведение” на г-н Сидеров е било добре калкулирано. Публичните скандали и пиар каскадите, взривяването на всички писани и неписани конвенции, върху които се гради социалната интеракция, са запазена марка на популистката десница по цял свят. Те са иманентна част от нейната „естетика”. На евроизборите през май „акциите” на партия „Атака” катастрофално се сринаха. Затова и г-н Сидеров захвърли непривичната си роля на поправилата се „черна овца\". И „бидейки себе си”, направи отчаян опит да се върне в мача в навечерието на местните избори.     Със самото си закъснение, с отношението си към работещите в предаването и към останалите участници, лидерът на „Атака” недвусмислено показа, че е дошъл да търси не просто конфронтация, а направо челен удар. В този смисъл ми е трудно да се съглася с някои коментари (на фона на многото други, които категорично осъдиха изцепката на Сидеров), според които той не бивало да бъде извеждан принудително от студиото. Да припомним, че лидерът на „Атака” е осъждан за хулиганство. Участвал е и във физически сблъсъци. Така че, реакцията на екипа на предаването може да се разглежда като отговор на поведението на рецидивист. Явно наложените наказания не са имали нужното „превъзпитаващо” въздействие. Едно не бива да забравяме Не бих се изненадал, ако сътвореният от Сидеров скандал налее вода в политическите мелници на „Атака”. Феновете му за пореден път ще се закълнат в него. Ще паднат на колене пред „беловласия Исус от Ямбол\", ще го почитат като самоотвержен бранител на българщината, преследван от хора в униформи, оплюван и „цензуриран\". Съвсем скоро ще разберем дали „Атака” ще възкръсне, или този път ще потъне завинаги. Едно обаче в никакъв случай не бива да се забравя: Сидеров, смятан за ексцентричен борец против статуквото, отдавна е негов послушен стожер. Цялата политика на „Атака” в третия кабинет на Борисов го доказва съвсем недвусмислено.    ", "date": "2019.10.03", "title": "Хъшлашко, арогантно, неприлично: когато Сидеров се развилнее"}
{"url": "http://www.classa.bg/%D1%81%D0%B2%D1%8F%D1%82/item/400419-%E2%80%9E%D1%82%D0%BE%D0%B2%D0%B0-%D1%81%D1%8A%D0%BE%D0%B1%D1%89%D0%B5%D0%BD%D0%B8%D0%B5-%D1%89%D0%B5-%D1%81%D0%B5-%D1%81%D0%B0%D0%BC%D0%BE%D1%83%D0%BD%D0%B8%D1%89%D0%BE%D0%B6%D0%B8-%D0%B7%D0%B0-%D1%81%D0%B5%D0%BA%D1%83%D0%BD%D0%B4%D0%B8%E2%80%9C-%D0%BD%D0%BE%D0%B2%D0%B0%D1%82%D0%B0-%D1%84%D1%83%D0%BD%D0%BA%D1%86%D0%B8%D1%8F-%D0%BD%D0%B0-whatsapp", "text": "Приложението за съобщения WhatsApp разработи нова функция, която ще ви позволи предварително да инсталирате самоунищожаване на съобщения, след определен зададен период от време.   Възможността за изпращане на „изчезващи съобщения\" се появи в бета версия 2.19.275 на приложението за платформата Android, но порталът WABetaInfo, който откри новата функция, изтъква, че тя може да не е достъпна за всички в момента.   Тази функция, полезна за потребители, които не искат чувствителната информация, която изпращат, да бъде постоянно налична, вече е достъпна в Secret Chats на Telegram и поверителния режим на Gmail.   В настоящата си бета версия WhatsApp позволява самоунищожаването на съобщенията в рамките на 5 секунди или час, опция, очевидно достъпна само в групови чатове. WABetaInfo показва, че функцията е в началната си фаза на развитие и предполага, че нейната текуща конфигурация може да бъде променена.   Не е известно кога ще има достъпни съобщения за всички.", "date": "2019.10.03", "title": "„Това съобщение ще се самоунищожи за секунди“: новата функция на WhatsApp"}
{"url": "http://www.classa.bg/%D1%81%D0%B2%D1%8F%D1%82/item/400421-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BF%D0%BE-%D0%BB%D0%B5%D0%BA%D0%B0-%D0%B0%D1%82%D0%BB%D0%B5%D1%82%D0%B8%D0%BA%D0%B0,-%D0%B2-%D0%BF%D0%BE%D0%BB%D0%B5%D0%BC%D0%B8%D0%BA%D0%B0-%D0%B7%D0%B0-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D0%BE%D1%82-%E2%80%9E%D0%B8%D0%BD%D1%82%D0%B8%D0%BC%D0%BD%D0%B8-%D1%8A%D0%B3%D0%BB%D0%B8%E2%80%9C", "text": "Няколко спортисти изразиха възмущението си от новите близки камери на Световното първенство по лека атлетика, проведено в Катар, за които казват, че показват телата им от интимен ъгъл и ги карат да се чувстват неприятно. Шампионатът започна на 27 септември и ще продължи до 6 октомври. В обръщение към Bild германската спринтьорка Джина Люкенкемпер, на 22 години, поведе критиките и изрази позицията си, като прибегна до въпроса: „Жена участвала ли е в процеса на създаване на тази камера? Не мисля така\". Друга немска спортистка Татяна Пинто, 27-годишна, която също участва в състезания в Доха, се присъедини към колежката си и също се оплака, че не й е удобно да стои пред камерата. Администрацията на Международната асоциация на федерациите по лека атлетика (IAAF) представи тези нови камери в началото на септември и каза, че те ще предлагат \"иновативен ъгъл\". \"Камерите в стартовите блокове ще уловят интензивния момент преди състезанието\", заяви служител на IAAF. Предполага се, че феновете на леката атлетика по целия свят така ще са по-близо до спортистите. В резултат на оплаквания от немски спортисти, IAAF отговори на молбата на немската атлетическа асоциация и се съгласи да започне цензурирането на визията и да предава изображения само след като спортистите са на място в блоковете. Изображенията ще бъдат изтривани на всеки 24 часа.", "date": "2019.10.03", "title": "Световното първенство по лека атлетика, в полемика за снимки на спортисти от „интимни ъгли“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400412-%D0%BA%D0%B0%D0%BA-%D0%B4%D0%B0-%D0%B7%D0%B0%D1%89%D0%B8%D1%82%D0%B8%D0%BC-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B8", "text": "Едва ли може да си представите, че в автомобил може да се влезе с взлом само за 20 секунди.  По думите на бивш автоджамбаз, за целта наистина е необходимо доста малко време. Все пак за времето, през което крадецът чупи стъклото, някой може да викне полиция.  Именно затова автомобил може да бъде откраднат, не само ако е оставен на паркинг, но и, ако шофьорът го е напуснал само за няколко минути.  Крадците действат толкова бързо, че никой не е в безопасност. Но все пак има неща, които вие може да направите, за да предотвратите кражбата. Или поне да я забавите.  Коли се крадат по цял свят. Мит е, че крадците крадат предимно лъскавите и скъпарски возила. По-голямата част от техните жертви са най-обикновените автомобили от средния клас. Експертите са убедени, че да се защитим от злосторниците на практика е почти невъзможно. Колкото и устройства да пускат компаниите, винаги ще се намери начин те да бъдат заобиколени.  Въпреки това може значително да се намали вероятността за престъпление, ако спазваме няколко прости, но не очевидни, правила за безопасност.      Оставяйте най-ценните вещи само в багажника, ако ви се наложи. Има голяма вероятност за това, минаващ покрай вас крадец да ви отнесе чантата, лаптопа или портфейла, оставени в салона на колата.  Злосторниците имат малко време, за да свършат своята работа, затова те на практика почти никога не отварят багажника. Все пак той се затваря с ключ, а това означава, че за него трябва да се избира шперц.  Затова наистина ценните си вещи винаги е по-разумно да сложите отзад. Ако чантата ви може бързо да бъде открадната от салона, със счупване на прозорец, то от багажника толкова бързо тя няма да изчезне.   Винаги оставяйте автомобила си на осветени улици     Тъмнината е спътник на повечето престъпления. Не е учудващо, че специалистите не препоръчват колата да се оставя на зле осветени места.  Колкото по-оживена е улицата или паркинга, толкова по-добре. На тях, по правило, има силни светлини, а ако крадецът все пак реши нещо да открадне, то около него ще има доста свидетели.  Алтернатива може да са паркингите, оборудвани с камери за наблюдение. Все пак имайте предвид, че наличието на видеозапис въобще не е гаранция за това, че престъпникът ще бъде хванат.  Махнете си панела на касетофона     Ако все още в автомобила ви касетофонът не е фабрично вграден, то махнете предния му панел. Повечето крадци се стремят да задигнат само тази част от оборудването.  Ако го скриете в салона, то крадецът едва ли ще ви чупи джама с призрачната надежда, че бързо ще го намери.  Виждайки, че панелът на касетофона лиспва, злосторникът едва ли ще погледне вашата кола повече - няма да има смисъл.  Той просто няма да има време да търси липсващата част. Най-вероятно той ще се насочи към друг автомобил, паркиран наблизо.  Скрийте ценните си вещи в жабката Ако не искате ценните ви вещи да останат на видимо място, то може да ги скриете в жабката. При някои модели автомобили дори има специален тайник под предните седалки, в който може да се сложат ценни неща и портфейл.  В този случай крадецът просто ще погледне в автомобила и, виждайки, че няма нищо интересно, ще си продължи по пътя.  Едва ли ще иска напразно да прониква в кола, в която може да няма нищо ценно.  Тонирането на стъклата може да помогне, ако карате скъпа кола. Някои хора си мислят, че тониране на стъклата си правят само бандитите или хора, каращи само скъпи коли. Но всъщност това е доста удобно, защото осигурява определено уединение и помага за предотвратяването на проникването във вашия автомобил.  В този случай, поглеждайки през прозореца, крадецът просто няма нищо да види. Но не забравяйте за допустимия предел на непрозрачността на филма преди поставянето му.  И не тонирайте предните стъкла, това ще пречи на видимостта ви на пътя.  Убедете се, че вашият автомобил няма GPS-трекер Може би, тази мярка ще влезе в употреба само на най-богатите хора, които карат ултра скъпи спортни автомобили. Въпреки това, за тази възможност трябва да знае всеки.  Ако вие имате скъп автомобил, то крадците ще могат да ви следят месеци наред.  Крадците ще научат вашия маршрут, дневен ред и навици с цел да определят как и откъде най-лесно биха задигнали вашата кола. Затова често те слагат устройства, които им помагат да следят вашето движение. Тези устройства най-често се слагат в арките на калниците или на пода.  Да бъдат открити е доста лесно: просто проверете тези места и погледнете под колата. Редовните проверки може да предотвратят неприятни ситуации.   Никога не оставяйте документи с личните ви данни в автомобила  Най-добре казано, никога не оставяйте в салона на колата телефони, компютри, портфейли и лични вещи. Това категорично не трябва да се прави с документи.  Ако крадецът влезе в колата и открие там вашата карта за самоличност, то той може по-късно да проникне и във вашия дом.  Или да извърши финансова измама с вашите лични данни. Затова бъдете внимателни и слагайте документите си в надеждно място, а още по-добре - носете ги със себе си.  Дайте да се разбере, че вашият автомобил има система за сигурност  Колкото и да е странно, повечето крадци предпочитат да стоят на разстояние от автомобили с лепенки, които казват, че те се охраняват.  Същото се отнася и за автомобилите, чиято лампичка на алармата се вижда как свети.  Понякога, все пак, крадците искат да откраднат някоя конкретна кола. В този случай те неутрализират алармата.  Това се прави доста лесно: достатъчно е да се прекъсне кабелът, съединяващ акумулатора с алармата.  Ако вашият автомобил е много скъп и не искате да рискувате, сложете втора аларма. Така ще сте уверени, че крадецът, без да подозира, ще я задейства.   Някои марки се харесват повече на крадците      Според данни на застрахователните компании, от марката на автомобила зависи много.  Някои модели са по-популярни сред крадците, а на други те въобще не обръщат внимание.  Например, през 2017 година лидери по кражби бяха Volkswagen, Ford и Hyundai. Ако се притеснявате за вашето имущество, то не избирайте автомобил от тези три марки. Или предварително разберете кои именно модели се радват на популярност сред автоджамбазите.  Никога не оставяйте резервен ключ в колата      Да си оставите резервен ключ в колата е същото, като да си напишете ПИН-кода на банковата карта върху нея.  С това вие фактически каните крадеца да ви задигне автомобила.  Вместо това, дръжте запасния ключ у дома, на сигурно място.  Сложете датчици за движение в двора си     Вероятността за кражба намалява, ако колата е спряна на добре осветено място. Това е особено вярно за дворовете извън града и малките градове.  Ако живеете на такова място, то сложете светлини, включващи се чрез датчик за движение. Те ще светнат веднага, ако някой мине покрай вашата кола. Не са много евтини, но затова пък ще спите спокойно.  Не дръжте пари в колата     Много хора обичат да държат пари в тайно място в случай на извънредна ситуация. Но ако те са оставени на видно място, то направо са си покана за крадците да ги вземат.  Ако все пак ще държите пари в колата, то ги сложете на място, което трудно се вижда.  Добри тайни места са пепелника или огледалото за задно виждане. ", "date": "2019.10.03", "title": "Как да защитим автомобила  си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400411-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%BC%D0%B0%D1%80%D0%B8%D1%8F-%D1%88%D0%B0%D1%80%D0%B0%D0%BF%D0%BE%D0%B2%D0%B0", "text": "Тези дни се проведе седмица на модата в Париж. Тогава бе показана и пролетно-лятна колекция Givenchy.  Именно там бяха засечени куп знаменитости. Сред тях бе и известната от близкото минало енисистка Мария Шарапова.       Заедно с ня бяха и още куп известни международни звезди. Освен Шаарапова на дефилето бяха засечени и шведска актриса Нуми Рапас, актрисата от известния сериал „Игра на тронове“ Мейзи Уилямс и други. На модния подиум, където се показаха творенията на дизайнерката Клеър Уейт Келър, излезе известната моделка Кая Гербер, която е дъщеря на супер модела Синди Крауфорд и предприемача Ранди Гербер.       На модния подиум бяха показани затворени рокли с фин принт, вече познати на колекциите на Givenchy, водени от Келър, бяха комбинирани с облечени комплекти от разкъсани торбести дънки и жилетки, рокли от два вида деним и високи ботуши.  Голям интерес предизвика невероятно изтънченият стил на тенисистката Мария Шарапова. Но повече за модното събитие, събрало куп знаменитости на едно място, може да видите в следващите снимки.                             ​​​​​​​ ​​​​​​​   ​​​​​​​ ​​​​​​​ ​​​​​​​ ​​​​​​​ ​​​​​​​  ", "date": "2019.10.03", "title": "Помните ли Мария Шарапова?"}
