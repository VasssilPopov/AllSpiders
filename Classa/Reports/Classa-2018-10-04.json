{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388031-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "40 дни изминаха от трагичния инцидент край Своге, а разследването на катастрофата е горе-долу там, където беше още в самото начало. Този случай е много показателен за начина,  по който се случват нещата в България.   Как да накараме пиромана да спре пожара? Българското правителство все по-често е изправено пред такъв вид задачи, усложнени от едно допълнително условие - в задачата се иска самото Дружество на пироманите да оглави борбата срещу пожарите.     Вижте какво става с разследването на катастрофата край Своге: предприети са десетки действия, но да видим кой трябва да ги извърши. Прокуратурата е призована да разследва, докато тъкмо тя има славата на орган, който съсипва разследванията. Цели пет експертизи са възложени на вещи лица, докато тъкмо вещите лица са подозирани в извършване на клиентелистки, а не на експертни услуги. Цялото правителство призовава към борба срещу нередностите, докато обществото привижда тъкмо него като източник на нередности. Ситуацията неудържимо прилича на онова безсилие, изразено от културолога Александър Кьосев по повод офанзивата на фалшивите новини: \"Те взривяват представата ни за истина, а ние искаме да ги преборим, като им казваме истината в очите\".   Да припомним за Своге В катастрофата край Своге загинаха 18 души, обявен бе национален траур. За основен виновник бе посочен шофьорът на автобуса, превишил допустимата скорост. Но нещата се усложниха, след като беше снимано мястото на катастрофата. Журналистически разследвания показаха, че асфалтът не е имал нужното сцепление, мантинелата е била паянтова, неподдържаната растителност е пречела на видимостта, а по пътя не са били поставени нужните знаци. Твърде много контролни органи са оставили без контрол всичките нарушения, приемайки отчетите по документи, но без проверка на място. Министрите, чиито институции бяха довели до всичко това, бяха сменени, но пък част от тях се оказаха заменени с техни колеги и потенциални участници в бездействието. Няма да напомняме по-добре известното: че компанията, изработила фаталния път, е многократно описвана в медиите като потенциално опасна заради предходни проблемни изпълнения, но въпреки сигналите е спечелила и тази поръчка. А я е спечелила тъкмо защото прокуратурата не е разследвала сигналите срещу компанията, контролиращите органи са извършили само формален контрол, а изпълнителната власт е направила неясно какво, но явно не е минало без коалиционо споразумение с Дружеството на пироманите. Нищо чудно, че след целия фарс с поемането на отговорност на министерско ниво нещата се върнаха обратно там, откъдето бяха започнали: шофьорът на автобуса си остава единственият издирен от властите виновник. А от катастрофата изминаха 40 дни.   Новината от последните дни   Вчера прокуратурата представи отчет за това, което е извършила по разследването през изтеклия месец. Основното в този отчет е назначаването на пет експертизи, които да проучат какъв е бил проблемът с асфалта, с мантинелата и дори с обществената поръчка, спечелена от изпълнителя. Първата беда тук е думата \"отчет\". Нали и отчетът на строителната фирма беше перфектен? Както е почти перфектен и всеки годишен отчет на самата прокуратура, която за три десетилетия не е довела до присъда нито едно шумно дело. Втората беда е в израза \"вещи лица\". Прокурорите не казаха на кого са възложили експертизите, но е публична тайна, че подборът на съмнителни вещи лица, работещи почти анонимно и често пъти по безконтролни правила, е един от основните недъзи в правораздаването. Както беше установил преди години вестник \"Сега\", вещите лица не декларират конфликт на интереси, нито имотно състояние. Няма стандарт за професионалната им подготовка, няма единен регистър на експертизите, не се води статистика по видове експертизи, няма и срокове, в които експертизите трябва да са готови. Това е добра илюстрация на отчетността, представяна от прокуратурата - отчита се началото на един процес без хоризонт, чието придвижване напред е поверено на проблемен извършител. А до следващата катастрофа всички ще са забравили да следят развоя на събитията - както по документи, така и в реалния живот.   Изход има   Въпреки бедственото положение в практически всички български власти, изход съществува. Но той не е там, където демократичните държави обикновено виждат решението - в призиви към властите да разследват, да отстояват правила и да налагат цялостна атмосфера на поемане на отговорност. България отдавна е извън парадигмата, която гарантира ефективност при подобен подход. Тя е отстъпила до първите стъпала в изграждането на държавност - там, където от нулата се формират алтернативни авторитети и алтернативни решения. Било в света на вещите лица, било в света на строителите на пътища, било в света на министерските съвети.", "date": "2018.10.04", "title": "Вижте как разследват катастрофата край Своге"}
{"url": "http://www.classa.bg/%D1%81%D0%B2%D1%8F%D1%82/item/388025-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D1%81%D0%B0%D1%89-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-21,5-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": " дълг на САЩ се увеличи с повече от 1,2 трилиона долара през 2018 г. финансова година, завършила на 30 септември. Показателна се оказва рекордната отметка от 21,5 трилиона долара, съобщава Washington Examiner.     Според изданието, американският държавен дълг в последния работен ден от 2017 финансова година е в размер на 20,245 трилиона долара, докато в петък, 28 септември, за първи път в историята достига 21,516 трилиона долара, предава ТАСС. The Washington Examiner прогнозира, че бюджетният дефицит на САЩ към 2020 г. ще достигне до един трилион долара, както бе по време на първия президентски мандат на Барак Обама – предшественика на Доналд Тръмп. Съгласно действащото законодателство, правителството може да увеличи неограничено федералните заеми до 1 март 2019 г. След това ще заработи т.нар. покрив на държавния дълг, който не позволява да се теглят заеми над равнището на задлъжняване, постигнато в този срок.   Превод: В.Сергеев", "date": "2018.10.04", "title": "Държавният дълг на САЩ достигна до рекордните 21,5 трилиона долара"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388026-%D0%B2%D0%B0%D0%B6%D0%BD%D0%BE-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D1%81%D1%82%D0%B0%D1%80%D0%B8-%D0%BF%D0%B5%D1%87%D0%BA%D0%B8-%D0%BD%D0%B0-%D0%B2%D1%8A%D0%B3%D0%BB%D0%B8%D1%89%D0%B0-%D0%B8-%D0%B4%D1%8A%D1%80%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D0%B4%D0%BC%D0%B5%D0%BD%D0%B5%D0%BD%D0%B8,-%D0%B5%D1%82%D0%BE-%D1%81-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D0%B5-%D0%B8%D0%B7%D1%80%D1%8A%D1%81%D0%B8%D0%BC", "text": "Всички печки на въглища и дърва, които не отговарят на еконормите, трябва да бъдат подменени най-късно до 2024 г. Това е една от основните препоръки от Световната банка, които страната ни трябва да изпълни, за да подобри качеството на въздуха.      Към момента отоплителни уреди на твърдо гориво използват 54% от българите. Според експертите 85 на сто от фините прахови частици се дължат именно на отоплението на битово гориво. Очакванията са нивата им да се понижат със 78% след въвеждането на предлаганата от Световната банка мярка. „Подмяната на отоплението може да бъде много евтина или много скъпа. Ако имате изградена газопреносна мрежа, най-евтиният и бърз вариант е присъединяването към нея. Ако няма такава, това пък може да бъде доста скъпо\", каза в ефира на „Здравей, България\" министърът на околната среда и водите Нено Димов. И каза, че местната власт във всяка община трябва да прецени кой е най-изгодният за нея вариант за спазване на изискванията. Министър Димов допълни, че има идея неотговарящите на изискванията електроуреди и горива изобщо да не стигат до пазара и да не могат да се продават. „Ще бъде отворен ресурс от около 115 млн. лева на Оперативна програма „Околна среда\", което е крайно недостатъчно за решаване на проблема с подмяната на системите за отопление. Средствата ще бъдат фокусирани в няколко общини, където това да се направи пилотно. За следващия програмен период ще преговаряме за много по-сериозен ресурс, за да може всички общини, които имат нужда от финансиране, да бъдат подпомогнати\", каза още екоминистърът.", "date": "2018.10.04", "title": "Важно за потребителите: Световната банка настоява всички стари печки на въглища и дърва в България да бъдат подменени, ето с колко ще се изръсим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388027-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B6%D0%B5%D0%BD%D0%B8-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0%D1%82-%D1%81%D1%83%D1%82%D0%B8%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B8", "text": "Насърчаващите естествения външен вид призовават жените да обърнат гръб на сутиена в името на собственото си удобство и крепко здраве. Но какво смятат лекарите и самите дами по въпроса?  И наистина ли е полезно да се ходи без сутиен? Напоследък темата за естествения външен вид е много популярна и това кара много момичета по света отчаяно да отстояват правото си да се чувстват комфортно. Например обществената организация \"Free the Nipple\" призовава всички дами да заголят свободно гръд, както правят мъжете.      И докато голяма част от жените не са навити да ходят голи до кръста, много дами са готови да се сбогуват със сутиените си, които смятат за изключително неудобен и ненужен аксесоар.  В съвременния си вид сутиенът се е появил в началото на XX век, за да замести корсета. За да усетите еволюцията при сутиените, е достатъчно само да направите една малка обиколка по магазините, в които се предлага долно бельо. Веднага ще забележите, че Push Up моделите, които се предлагат, вече са много по-малко, търсенето им също е намаляло, а производителите са се ориентирали към производството на по-нежни модели.      Push Up сутиенът стана хит през 90-те години на миналия век и дамите полудяха по него, защото зрително увеличават бюста и привличат погледите към деколтето, дори когато то не е особено пищно. През 2015 г. на пазара се появиха бралетите - нежни красиви сутиени без метални елементи и оформящи чашки. Този модел стана изключително популярен, дамите се почувстваха толкова естествено и приятно в него, че на много от тях им се прииска да съхранят усещането завинаги, отказвайки се напълно от сутиена.       Така  всички забравиха за Push Up сутиена и компаниите, произвеждащи такова долно бельо, започнаха да търпят загуби. Дори и лидери като Victoria’s Secret.  В тези години се появи и вече споменатото движение \"Free the Nipple\". Пикът на активността му настъпи през 2016 г., когато  Facebook и Instagram започнаха да блокират снимки с полугола женска гръд. Яростните протестни движения постепенно започнаха да се асоциират не само с ограниченията в социалните мрежи, но и с отказа от носенето на сутиен в името на комфорта и естествеността.      Живот без сутиен - какво смятат дамите? Момичетата с малък бюст с огромен ентусиазъм поддържат тенденцията да се ходи без сутиен, тъй като за тях той е неудобен. Притежателките на малки гърди могат спокойно да си позволят в ежедневието да ходят без сутиен и да го използват само за особени поводи. Големият въпрос е кое е по-важно за всяка жена - комфортът или отсъствието на укорителни погледи заради малките им форми.      Неочаквано, но и дамите, които носят  4-5 размер, също признават, че да ходиш без сутиен е много комфортно. Да се разхождат постоянно без бельо обаче за тях е малко сложно, тъй като по-пищните им форми се нуждаят от поддръжка. Затова и като алтернатива на сутиените те използват тънки бюстиета.  Те разпределят натоварването от тежестта на гърдите много по-равномерно и много дами отбелязват, че след като са започнали да ги носят, са спрели да изпитват болки в гърба. Уместно ли е да ходим без сутиен? Липсата на сутиен не трябва да се смята за нещо вулгарно, стига да не предизвиква провокативни мисли. Етикетът обръща внимание на отсъствието на чорапи или чорапогащници, но никъде нищо не се казва за наличието или отсъствието на сутиен. Според етикета обаче прекаленото разголване на тялото не е допустимо, защото етиката предполага да изпитваме уважение към себе си и хората, които ни заобикалят.  Какво смятат мамолозите по въпроса? Въпреки слуховете, че отказът от носене на сутиен не води до увисване на гърдите, а точно обратното - дори е полезно, при физическа активност, особено когато се занимават със спорт, за дамите с по-големи гърди е препоръчително да носят сутиен. Мамолозите се обявяват срещу носенето на т.нар. невидими сутиени. При използването на подобни силиконови изделия гърдите прегряват, притокът на кръв към тях се засилва, което може да причини активизиране на анормални клетки и понататъшното им превръщане в злокачествени образувания. Рядкото използване на силиконови сутиени не предизвиква такива сериозни проблеми, но при редовна употреба рискът се увеличава многократно.", "date": "2018.10.04", "title": "Все повече жени бойкотират сутиена (Снимки)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388028-5-%D0%BD%D0%B5%D1%89%D0%B0,-%D0%BF%D0%BE%D1%81%D1%82%D1%80%D0%BE%D0%B5%D0%BD%D0%B8-%D0%BF%D0%BE-%D0%B1%D1%8A%D1%80%D0%B7%D0%BE-%D0%BE%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81", "text": "...но не и по магистрала \"Хемус\", защото, милата, все още не е завършена. А на 4 октомври т.г. се навършват 44 години от започването на нейното строителство.   През 1974 г., когато някои от нас все още дори не са били планирани, \"първият сред равни\" Тодор Живков прави първата копка на (все още) бъдещия магистрален път. Целта е била, е и още дълги години ще продължава да бъде пътуването между София и Варна да е бързо и удобно.   Едва ли някой от ръкопляскащите партийни функционери тогава си е представял, че е възможно дори децата му да не доживеят завършването на тези 430 км. Е, петилетка по петилетка... Поне за внуците ще има. Нали? По случай рождения ден на тази все още неродила се магистрала \"Хемус\" подбрахме 5 неща, които са били построени по-бързо от нея. А, както можете да прецените, някои от тези проекти са доста по-впечатляващи и трудни за реализиране от един магистрален път:   1. Голямата пирамида в Гиза (Хеопсова пирамида)     Без майтап. Египтолози са на мнение, че пирамидата е построена за период от между 10 и 20 години, някъде около 2560 г. пр. Хр. Представете си полуголите египетски роби и примитивната \"техника\" отпреди повече от 4500 години, които издигат 146-метрова пирамида. Сега си представете няколко правителства, десетки строителни компании, техника от XX и XXI в. и един невъзможен за довършване асфалтов път. Ако е някаква утеха, можем да вярваме в теорията, че извънземни са помогнали за завършване на пирамидата. Да вземат да помогнат и за \"Хемус\", а? Хеопсовата пирамида е последното останало от Седемте чудеса на Древния свят. В известна степен \"Хемус\" също е някакво чудо. Няма да е изненада след 4500 години и тя да попадне в подобен списък, но критерият да е \"Чудо е, че не са я завършили\". Шегуваме се – сериозно ли някой очаква изграждан в България път да оцелее толкова много време?   2. Мостът \"Голдън Гейт\" в Сан Франциско     Повече от 35 години преди да започне работата по \"Хемус\", отвъд Океана започва да се строи един от най-впечатляващите мостове в света. Дължината му е 1280 м., а височината - 227 в най-високата точка. Построен е за малко повече от 4 години в периода 1933-1937 г. В България има дупки в асфалта, за които са нужни повече от 4 години някой да се сети да ги запълни.   3. Небостъргачът \"Бурдж Халифа\" в Дубай     Прехвърляме се на най-високата (засега) сграда в света с нейните впечатляващи 828 метра. Нейното строителство започва през септември 2004 г., а официалното откриване е по-малко от 6 години по-късно – в началото на 2010 г. \"Бурдж Халифа\" държи и 14 световни рекорда. На рекорд се надяват и няколко поредни правителства в България от комунизма насам. Истината е, че има конспиративен заговор, чиято цел е да грабнем рекорда на \"Гинес\" за \"Най-бавно построена магистрала в света\". Плакетът един ден ще посреща и впечатлява чуждестранните делегации в Министерски съвет с един надпис отдолу \"Бавно, но славно\".   4. Над 7500 км магистрални пътища в Германия (1975-2017 г.)     Аутобан - магическата дума, която изниква в главата на всеки любител шофьор, когато се сети за Германия. Следва и изцъкването с език, последвано от \"Е, това са пътища, не като нашите\". Но изобщо нямаме намерение да ви говорим за качество, немска дисциплина и пр. Просто ще посочим, че до началото на 2017 г. от \"Хемус\" са построени 168 км. От 1975 г. до началото на 2017 г. общата дължина на магистралната мрежа в Германия се е увеличила с над 7500 км. Сигурно и на тях им помагат извънземните, знае ли човек...   5. Mеждународната космическа станция     ...и ето как стигнахме и до Космоса. Изграждането на станцията, която обикаля в орбита около Земята, започва през ноевмри 1998 г. Последният модул е скачен през 2011 г. Т.е. за около 13 години човечеството се сдоби с космическа станция. За този срок \"Хемус\" набъбва с около 30-ина километра... За тези 44 години се случиха и много други неща. Един режим падна, друг се появи. Световният ред се смени няколко пъти. Радвахме се, че България стана 4-та на Световно, а някои тийнейджъри вече дори не знаят, че това се е случвало. В Австрия се роди и израсна настоящият канцлер Себастиан Курц (32 г.). Такива ми ти работи... Нищо чудно след някоя друга година някой кабинет да осъзнае абсурдността на всичко това и автомагистрала \"Хемус\", подобно на градовете в страната, също да се сдобие с девиз. За по-лесно може просто да бъде обърнат този на столицата. Не звучи ли смущаващо подходящо: \"Автомагистрала \"Хемус\" - старее, но не расте.\"", "date": "2018.10.04", "title": "5 неща, построени по-бързо от магистрала \"Хемус\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388029-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BA%D1%8A%D0%BC-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D0%B8%D0%B7%D0%BA%D0%B0%D1%80%D0%B0%D1%88-%E2%82%AC15-000-%D0%BC%D0%B5%D1%81%D0%B5%D1%87%D0%BD%D0%BE-%D0%BA%D0%B0%D1%82%D0%BE-%D0%BC%D0%B5%D0%BD,-%D0%B3%D0%B0%D0%B4%D0%BD%D0%BE-%D0%BD%D0%B0%D0%BB%D0%B8%E2%80%A6", "text": "Доста грозен скандал между евродепутат и обикновен гражданин илюстрира дъното, до което е стигала българската демокрация. Ангел Джамбазки от ВМРО влезе в неприличен разговор с човек на име Георги Манолов, който го попита относно доходите му и заплатата от 15 хиляди евро. Джамбазки отговори раздразнено и стана скандал. В една от репликите Манолов казва, че “не може всички да сме на държавна хранилка като теб”, а Джамбазки цинично му отвръща: “Верно е, не можете, тъжно нали…” Целият разговор циркулира из мрежата и можете да го проследите на линка по-долу. Но все пак, възмутително е човек, който се кълне, че е избран, за да ни служи, така презрително да говори с избирателите си. Освен всичко друго, Джамбазки бе избран в кампания, финансирана с парите на КТБ. Тогава негов началник беше Николай Бареков, с когото после се разделиха и сега Джамбазки ни лук ял, ни лук мирисал за откраднатото от банката… Ето какъв възмутен коментар написа Евгени Попов: наглост и безочие Темата е дълга и затова ще я почна малко отдалеч. Често социалните мрежи стават арена за битки между гладиатори, но когато в подобни ситуации се въвлече публична личност те не могат да останат незабелязани. Тръгват по медиите и се вдига шум около тях. Още по-интересни са случаите, когато тези публични личности са държавни служители, които принципно би трябвало да са по-ниски от тревата и по-тихи от водата, предвид, че те са щатни служители на този народ и получават заплатата си от него. Сега нека да се обърнем към конкретния човек. Ангел Джамбазки е евродепутат и неговите персонални доходи като такъв са никак не малки. Тези пари преди това се вземат във вид на такси за ЕС от нашия държавен бюджет или персонално от джоба на всеки от нас. Нека направим една малка справка в какъв порядък горе-долу са тези пари, взети от нас (данните са от 2017-та): 6 611.47 евро чист месечен доход, след облагане на данъци и приспадане на осигуровки, към тях се добавят дневни пари в размер от 304 евро (~ 9 120 на месец), включено е възнаграждение – месечната сума от 4 299 евро на която депутати имат право за общи разходи. – До тук общо 20 030 евро чиста пара. Към тези пари се добавят още 19 709 евро, която депутатът би могъл да ползва, ако реши да си наеме асистент (гаджето си например). Или грубо казано този евродепутат, заедно с жена си би могъл да има месечен доход около 40 000 евро и това е чисто – суха пара, взета от нашия джоб (справка: //money.bg/…/kakva-zaplata-poluchavat-evrodeputatite.… ). Искам сега да попитам г-н Джамбазки, той за тези пари каква работа свърши, която да е полезна за нас – неговия народ?! Няма да обръщам внимание и да търся връзките му с разни фирмички, фондацийки и тем подобни с които доходът му би могъл да се утрои – те също са интересни но сега просто не ми се рови и занимава… Моля само да ми отговори на въпроса за тези 40 000 евро г-н Ангел Джамбазки каква полезна работа свърши за нас – целокупния български народ?! Повдигна ли господин Джамбазки въпрос пред европейския парламент, че евросредствата за България се ‘усвояват’ по изключително некоректен начин, а именно – чрез партийни фирми, с потулени търгове за проектите, парите се крадат в полза на олигарси и се дава малко на изпълнителите, които съответно вършан некачествена работа… Повдигна ли господин Джамбазки въпрос пред европейския парламент, че ЕС на практика затри българските пазари и българското производство и уби нашата икономика?! Разкри ли господин Джамбазки пред ЕС множеството явни случаи на корупция и некомпетентно отношение от страна на българското правителство?! Защити ли господин Джамбазки пред ЕС българския народ и българските интереси – колко пъти и за какво?! КАКВО ПОЛЕЗНО НЕЩО СВЪРШИ Г-Н ДЖАМБАЗКИ (а и останалите около него) за времето в което той е евродепутат?!  Сега след като се изяснихме и поставихме увода на темата, можем да преминем и към същността. За парите които взема г-н Джамбазки, полезното нещо което той върши за нас – неговия целокупен народ е да влиза по социалните мрежи и да се гаври и да ни обижда (поведение далеч непристойно както за поста който заема, така и за заплатата която му даваме).  Пускам суров вид на творбите на г-н Джамбазки:  ", "date": "2018.10.04", "title": "Джамбазки към обикновен гражданин: Не можеш да изкараш €15 000 месечно като мен, гадно нали…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388030-%D1%81%D1%8A%D0%B4%D1%8A%D1%82-%D0%BD%D0%B0-%D0%B5%D1%81-%D1%80%D0%B5%D1%88%D0%B8,-%D1%87%D0%B5-%D0%B1%D0%BD%D0%B1-%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D1%81%D1%8A%D0%B4%D0%B5%D0%BD%D0%B8-%D0%BE%D1%82-%D0%B4%D0%B5%D0%BF%D0%BE%D0%B7%D0%B0%D0%BD%D1%82%D0%B8%D1%82%D0%B5-%D0%B2-%D0%BA%D1%82%D0%B1", "text": "Едно от най-очакваните решения Българската народна банка (БНБ) и държавата България са изправени пред съвсем реалистичната угроза да бъдат осъдени за стотици милиони лева обезщетение от депозантите в Корпоративна търговска банка (КТБ). Те ще могат да предявяват претенции за причинени вреди и пропуснати от ползи от това, че вложенията им в банката не са били изплатени в рамките на 20 дни, както предвижда европейска директива, а са забавени с пет месеца. Това е най-директният извод от чаканото с интерес решение на Европейския съюз (СЕС) в Люксембург, с което „Студия Трансмедия“ разполага. То е образувано по преюдициално запитване на Административен съд – Варна по дело Николай Кантарев срещу БНБ. Според източник на „Студия Трансмедия“ с активна гражданска позиция по темата решението на Съда на ЕС е обвързващо за съдилищата в България и сега тяхната преценка до голяма степен ще натежи към „да“ при заведени от депозантите на КТБ дела с оглед на това решение. Казусът В началото на 2016 г. Николай Кантарев предявява пред Административен съд Варна иск срещу БНБ с правно основание член 4, параграф 3 Директива 94/19/ЕО на Европейския парламент и на Съвета на ЕС от 30 май 1994 г. относно схемите за гарантиране на депозити. Той твърди, че независимо от предвиденото в българския Закон за гарантиране на влоговете в банките, БНБ е следвало да установи неналичността на влоговете в съответствие с член 1, точка 3, подточка i) от Директива 94/19. Според текста на директивата този срок е до пет работни дни от приемането на решението за поставяне на КТБ под специален надзор. Следователно БНБ е извършила нарушение на правото на Съюза, което пораждало за ищеца право на обезщетение. В това отношение Кантарев изтъква, че вследствие на късното изплащане на депозита му е претърпял вреди в размер на законната лихва за забава. По това дело Административният съд във Варна отправя преюдициално запитване, което е базирано в 8 точки. Най-общо магистратите искат тълкувание на разминаването в между националното законодателство в България, съсредоточено в Закон за гарантиране на влоговете в банките, и европейското по отношение на срокове, установяване на неналичност на депозитите, изплащане на депозитите от гаранционния механизъм и др. БНБ оспорва допустимостта на преюдициалното запитване като  изтъква, че поставените въпроси не са от значение за решаването на спора в главното производство и нямат каквато и да било връзка с фактите по това производство. Освен това националният съдия, а не Съдът на ЕС следвало да установи дали Кантарев реално е претърпял вреда, а ако бъдело констатирано нарушение на Директива 94/19, отговорност за него следвало да носи само българският законодател, който е единственият компетентен да транспонира тази директива в националното право. Решението Защитната теза на БНБ е буквално разбита от решението на Съда на ЕС. Според съда „член 1, точка 3, подточка i) от Директива 94/19 има директен ефект и представлява правна норма, целяща да се предоставят на частноправните субекти права, които да позволят на вложителите да предявяват искове за обезщетяване за вредите от късното изплащане на депозитите.“ И освен това: „Директива 94/19 трябва да се тълкуват в смисъл, че не допускат, от една страна, национално законодателство, съгласно което установяването на неналичността на депозитите зависи от неплатежоспособността на кредитната институция и от отнемането на нейния банков лиценз, и от друга страна, отклоняване от предвидените от тези разпоредби срокове за установяване на неналичността и за изплащане на депозитите по съображение, че е необходимо кредитната институция да бъде поставена под специален надзор.“ Много важна точка от решението е и тълкуването на противоречивата съдебна практика по въпроса дали тези дела трябва да се водят по реда на Закона за отговорността на държавата и общините за вреди (ЗОДОВ) или по Закона за задълженията и договорите (ЗЗД). От това по кой закон трябва да се гледат делата зависи цялостната процедура, но и друг важен момент – какъв е размера на таксите. По ЗОДОВ таксата е само 10 лв., докато по ЗЗД е 4% от стойността на иска. Противоречивата съдебна практика стана причина за отваряне на тълкувателно дело във ВКС, образувано през 2015 г. Това дело на свой ред бе спряно до произнасяне на Съда на ЕС. Без да посочва изрично по кой закон трябва да протич процедурата Съдът на ЕС сочи, че сред основните принципи при търсене на отговорност от държавата е това право да бъде достъпно. „Според сведенията, с които разполага Съдът, фиксирана такса в размер на 10 BGN (около 5 EUR) не е непреодолима пречка за достъпа до правосъдие, което запитващата юрисдикция следва да провери. За сметка на това не е изключено пропорционална такса в размер на 4 % от цената на иска да представлява съществена пречка за упражняване на правото на обезщетение, по-специално ако липсва възможност за освобождаване от такава такса, което запитващата юрисдикция следва да провери.“ Това недвусмислено насочва българските съдилища към процедура по ЗОДОВ.  ", "date": "2018.10.04", "title": "Съдът на ЕС реши, че БНБ и държавата могат да бъдат съдени от депозантите в КТБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388022-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%BD%D0%B0%D0%BF%D0%B0%D0%B4%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D0%B8-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BB%D0%B8%D1%87%D0%BD%D0%BE%D1%81%D1%82", "text": "Ще участваме активно във   Имаме свои мотиви, но ще изчакаме да видим какви са мотивите на опозицията. ДПС е в опозиция и това до голяма степен предопределя нашето поведение при евентуални вотове на недоверие. Не сме търсени за консултации от БСП. Това заяви лидерът на ДПС Мустафа Карадайъ в сутрешния блок на Нова телевизия.  \"Не подкрепяме политиката \"стани, за да седна\". От ДПС сме най-подготвени за участие във властта. Днешното политическо управление е без визия, хората не живеят добре. Опитвате се да внушавате на хората, че няма алтернатива. Има. В момента има политическо безвремие. ГЕРБ се самооценяват като безнадеждни\", каза още той.  \"Когато обявим ясни национални приоритети няма да има значение кой е на власт. От тези много думички, които изръсихте имаше най-малко 6 въпроса и още толкова внушения\", обърна се Карадайъ към водещия на сутрешния блок Виктор Николаев. \"Политиците от ранга на Доган са историческа личност, те са активът на тази държава, защо американският посланик да не дойде да се снима с него\", отговори лидерът на ДПС на въпрос за снимката на Ахмет Доган с американския посланик Ерик Рубин миналата седмица.  \"Не виждам какво лошо има един човек да си купи нещо и да се включи в една сделка\", коментира Карадайъ по повод новината, че   е купил ТЕЦ \"Варна\".  \"Не бива да имаме отношение дали сме малко членове на ЕС или много. Или изпълняваме регламентите на ЕС или не, завърши Мустафа Карадайъ относно  .   (Снимка: ДПС, пресцентър)", "date": "2018.10.04", "title": "Карадайъ нападна Виктор Николаев и определи Ахмед Доган за историческа личност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388023-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D1%81%D1%82%D0%B0%D1%8F-%D0%B2-%D0%BE%D0%B1%D1%89%D0%B5%D0%B6%D0%B8%D1%82%D0%B8%D0%B5-%D0%BD%D0%B0-%D1%81%D1%83-%D1%81%D0%BD%D0%B8%D0%BC%D0%BA%D0%B8", "text": "Стаята в блока не разполага дори с подова настилка. Дървената дограма е изолирана с тиксо, за да не влиза вятърът през фугите, пише offnews.bg. Общежитието, което е от семеен тип, е двустайно. В него са настанени 3 момчета. Едната стая е единична, а другата двойна. В своята студентът заварил две легла, едното - без матрак. Посъветвали го да се обърне към домакина на блока, за да получи такъв. \"Пратиха ме да взема един матрак, който беше на земята в друга стая на блока. Целият беше покрит с косми и мръсотии\", сподели първокурсникът Боян Радев. Той е категоричен, че ще подаде жалба до Комисията по настаняване, за да бъде преместен в друга стая. Това може да се случи след 13 октомври, когато ще излезе второто класиране на студентите за общежитие.", "date": "2018.10.04", "title": "Ето какво представлява стая в общежитие на СУ (снимки)"}
{"url": "http://www.classa.bg/%D1%81%D0%B2%D1%8F%D1%82/item/388024-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%82%D1%8A%D1%80%D0%BF%D0%B8-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89", "text": " не обичат много САЩ. До 78% от населението в около 150 държави по света се отнася негативно към политиката на Вашингтон. Затова нищо чудно, че Доналд Тръмп стана за посмешище в ООН, когато започна да се хвали с „успехите си”. При това малцина забелязаха, че когато президентът на САЩ вече започна да поучава традиционно Германия (колко е вреден за нея „Северен поток-2”) германската делегация се усмихваше и разменяше шеги.     Американските медии застанаха в защита на своя президент. Телевизия CNN направо излезе със заплахи. Кореспондентът Ник Робъртсън съобщи, че държавите, чиито представители са се присмели над Тръмп трябва да запомнят, че „президентът обича да го уважава и на всяка заплаха отговаря 10 пъти по-силно”. „Делегатите от ООН трябва да усвоят важен урок. Тръмп обича да го уважават и именно той ще се смее последен”. Кореспондентът просто повтори предупреждението на първата дама Мелания, която по-рано заяви: „Както знаете, ако го атакувате, той ще отвърне 10 пъти по-силно”. Американският телевизионен канал отиде отвъд съпругата на Тръмп и даде като пример премиера на Канада Джъстин Трюдо и германския канцлер Ангела Меркел. Според CNN наказанието на канадеца се заключва това, че заради несъгласието с въведените от САЩ мита американският президент е отказал да се срещне с Трюдо. Удивително е, че след подобен „удар” министър-председателят на Канада не е легнал с хипертонична криза… Що се отнася до фрау канцлерин, тя сама си е виновна, че е подкрепила строителството на „Северен поток-2”, отрицателно си отношение към което Доналд Тръмп не крие от предизборната си кампания. И според CNN, Меркел е била наказана – на първата си среща с нея президентът на САЩ се отказва да и стисне ръката. „Напомням, че по време на предизборната кампания на Тръмп администрацията на Порошенко открито подкрепя Хилари Клинтън. В рамките на намесата в американските избори, Киев обнародва документи на Янукович, в който той уж има ръкописни записи за изплащането на Манафорд, приятел и ръководител на избирателния щаб на Тръмп. На 12,7 милиона долара в кеш. В резултат Тръмп получава силен удар точно преди изборите, а Пол Манафорт е принуден да напусне екипа му в разгара на кампанията и оттогава го разследват. Въпреки това Тръмп постоянно се среща с виновника за всичките тези събития, стиска ръката на Порошенко, който правеше всичко възможно Тръмп да не стане президент. И не само стиска ръката, но и помага с хиляди специалисти, стотици хиляди долари, катери и „Джавелини” на киевския режим. Този пример е достатъчен, за да не остави камък върху камък от твърденията на съпругата на Тръмп и телевизия CNN. Каквото и да си мисли Доналд, както и да се отнася лично към Порошенко и Украйна като цяло, той е принуден да се примири с обстоятелствата и да следва рамките на зададената парадигма. И засега е изгодно да поддържа киевския режим – ще се усмихва през зъби, но ще се сдържа. Още по-нагледна и важна е реакцията на германската делегация в ООН, възприела заплахите и поученията на Тръмп с усмивки и шеги, която е значително по-обоснована от заплахите на Тръмп, съпругата му и американските медии. Има впечатление, че германците специално са изчакали президентът на САЩ да се постави в неловко положение. А освен това и да демонстрират своята независимост от САЩ и сами да определят политиката на ФРГ. Буквално няколко дни след предизвикалата насмешки реч на Тръмп в ООН, германският външен министър Хайко Маас публично осъди президента на САЩ, заявявайки, че няма и няма как да има „никаква зависимост от Русия”, а своята икономическа политика Берлин и занапред смята да провежда, изхождайки от собствените си интереси. Но въпросът не бе приключен с това. Правителството на провинция Саксония издаде разрешение за строителството на 54 км. от газопровода „Югал” до границата с Чехия. Всички останали разрешения за обекта (на северния участък, преминаващ през Бранденбург) бяха получени отрано. Така стратегически важният газопровод, който ще стане продължение на „Северен поток-2” вече е на немска земя, ще доставя газ на крайния потребител и към газоразпределителните станции и хранилища на съседните страни и ще бъде въведен в употреба до края на 2019 г. И какво можеше да противопостави президентът на САЩ на усмивките на германците и на последователното им изграждане на целия комплекс на проекта „Северен поток-2”? Нищо! Освен това след многомесечните заплахи, поучения и разкази, че „Северен поток-2” няма да бъде построен, президентът на САЩ трябваше да съобщи, че няма да има никакви санкции срещу компаниите, участващи в осъществяването на проекта. Срещайки се тези дни с премиерите на трите прибалтийски републики и с президента на Литва Далия Грибаускайте,германският канцлер заяви пряко: „Стремим се да върнем каналите за комуникация с Русия. И ние сме открити, независимо от това, че колегите от ЕС мислят различно… Нашата нужда от газ всъщност ще расте. Проектът „Северен поток-2” ще бъде значим и важен за нас”. Та това можеше да се постави точка, ако не бе нужно да се обясни защо думите на президента на САЩ толкова трябва да се отличат от реалността. Допускам, че има място и личната неприязън. Освен това след като не пречи твърде много на „Северен поток-2” Доналд Тръмп си оправя сметките с Порошенко и режима му заради Пол Манафорт и подложената му по време на изборите „украинска патка”. Но това са догадки. Фактите са очевидни. Самият „Северен поток-2” и неговата подводна част изобщо не са най-важното в цялата история на газта. Още сле няколко години много държави от ЕС ще създадат инфраструктура, че 55-те милиарда кубометра газ от тази тръба да пристигнат по цяла Европа. Вече са вложени десетки милиарди евро в газохранилищата, компресорните станции и тръбопроводи. Пряко заинтересувани от приключването на „Северен поток-2” са най-мощните държави в Европа и транснационалните корпорации като германската E.ON, BASF, Wintershall, Uniper, холандските и британските Shell, Wasco Coating Europe BV, Австрийската OMV, френската ENGIE, чешката NET4Gas, финските Fortum, Wasco, швейцарската Alseas AG, малтийската Pioneering Spirit, словашката Eurostream, норвежката Kvaerner. И това са просто преките „интересанти”. И това са просто интересите на държавите на местните провинции, в които се създават нови работни места, допълнителни доходи от експлоатацията, плащането за терен и транзит. При това, за разлика от Порошенко и неговото нежелание да загуби около милиард и половина долара за снижаването на обемите на транзита през контролираната от неговия режим територия на Украйна, реалните сили на корпорациите и държавите, с които САЩ и лично Доналд Тръмп не може да се съобрази. Дори и ако той постоянно се бърка с личен представител на Господ на земята.   Превод: В.Сергеев", "date": "2018.10.04", "title": "Европа повече няма да търпи поведението на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388021-%D0%B3%D0%BB%D0%B5%D0%B4%D0%B0%D1%85%D0%BC%D0%B5-%D1%88%D0%B5%D1%81%D1%82%D0%BC%D0%B5%D1%81%D0%B5%D1%87%D0%BD%D0%BE%D1%82%D0%BE-%D1%80%D0%B8%D0%B0%D0%BB%D0%B8%D1%82%D0%B8-%E2%80%9E%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8%E2%80%9C-%D0%B5,-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%B5-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0%D0%BD", "text": "Единението не е проект за нова партия, а опит да се постигне съгласие по бъдещето на България. \"Съхраняването на демокрацията е капитална задача. На тридесетата година от прехода сме почти в начална точка.    Българите разпиляха демократичните си достижения и ще трябва да ги отвоюват отново. Нова перспектива на развитие е невъзможна при сегашната властова схема, която не се съобразява дори с действащата конституция и законите\",  казва в интервю за \"Гласове началникът на кабинета на президента Иво Христов. И още: \" \"Належащо е да постигнем съгласие по бъдещето на България, посочва Иво Христов  пред Явор Дачков и допълва: Според Иво Христов \"Борисов съзнателно изопачава думите на президента.   А тя бе организирана и отдадена от същите тези чиновници, назначени от ГЕРБ. Ако премиерът счита, че пороците на тези чиновници са присъщи на цялата му партия, това е тревожно\".  Иво Христов коментира и \"ропота на премиера Борисов, който се чуди как така президентът говори за „единение“, пък щял „да омете ГЕРБ“\". И подчертава:  \"Да припомним, че Радев винаги е заявявал, че не може да има „единство в името на корупционния комфорт“. „Единението не е индулгенция“, каза президентът. Разбира се, в ГЕРБ, както във всяка друга партия, има хиляди хора, които биха прегърнали здравия смисъл на единението, защото нямат гузна съвест.         ", "date": "2018.10.04", "title": "Гледахме шестмесечното риалити „Западни Балкани“. Е, провалът е консумиран!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388015-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8%D1%82%D0%B5-%D1%81%D0%B0%D0%BC%D0%BE-%D1%8F-%D0%BC%D0%B8%D1%80%D0%B8%D1%88%D0%B5%D0%BC", "text": "Много (ре)активен навремето телевизионен кореспондент, когото от днешна гледна точка бихме определили като легендарен, беше научил, че в района му гори сеновал. Докато си вземе камерата обаче, докато намери кола и отпраши към стопанския двор, пожарът бил потушен.      Потюхкал се малко, че изтървал шанса да влезе в централните новини, но бързо се взел в ръце. Подпалил наново няколко бали сено, накарал двама-трима кооператори да ги подхвърлят с вили във въздуха, а той приклякал, залягал, избирал причудливи ракурси и измайсторил невероятен репортаж, сякаш се е случил невиждан от столетия пожар. Излъчиха го - и тук вече напускам преразказната форма, защото го видях с очите си - не само в \"По света и у нас\", но и във всички други емисии новини. А после кореспондентът на единствената тогава телевизия бе привикан в Окръжния комитет на единствената тогава партия. Където се отърва само с конско по простата причина, че беше рядко находчив и деен, та от съвсем малък регион успяваше да пласира в ефира толкова много кореспонденции, колкото не бяха по силите дори на колегите му от най-големите административни единици. Иначе телевизията щеше само да я гледа или, както мнозина се изразяват сега, само да я мирише. Стремежът към представяне на събитията по сензационен начин не е от вчера, още по-малко - от появата на \"Господари на ефира\" насам. Донякъде е обяснимо - ако не можеш да отразяваш действителността атрактивно, не е нужно да пускаш заснетото по телевизията, по-добре си води дневник или, когато станеш на възраст да хвърляш пари от терасата, пиши спомени. Тази амбиция обаче трябва да има предел, иначе не информира, а дезинформира обществото. И преди, и сега първата спирачка е вътрешна, в разбирането на самия репортер, оператор, коментатор или водещ. Някога тя работеше несъмнено по-добре, по много причини. Но ако откажеше, идваше ред на продуцентите, редакторите, главните редактори. Ако и тяхното феродо замиришеше на изгоряло, следваше газене в партията. А при по-тежките случаи се взимаха такива решения, които, уви, притъпяваха критичното жило на публикациите за години напред. Сега уж е почти същото. Само партията вече не е единствена, но доста медии по стар навик или нова привичка се съобразяват с очакванията на онази, която е на власт. Има комисии и съвети за журналистическа етика, има, разбира се, и медиен регулатор. И пак не само се излъчват сензации, но и количеството им е несравнимо повече. Стремежът към висок рейтинг е практически непреодолим, защото от гледаемостта зависят рекламните приходи, печалбите, скъпите имоти, луксозните коли, екзотичните дестинации, силиконките и всичко друго, предлагано от общественото устройство, чиято движеща сила са парите. Огромният скандал с инсценирания побой на репортер от \"Господари на ефира\" е само видимата част на айсберга от лъжи и измами. Ако ги нямаше охранителните камери, така и нямаше да разберем, че не само ни дезинформират, но и ни манипулират. Но за колко ли други случаи не сме узнали и не сме предполагали дори! Съчиненият побой удавя в недоверие цялата разследваща журналистика, включително и безспорните попадения на самите \"Господари\", ако все пак можем да ги причислим към този жанр. А прехвърлянето на вината единствено върху репортера подсказва, че порочната практика ще продължи. Защото няма как да повярваме, че момчето от Велико Търново е оня човек-телевизия, който сам е заснел, монтирал, редактирал, подписал и излъчил въпросния материал. Истински отговорните се крият недостойно зад гърба му. Но как да очакваме медиите да ни поднасят истината, след като най-високопоставени лица не само у нас, но и в ЕС, ни гледат в очите и ни будалкат! За кой нормален не е ясно, че референдумът за смяна на името на Македония като условие за приобщаването й към НАТО и ЕС беше провален? \"За\" бяха 94%, но гласуваха едва 37 на сто от имащите право, което направи допитването невалидно. Както беше и с нашия референдум за ядрената енергетика през 2013 г. И дори с този за промяна на политическата система през 2016 г., когато съвсем малко гласове не достигнаха, за да стане той задължителен. Но и Столтенберг, и Туск заявиха, че огромното мнозинство в Македония е гласувало за присъединяването към евроатлантическата и европейската общност. Такава е и българската официална позиция. Същевременно сходният по проценти референдум за независимост на Каталуня бе обявен за неуспешен. Колкото и да се предпазваме от обобщения, не може да не отчетем, че в най-важните случаи истината по телевизиите само я миришем. И не защото сме преситени и ни е нужна диета. А тъкмо защото не ни достига. И защото смятат, че ще бъдем все по-съгласни да ни я спестяват и занапред. Не просто да я икономисват, а и откровено да ни манипулират. И ще го правят, докато не спрем да ги гледаме и да ги избираме.  ", "date": "2018.10.04", "title": "Истината по телевизиите само я миришем"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388016-%D0%BF%D0%B0%D1%83%D1%8A%D0%BB-%D1%86%D0%B8%D0%BA%D1%8A%D0%BB%D1%8A%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BD%D0%B0-%D0%BF%D1%80%D0%B0%D0%BA%D1%82%D0%B8%D0%BA%D0%B0-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%BE%E2%80%9C", "text": " икономика изживява „забележително положителна серия от икономически обстоятелства“, заяви председателят на Федералния резерв Джером Пауъл в сряда, което предполага, че вижда слаб риск сегашното икономическо разширяване да се отклони от посоката си, коментира  Wall Street Journal. “ Н яма причина да мислим, че този цикъл не може да продължи известно време, на практика безкрайно“, заяви Пауъл на дискусия във Вашингтон.     Коментарите на Пауъл повтарят твърденията му направени ден по-рано, когато той заяви, че не вижда доказателства пазарът на труда да е в риск от прегряване или от ускоряване на ценовия натиск. Във вторник той отхвърли и критиките, че представителите на Фед подценяват възможността инфлацията да се изстреля над целта на централната банка от 2%. Пауъл заяви, че продължава да вярва, че инфлацията ще се ускори, докато безработицата продължава да спада – рамка, известна като кривата на Филипс. Той обаче призна, че засега увеличаването на заплатите не е стимулирало ценова инфлация и добави, че е „донякъде мистериозно“ защо стегнатият пазар на труда не е довел до по-сериозен ръст на заплащането. „Не бих казал че е мъртва“, каза той за кривата на Филипс. „Може би си почива. Не можем да кажем, че си е отишла“. Пауъл заяви, че серия показатели, например създаването на нови работни места, участието в трудовата сила и нивото на безработица, сигнализират, че пазарът на труда се приближава все повече до пълна заетост. Фед повиши основните си лихвени проценти миналата седмица до диапазона от 2% до 2,25%. Централните банкери представиха прогнози след двудневната си среща миналата седмица, в които очертават още едно увеличение тази година и още три през 2019 г. Те очакват нивото на безработица да спадне под 4% през следващите три години, но не и инфлацията да се ускори много над 2%. Пауъл изрази още убеждението си, че американската икономика е „далеч от неутрална“, говорейки за точката, в която лихвените проценти нито стимулират, нито забавят растежа на икономиката. Това е важен фокус за представителите на Фед, някои от които твърдят, че централната банка трябва да спре да вдига лихвите, когато се стигне неутралната точка. Пауъл обаче омаловажи способността за точна оценка на мястото на неутралната точка и заяви, че централните банкери трябва да я третират като един от множеството фактори, управляващи политиката на лихвените проценти. Президентът Тръмп това лято разкритикува увеличението на лихвите от Фед в  Twitter  и в интервю за  CNBC.  На събитие той каза още, че не е доволен от ходовете и изрази съмнение за способностите на Пауъл, който бе негов избор за лидер на Фед, казват източници. „Затягането в момента негативно засяга всичко, което сме направили“, написа Тръмп в  Twitter  на 20 юли, предупреждавайки, че по-високите лихви може да ударят икономическия растеж на САЩ. Пауъл каза в сряда, че Фед взима решенията въз основа на това кое е най-доброто за икономиката, а не на база политически съображения. „Фокусът ми е върху контрола на контролируемото, а ние контролираме това, което правим във Фед“, отговори той на въпрос, свързан с туита на президента. Той добави, че не е говорил с Тръмп след туита му.", "date": "2018.10.04", "title": "Пауъл: Цикълът на икономическо разширяване може да продължи \"на практика безкрайно“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388017-%D0%B5%D0%B4%D0%B2%D0%B0-%D0%BB%D0%B8-%D1%89%D0%B5-%D0%B8%D0%BC%D0%B0-%D0%B1%D0%BB%D0%B0%D0%B3%D0%BE%D0%BF%D1%80%D0%B8%D1%8F%D1%82%D0%B5%D0%BD-%D0%B8%D0%B7%D1%85%D0%BE%D0%B4-%D0%B7%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "на годината инфлацията може да стане 5%. Това означава, че още много години ще гледаме еврозоната отдалеч, каза снощи проф. Боян Дуранкев. При такива стойности на инфлацията винаги има социални вълнения. Това е аксиома в икономиката, добави той в предаването на Васил Василев \"Не се страхувай\" по \"Евроком\".     Според проф. Дуранкев едва ли ще има благоприятен изход за кабинета на Борисов. Василев пък посочи, че най-вероятно правителството ще подготви само свалянето си преди края на годината. Така не само ще се измъкне от гнева и протестите заради ценовия шок, който се очертава, но ще насочи недоволството срещу служебния кабинет и оттам срещу президента и ще се подготви по-спокойно за следващите избори. Така с един куршум ще може да удари три заека, смята той.     Не личи правителството да има ясна стратегия какво да прави, отбеляза проф. Дуранкев. Още повече, че икономическите войни, които Тръмп започна с ЕС, с Китай, с Иран ще имат дългосрочни последствия, включително и върху България. Натрупват се много фактори, които водят до перфектната \"ценова буря\", а тя ще се отрази на всички и особено на бедните слоеве. Защо, когато тръгнахме от една точка с Полша, Чехия и Унгария, сега те са далеч пред нас, днес гълтаме прахоляка дори на Румъния, която беше много по-изостанала, запита Василев. Виновни са боричканията за власт у нас, както и липсата на ясни идеи за икономическото развитие, отговори проф. Дуранкев. Друга причина е, че сме периферна страна за ЕС, че управлението на процесите у нас бе различно от това в Чехия, напр. Връщането на земята в реални граници бе удар по селското стопанство, приватизацията бе извършена на парче и не по най-добрия начин, допуснахме голям отлив на работна сила. Претенциите ни към ЕС трябва да са за осигуряване на средства за догонващо развитие. Трябва да се промени и философията на управление, подчерта икономистът. Призивът за единение, отправен в обръщението на президента Радев, бе приветстван и от двамата. Василев обаче подчерта, че това единение може да се осъществи само на основата на възрожденските идеали и на заветите на Васил Левски. Те могат да обединят нацията както нищо друго. Ако политиците и държавниците ни, по време на Княжеството, Царството, Народната република и демокрацията се бяха придържали към тези завети, днес ние щяхме да сме сред първите в света, а не последните в Европа. Ако сега хората настояват, ако политиците ги приемат за свое верую, за своя идеология, ако се облегнат на тях и ги спазват стриктно, обществото ни бързо може да реши проблемите си, каза Василев и прочете десетте основни завета на Левски, посветени на устройството на чистата и свята Република.", "date": "2018.10.04", "title": "Едва ли ще има благоприятен изход за кабинета на Борисов"}
{"url": "http://www.classa.bg/%D1%81%D0%B2%D1%8F%D1%82/item/388018-%D0%BF%D1%83%D1%82%D0%B8%D0%BD-%D0%B7%D0%B0%D0%B4%D0%BC%D0%B8%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5", "text": " Президентът на Русия Владимир Путин има по-голямо доверие по света, отколкото своя американски колега Доналд Тръмп. За това свидетелстват резултатите от допитване, проведено от изследователския център Pew Research Center.     Според изследването, на Тръмп му вярват 27% от респондентите, докато на Путин – 30%. Малко по-висок е рейтинга на председателя на КНР Си Дзинпин (34%), следва от допитването. На второ място е президента на Франция Еманюел Макрон с 46%, а водеща е канцлерът на Германия Ангела Меркел (52%). По време на изследването са допитани повече от 26 хил. души от 25 страни по света. През 2017 г. допитването също показва, че хората вярват на Путин повече, отколкото на Тръмп.   Превод: В.Сергеев  ", "date": "2018.10.04", "title": "Путин задмина Тръмп по световния рейтинг на доверие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388019-%D0%B5%D1%81-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%BF%D1%8A%D1%82", "text": " спечели вчера окончателно схватката с Брюксел срещу въвеждането на наказателната процедура против страната съгласно член 7 от Лисабонския договор. Чешкият парламент гласува резолюция срещу задействането на процедурата, а това стана, след като президентът, премиерът и председателят на парламента вече се бяха обявили против нея. Тази позиция на Прага не бе изненадваща, но вече стана официален факт. Как ли той ще отекне у нас и най-вече у Борисов.     Известно е, че за да влезе в сила поисканото от Европарламeнта наказание, то трябва да бъде одобрено от всички страни членки. Няма как Прага да я одобри в Европейския съвет, след като основните й институции са я отхвърлили. Знае се също, че против шамаросването на Унгария се обявява и Полша, срещу която пък е задействана също наказателна процедурата, но от Еврокомисията. А Будапеща вече обеща на Варшава, че няма да вдигне ръка за процедурата. Брюксел вдигна мерника на Полша заради съдебната реформа, която давала възможност на изпълнителната власт да налага волята си върху съдебната власт. Унгария пък е взета на мушка най-вече заради независимата си мигрантска политика.  Ясно е, че конфликтите на Брюксел с Будапеща и Варшава са като земетръси, които раздрусват сградата на общността. Засега земетръсите не са разрушителни, но често такива по-слаби трусове са предвестници на руини. И за да оцелее, ЕС трябва да се реформира и да даде по-работещ отговор на фундаменталния въпрос кое е първото - суверенитетът или общностното начало. А може би и двете? Защото нещата никак не са еднозначни. В случая с Унгария симпатиите са на страната на суверенитета, защото не е логично да караш една нация да се чувства застрашена заради мигрантските претенциите на общността. Полският случай обаче не е такъв. Там симпатиите би трябвало да са за общото начало, защото зад паравана на суверенитета министри ще нареждат на съдии кого и как да съдят (и да не съдят).Задава се и конфликт с Румъния, където политиката мутира правосъдието, за да не го отнесе корупцията. Дали обаче в Брюксел търсят баланса?  ", "date": "2018.10.04", "title": "ЕС на кръстопът"}
{"url": "http://www.classa.bg/%D1%81%D0%B2%D1%8F%D1%82/item/388020-%D0%BD%D0%B0%D1%81%D0%B0-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%B4%D0%B0%D0%BD%D0%BD%D0%B8-%D0%B8%D0%B4%D0%B2%D0%B0-%D1%81%D1%82%D1%83%D0%B4,-%D0%BA%D0%BE%D0%B9%D1%82%D0%BE-%D1%81%D0%B2%D0%B5%D1%82%D1%8A%D1%82-%D0%BD%D0%B5-%D0%BF%D0%BE%D0%BC%D0%BD%D0%B8", "text": "Новите изследвания показват, че най-високите слоеве на Земята отчитат голямо изстудяване Слънцето навлиза в една от своите най-ниски точки в космическата ера. Слънчевите лъчи не са като всички предходни месеци на 2018 г., а  ултравиолетовото излъчване бързо намалява . Новите изследвания показват, че най-високите слоеве на Земята отчитат голямо изстудяване.           , казва Мартин Млинчак от НАСА. Тези данни бяха оповестени от апарата “Кибер” на сателита на НАСА “Тимед”, който следи емисиите на въглероден диоксид и азотен оксид – две субстанции, които играят ключова роля в енергийния баланс на въздуха от 100 до 300 км над повърхността на Земята. Чрез измерване на инфрачервеното лъчение на тези молекули “Кибер” може да определи топлинното състояние на газа на самия връх на атмосферата на Земята, т.е. в слой, който учените наричат термосфера, съобщава Новости, цитирана от БГНЕС. , обясни още Млинчак.    ", "date": "2018.10.04", "title": "НАСА с шокиращи данни: Идва студ, който светът не помни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388012-%D0%BF%D1%83%D1%82%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D1%81%D1%8A%D0%B6%D0%B0%D0%BB%D1%8F%D0%B2%D0%B0,-%D1%87%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%E2%80%9C%D1%8E%D0%B6%D0%B5%D0%BD-%D0%BF%D0%BE%D1%82%D0%BE%D0%BA%E2%80%9D", "text": "Руският президент Владимир Путин предупреди ЕС да не проявява слабост при решаването на газовите въпроси, предаде ТАСС, цитирана от БТА. “Не ми се иска Европа да прояви слабост и да не може да защити своето участие в проекта “Северен поток 2”, както някога България в “Южен поток”, каза Путин на съвместна пресконференция в Санкт Петербург с австрийския канцлер Себастиан Курц, чиято страна е ротационен председател на Съвета на ЕС след председателството на България. “България под натиск отвън се отказа от този проект, сега те съжаляват, сега говорят за това да получат наш газ вече през “Турски поток”, отбеляза руският президент. “Много ми се иска цяла Европа да не изглежда като България, която прояви такава слабост и неспособност да защити своите национални интереси”, добави Путин.", "date": "2018.10.04", "title": "Путин: България вече съжалява, че се отказа от “Южен поток”!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388013-%D0%B1%D0%B0%D0%B1%D1%85,-%E2%80%9C%D1%87%D1%83%D0%BC%D0%B0%E2%80%9D-%D0%B8-%E2%80%9C%D0%BC%D0%B5%D1%80%D0%BA%D0%B8%E2%80%9D", "text": "    По думите му така се процедира навсякъде. Колегата д-р Бащавелов е прав, разбира се.    Но само в случаите, когато: 1. Заболяването е доказано, верифицирано и потвърдено.  Както от няколко източника (ветеринарни клинично-диагностични лаборатории), така и от ежедневните проби в огнището и в съседните райони.  В нашия случай това обаче изобщо не е така. 2. Мерките за локализиране и потушаване на огнището го изискват и други мерки не са ефективни.   В случая обаче у нас това е най-малкото което е съмнително. 3. Избиването е съпроводено с отлична организация по безопасна утилизация на труповете.   Безопасна означава незабавно извозване със специализиран транспорт до екарисажите, където след съответната механична и термична обработка труповете стават на месо-костно брашно (в най-добрия случай) или на пепел (при особено опасно заразните случаи). В нашия случай няма нищо подобно. Има плитки ями, където извличането на животните от хора, животни, хищници и други подобни да стане максимално лесно, а трупното гниене в юлско-августовските жеги да бъде “благоприятствано”. Съответно и да е нямало зарази преди това, вече ще има. Просто заради антисанитарията и хигиенните безумия. 4. За локализирането на огнището са предприети ограничителни мерки за движението на хора, животни, и продукти от животински произход от и към огнището.   И в нашия случай няма нищо подобно. Там щъкат кой както където си иска. И очевидно нито местната, нито централната външно-управляма власт не може, не знае, не иска, или няма ресурса да го осигури. 5. Целият пояс от 3-10 км според терена, заболяването и инструкциите се серумира с хипер-имунен серум, ваксинира се и се мониторира чрез ежедневно вземане и изпращане на проби към няколко лаборатории.  И това в нашия случай изобщо не е направено. Животните не се ваксинират отдавна именно по нареждане от ЕС и резултатът е налице. 6. Стопаните са овъзмездени количествено и качествено така, че в най-кратки срокове след ликвидиране на огнището да могат без загуби да възстановят предмета си на дейност.   И това в нашия случай не е така: на хората обещаха отначало 140 лв за убито животно. После казаха 190 лв. А чак вчера Цветанов каза (но не се знае – дали ще се изпълни) за 327 лв средно за животно.  За сравнение: застрахователите в ЕС дават по 550 евро в такива случаи. 7. Количественото възстановяване на стадата. Парите се дават само при условие, че ги използваш за закупуване на нови аналогични животни, и за развитие на същия предмет на дейност.   В нашия случай хората, на които им избиха кравите заради (уж) нодуларния дерматит през 2016, си купиха с парите коли и се изселиха от селата, и от България. Само в моя роден край двама от производителите с по над 30 убити крави се изселиха с парите с целите си семейства в Англия и не искат да чуят повече за България. Накратко, избиването на животните е мярка, която, ако се прилага разумно, с цел ограничаване и възстановяване и според правилата на ветеринарната наука, няма да навреди, а ще спаси и възстанови. В случая с “потомствените безпросветници” – външно-управляеми при това, “видимите им резултати” наистина са налице. В своята най-плачевна и даже плачеща форма. Единствената цел, която би обяснила това, което се прави в Странджа (за пореден път) и в България, е  етническо прочистване (прокуждане) на титулния народ чрез отнемане на поминъка . Избиват копитните овце, за да прогонят търпеливите двуноги “овце”.  Нищо лично, чист колониализъм.    ", "date": "2018.10.04", "title": "БАБХ, “чума” и “мерки”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388014-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D0%BD%D0%BE%D0%B2%D0%BE-%D1%80%D0%B0%D0%B9%D0%BE%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0,-%D0%B2%D0%B8%D0%B6%D1%82%D0%B5-%D0%BA%D0%BE%D0%B9-%D0%B3%D1%80%D0%B0%D0%B4-%D0%BA%D1%8A%D0%B4%D0%B5-%D0%BF%D0%BE%D0%BF%D0%B0%D0%B4%D0%B0", "text": "и обхвата на районите от ниво 2 в страната предвижда проектът за изменение и допълнение на Закона за регионалното развитие. Предлага се те да бъдат четири вместо сегашните шест: Дунавски, Черноморски, Югозападен и Тракийско-Родопски.     Подготвеният от Министерството на регионалното развитие и благоустройството законопроект е публикуван за обществено обсъждане на интернет страницата и в Портала за обществени консултации. С него трябва да се оптимизират процесите на планиране на регионалното и пространственото развитие и да се създаде по-устойчив във времето обхват на районите от ниво 2, като те няма да имат центрове. Дунавският район ще включва областите Видин, Монтана, Враца, Плевен, Ловеч, Габрово, Велико Търново, Русе, Разград, Силистра и Търговище.  В обхвата на Черноморския район ще са областите Шумен, Добрич, Варна, Бургас, Ямбол и Сливен. В Югозападния район ще бъдат включени областите Софийска, София-град, Перник, Кюстендил и Благоевград. Тракийско-Родопският ще обхваща областите Пазарджик, Пловдив, Стара Загора, Хасково, Кърджали и Смолян. Законопроектът предвижда разширяване на правомощията и въвеждане на двустепенен модел на управление на съветите за регионално развитие, който включва управленски и експертно-технически състав. Те ще изпълняват функции за изпълнението на програми, съфинансирани от ЕС или финансирани от държавния бюджет и други финансови източници, включително, по отношение на съгласуване, избор и оценка на проекти. Същата функция ще имат по отношение на проекти, финансирани от държавния бюджет и други източници, включително финансови инструменти. Регионалните съвети ще имат консултативна функция при изготвянето на плановете за интегрирано развитие на общините в съответния район от ниво 2. Проектът за промяна на закона предвижда Националната концепция за регионално и пространствено развитие да бъде със срок до 15 години, с изключение на елементите на техническата инфраструктура, които се планират за период до 30 години. Седемгодишен ще е срокът на плановете за развитие на районите от ниво 2. Изключение от тях ще правят също елементите на техническата инфраструктура. Също седемгодишен е и срокът на плановете за развитие на общините. Плановете и документите, свързани с действията на съответните органи по тяхното изработване, одобряване, приемане, изпълнение, наблюдение и оценка, ще бъдат съхранявани в единна информационна платформа. За целите на регионалната политика се предвижда въвеждане на географска информационна система.", "date": "2018.10.04", "title": "Предложиха ново райониране на страната, вижте кой град къде попада!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388007-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B9%D0%B5%D1%80%D0%BE%D1%82%D0%B5%D0%B9-%D0%B0%D1%82%D0%B8%D0%BD%D1%81%D0%BA%D0%B8", "text": "    Св. Йеротей бил приятел на  . И той като него, макар малко по-късно, бил обърнат към Христа от  .     Йеротей също ходил в Йерусалим с другите апостоли за  . Той бил един от тия, които ангелогласно пеели духовни песни, когато апостолите с благоговение носели пречистото тяло на светата Божие Майка от дома на св. Йоан Богослов до нейния гроб в Гетсимания. След Дионисий той бил епископ на Атина и като него св. свещеномъченик Йеротей умрял мъченически.", "date": "2018.10.04", "title": "Св. свещеномъченик Йеротей Атински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388008-4-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "771 г. - След смъртта на брат си Карломан, Карл Велики става единствен владетел на Франкската държава.     1366 г. - Започва антитурският (по-късно и антибългарски) кръстоносен морски поход на граф Амадей VI Савойски.   1537 г. - Излиза от печат първата пълна англоезична Библия с преводи на Уилям Тиндъл и Майлс Ковърдел.   1582 г. - Въведен е Григорианският календар от папа Григорий XIII; в Италия, Полша, Португалия и Испания 4 октомври е последван от 15 октомври.   1824 г. - Мексико е обявено за република.   1830 г. - Белгия е обявена за независима държава, след като 15 години е била част от Нидерландия   1853 г. - Кримска война: Османската империя обявява война на Русия, след като тя отказва да изтегли войските си от дунавските княжества.   1883 г. - Ориент Експрес започва първото си пътуване от Париж до Румъния, преминавайки през 6 държави.   1910 г. - След бягството на крал Мануел II във Великобритания Португалия става република.   1912 г. - Балканска война: Османската империя обявява война на Балканския съюз.   1930 г. - Основан е футболният клуб АЕЛ.   1957 г. - Космическа програма на СССР: Съветският съюз изстрелва от космодрума в Байконур първия в света орбитален изкуствен спътник Спутник-1.   1958 г. - Обявена е Петата френска република.   1974 г. - Започва строежът на автомагистрала Хемус, предвидена да свързва София и Варна.   1963 г. - Гамбия получава право на вътрешно самоуправление, а на следващата година става независима държава.   1974 г. - В Гърция е основана партията „Нова демокрация\".   1990 г. - Демонтирана е петолъчката от фасадата на вече бившия Партиен дом в София.   1993 г. - Руска конституционна криза (1992 - 1993): Борис Елцин потушава бунта на твърдолинейните комунисти, след 10-часов щурм с танкове срещу сградата на парламента в Москва.   2001 г. - Полет 1812 на авиокомпания „Сибир\": Самолет Ту-154 е свален над Черно море от заблудена украинска военна ракета С-200, загиват 78 души.   2004 г. - Американският частен ракетоплан SpaceShipOne извършва втория си пробен полет в космоса, за което получава наградата Ansari X Prize в размер на 10 млн. долара.  ", "date": "2018.10.04", "title": "4 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388009-%D0%B8%D0%B7-%D0%B0%D0%B2%D1%82%D0%BE%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%8F%D1%82%D0%B0-%D0%BD%D0%B0-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%82%D0%B0%D0%B9%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BA%D1%80%D0%BE%D0%B9%D1%84-%D0%B7%D0%B0%D1%89%D0%BE-%D0%BF%D1%83%D1%81%D0%BD%D0%B0%D1%85%D0%B0-%D0%BD%D0%B0%D0%B9-%D0%BD%D0%B0%D0%BF%D1%80%D0%B5%D0%B4-%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": " биография на знаменития български футболист съдържа над 400 страници лични истории за живота и кариерата на най-големия български футболист – с твърди корици и цветни снимки.  „Христо Стоичков. Историята“ е написана в съавторство със спортния журналист Владимир Памуков и подготвена от издателство „Софтпрес“.  В нея ще намерите не искрено и лично, а болезнено ясно пълни подробности за:    – проблемите при преминаването му от ЦСКА към Барселона;  – събитията от САЩ’94 и златния отбор на Пенев;  – смайващото пътешествие на едно момче от уличката на съседния блок до стохилядната сцена на „Камп Ноу“;  – предизвикателствата пред Камата като треньор и футболист;  – капаните, които дебнат всеки един новоизгряващ футболист, особено българските;  – отношенията с приятели и врагове, разказани емоционално и без да се спестява нищо, както само Стоичков може;  – забавните и малко познати мигове от света на Камата;  – вижданията му относно футбола като спорт и като шанс за изява на силните и емоционални личности;  – срещите му с големи имена не само във футбола, но и в други спортове, в музиката, в политиката и в културата;  – радостите и тъгите на един българин, който е постигнал много, но не е забравил откъде е тръгнал.  Следва откъс:  ` В  Майорка беше първата ми тайна среща с вездесъщия Кройф. Заради нея се наложи да блъфирам – играх го много напрегнат пред Пената и щаба. И с този мотив исках разрешение да излизам от хотела за разходки. Залъгвах ги с някакво безсъние и непоносимо топло време, което ме изнервя в хотела. Определено много внимавах в конспиративните действия. В тогавашните времена с отборите в чужбина винаги се движеше човек от Държавна сигурност. И той дебнеше постоянно – кой какво говори за Запада, колко се заглежда по лъскавите витрини и особено за контакти с наши емигранти или чужденци. И най-важното – отговаряше с пагоните си и кариерата, ако някой остане на Запад. Немалко от спортните звезди на България са имали примамливи предложения зад граница за много пари и лукс, но не са приемали да станат невъзвращенци. Най-малкото защото не са искали техните семейства и въобще роднините им да пострадат като близки на родоотстъпник. А и трябва да признаем, че соцпропагандата още от детската градина също влияеше да не се прави крачката към „гнилия капитализъм“. Как ли звучи това днес на младите? Предполагам, абсурдно, но тогава и един донос можеше да ти обърка живота. Разбира се, това беше кофти, но в онзи строй имаше и немалко хубави неща. Изобщо, като претегля днес доброто и лошото, считам, че няма идеален вариант като политически строй. За мен се оказа плюс, че социализмът в края на 80-те години беше изпаднал в нещо като нокдаун. Говореше се за промени, за перестройка, но реално в ЦСКА и лично при мен такова животно все още нямаше. Или поне не го виждахме или усещахме. Затова и се правех на конспиратор в Майорка. В началото на „разходката“ Хосе Мария Мингея изскочи още зад първия ъгъл и подобно на филм с отвличане ме набута в кола и на мръсна газ потеглихме. Шофираше Виктор Жулиен, нает да превежда в тайната операция. С Минги на волана при такива експресни действия щеше да бъде опасно, както се уверих впоследствие през годините. Кормуването изобщо не беше от силните му страни. Но това щях да го установя с усмивка по-късно. В случая въпросната подробност беше на заден план. Великият Кройф и Карлос Решак, неговият помощник в щаба на каталунския гранд, ни чакаха в едно бистро. И какво първо открих? И те, милите те, също се криеха! Стана ми смешно, въпреки че бях доста напрегнат. Аз финтирах ченгето, а големците от „Барса“ – журналистите. Казах ви, че няма идеални неща, нали? По този повод веднъж, когато вече бях взел „Златната топка“, Мингея ми цитира Чърчил – демокрацията не била най-доброто нещо, но по-добро не било измислено. Отговорих му с широка усмивка, че не знам за Чърчил, но на мен лично и демокрацията, и социализмът ми свършиха много добра работа. Но тогава на остров Майорка през 1989 година още бях твърде далеч от този момент. Кройф излъчваше величие. Държа се на подобаваща за ранга си дистанция, въпреки че пускаше и по някоя усмивка в разговора. Беше по бермуди и ми направи впечатление, че е готов и сега да играе. Сух, с изтеглени мускули, респектиращ с решителност и сила, въпреки че вече беше в пенсия от играта. Имаше огромен белег на крака си като доказателство за преживените битки. Обстановката разведряваха Решак, който показа добро чувство за хумор, и, естествено, Мингея с неговите традиционни и винаги точно пласирани подмятания. Мениджър и голям играч. Истинска класа. Кройф ми довери какъв отбор иска да направи, какво точно е харесал у мен и как ме вижда като негов играч в бъдещето. Свали картите напълно с признанието, че планира да ме вземе след година, защото в момента е изпълнил лимита от трима чужденци в отбора – максимумът по тогавашните правила. А на това трио договорите изтичали през юни 1990 година. Признавам, че не обърнах много внимание на неговите проблеми. Кройф искаше да бъда футболист на славата „Барселона“ и това към момента ме изпълваше с гордост. Стигаше ми напълно.  … Преминаването ми в „Барса“ се проточи повече от година. В един момент дори натежа – стана адски дълго, изморително и изнервящо. Генералите дълго протакаха и на моменти даже грубо се пазаряха. В началото на септември 1989 година неочаквано армейски генерал Добри Джуров ме извика в кабинета си в Министерството на народната отбрана. Запрегръща ме като син, похвали ме яко за победите и головете. А накрая с бащински тон ми съобщи, че ЦСКА… няма да ме трансферира нито в „Барселона“, нито в „Панатинайкос“. Имало получени добри оферти за мен в клуба. Даже страхотни били. Направих се на изненадан, но след секунда Джуров наистина ме сюрпризира с друго неприятно признание. Не можело да се допусне отслабване на отбора така изведнъж. От червения тризъбец Костадинов – Пенев – Стоичков за чужбина ръководството на ЦСКА решило да пусне само един. И избрали това да е Любо. Страхотен талант като мен имал цялото време на света за кариера в чужбина. Животът и големият футбол били пред мен. При цялото ми уважение към Джуров от този момент изобщо не го чувах повече какви ми ги дрънка. Намръщен измънках: „Слушам, другарю генерал!“ И напуснах кабинета с походка на ранен войник. Още щом затворих вратата обаче, просъсках: „Ще видим!“ И директно се отправих към резидента Тотев. Не му казах и „Добър ден“ не само защото денят изобщо не беше добър. А защото трябваше да се действа по тревога. „Звъни на Мингея да идва веднага с парите – прецакани сме!“, изкрещях от вратата, без изобщо да се опитвам да чувам отговора му. Пената явно беше убедил по някакъв начин генералите да пуснат Любо. Не знам как – на водчица и кола или на обещания и клетви. Или с нещо друго. Не знам наистина. Логично беше да се застъпи първо племенника му да пуснат, нали „кръвта вода не става“. Едва по-късно, когато всички от тризъбеца заиграхме в чужбина, разбрах че Старшията е въртял началниците като кубчето на Рубик. „Ицо и Емо ще се оправят и без Любо… Да го пуснем, той и без това е контузен… Ще играем не с трима, а с двама нападатели…“ И така, стъпка след стъпка ги е успал, за да пуснат първо племенника му.", "date": "2018.10.04", "title": "Из автобиографията на Стоичков: Тайна среща с Кройф. Защо пуснаха най-напред Любо Пенев в чужбина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388010-%D0%B1%D0%B5%D0%B7%D0%B8%D0%BC%D0%B5%D0%BD%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B0%D0%BA%D0%B8%D0%B0%D0%B2%D0%B5%D0%BB%D0%B8", "text": "3 октомври 1918 г. Българският цар Фердинанд Максимилиан Карл Леополд Мария Сакскобургготски I подписва указа за абдикацията си в полза на първородния си син княз Борис Търновски. Първата Световна война е приключила с втора национална катастрофа за България в рамките на 5 години. Страната е капитулирана под напора на войнишките бунтове, изтощената икономика, недостига на храна и боеприпаси за фронта и редица други фактори. Със Солунското примирие България на практика се лишава от шансовете си за национално обединение.     А болшевишките настроения са се настанили вече в част от войската, което допълнително засилва страховете от сценарий, подобен на този в Русия. Затова и държавният глава се вижда принуден да абдикира от престола и напуска страната завинаги, оттегляйки се в семейния дворец \"Бюргласшльосхен\" в германския град Кобург. Някои историци вярват, че именно там бившият цар пише наставления към сина си цар Борис III как да управлява България, станали известни като \"Съвети към сина ми\". Те дори са издадени с това име като книга в България и допълват образа на Фердинанд като лукав, себичен и егоистичен владетел с талант към интригите и манипулациите. В книгата се казва, че това са размишления, преписани от царските архиви в град Кобург от българския дипломат Димитър Йоцов, лично приближен до Фердинанд, който често го е посещавал в изгнанието му. Твърди се, че са писани през 1938 г. - само година преди началото на Втората Световна война. Въпросният \"препис\" се съхранява в Централния държавен исторически архив. Тази книга обаче е и една от най-големите мистификации в новата българска история като се смята, че тези \"писма\" са съчинени доста след смъртта на Фердинанд и целят единствено да дискредитират образа му в очите на българския народ.  Това се доказва и от личния архив на цар Фердинанд, в който попада и цялата му кореспонденция. През 2006 г. неговият внук Симеон Сакскобургготски дари този архив на Главно управление на архивите към Министерския съвет, където те са достъпни и днес. Все още не се знае кой всъщност стои зад тези съчинения - БКП, някой безименен писател или дори самият Фердинанд въпреки всичко. Въпреки това \"Съвети към сина ми\" и до днес остава интересно и определено грабващо вниманието съчинение, което като дух и съвети може да се съизмери с \"Владетеля\" на флорентинския философ от XV-XVI век Николо Макиавели. Съветите в него са допълнени с представата за личното мнение на владетеля спрямо българите и българския народ (в книгата многократно българите са описани като \"миризливи\", \"потурани\", \"недорасъл народ\" и др.) Книгата съдържа съвети как един монарх трябва да подхожда към народа, подчинените си, царедворците си, интелигенцията и към властта като цяло. Ето някои от най-интересните цитати от нея: За идеалите Всичките идеали са врагове на хората, още по-големи врагове на царете. Всъщност идеалите не са нищо друго освен думи. Духни върху думите и те ще хвръкнат. Платон ще се покаже празен мечтател. Идеалите служат да мамят хората, да им внушават страх или възхищение; призраци, родени от човешкия мозък, те впиват убийствените си нокти в него. Те раждат страх до полуда или опасни упоения. Идеалите са вечни цареубийци. Никога да (не) се втълпят в оголения ти череп. Ти правиш зле, като поддържаш министри и военни, които говорят за идеали и идеология на управлението. Това ще те доведе там, където и мен, защото аз по-малко от теб се увлекох в идеалите на българския народ. Царе мечтатели, които искат да преобразят света и подобрят нравите, не можаха никога да угодят на тълпата. Ти искаш точно обратното: да угодиш на тълпата и за това стана омразен на интелигенцията. Идеалите са направени, за да затъпят простолюдието, което се държи под крак от силните. Царете и финансовите магнати са господарите на идеалите. Те са ги направили по свой образ и ги използват за свои цели. Тежко на неблагоразумния цар! За религиите Има много религии: ти трябва да се преструваш, че се подчиняваш на обредите. Има хиляди начини да използваш религиите. Верующите хора са най-мъдрите граждани и покорни поданици, стига само да се щади специалната им чувствителност. Те всякога бранят престола, който не могат да си представят без църквата. Те ще искат от теб малко нещо, като са убедени, че техният бог има специално споразумение с царете. Впрочем докато умът им е ограничен и въображението безобидно, те ще ти служат като маша. Една от привилегиите на царете е тази, че никой не знае каква религия те изповядват, т.е. никой не трябва да знае. И религията е чувство и идеал. Царят трябва да бъде голям комедиант и в практикуване обредите на религията. Политиката е острието на камата, а религията е като пита кашкавал. *** Зная, че ти не си религиозен като мен, но за тълпата ние трябва да се преструваме, че сме най-фанатици християни. Нима царското достойнство е съвместимо с религията? Това, което религията иска от простия човек, ние не можем да го дадем, и религията ни прощава всички прегрешения, които ние не й казваме, защото тя гледа на нас като миропомазани и предварително ни е простила. За патриотизма Патриотизмът служи да оправдае успешните войни и да узакони военните разходи, защото народът мисли, че войската, която той плаща, трябва да служи да го пази от външни нападения, когато всъщност пази само теб против възможния гняв на народа. И така преструвай се, че почиташ гръмкия изблик на патриотизъм, понеже е същевременно крепост против народа и строг пазител на границите на царството ти, т.е. на целостта на твоите доходи. За писането Оставените писмени следи от една царска ръка трябва да съставляват величайша тайна и да служат като практически индекс на приемниците. Бог да опази тия царски излияния и принципи от профаното око на простолюдието, особено на онова на българските писатели и журналисти. Ако е опасно да пишеш, за да кажеш каквото и да е, дваж по-опасно е да пишеш, за да не кажеш нищо. Българските писатели и вестникари, като Михайловнски , Велчо Велчев  и Димитър Христов биха пожертвали и техния Драган Цанков, ако биха се добрали до мое писъмце с подозрително за тях съдържание и биха предизвикали на времето страшни урагани против правителството ми, ако тям не е то угодно. Особено младите принцове трябва да се пазят от жените. Тези жени имат тънката хитрост да пазят писъмцата и такива ми навлякоха хиляди неприятности. За народа Морално българският народ е недорасъл, а физически е просто за оплакване. Това обстоятелство, взето в общия му размер, ще улесни и твоята задача. Няма нужда да притежаваш добродетели или да се преструваш, че ги притежаваш. Царете и да искат, не могат да притежават добродетели, защото те се възпитават от малки в една съблазнителна среда, където отсъства всеки добродетел. А тия качества се възприемат по примера, който взимаме; те не са нито наследствени, нито вродени. Народът въобще не разбира от добродетели; той величае винаги долните хора, хайдуците, развратниците, престъпниците, лъжците, изнудвачите и на такива той поверява своята съдба. Такива избира той за Народното събрание, а на умните, почтените народът се присмива и ги забравя. Народът е като едно добиче: колкото повече го удряш, толкоз по-бърже върви към целта, която ти си определил. Народът е като истеричните жени; за да се усмирят, там трябва бой. Така щото ти не трябва да се преструваш за добър, какъвто всъщност не си, за добродетелен и честен, каквито качества ти липсват от детинство. Ако изпаднеш в тая слабост, народът ще почне да те разбира, че играеш комедия, а ти трябва да знаеш, че народът счита комедиантите по-долни от лудите. Аз не съм никога скривал презрението, което ми вдъхва народът и известни личности, та ако ще да са равни на мен, другите царе например. Колкото повече се показвах презрителен и високомерен пред народа, толкоз повече той показваше страхопочитание към мен. За обич и дума да не става. Ние произхождаме от чужда династия, чужда на българската кръв и душа, ние нямаме нищо общо с тази долна раса, следователно нямаме нужда от обичта на българския народ, защото нашите други интереси са гарантирани от тоя народ поради неговия страх и сервилност. За кражбите Българският народ има само един идеал: да се обогати. Заради това, пази се да не му попречиш и затваряй си очите пред кражбите. Помилвай някак си незабелязано крадците, особено тия на държавни суми и дръж списъка им затворен в твоето бюро. Когато тоя списък се увеличи, да бъде в процент 10% от населението, то ти си спасен. Знай, че царете се крепят от разбойниците, но те са жертва често на разбойниците, когато не са ги щедро възнаградили. Бъди човек на времето и усвоявай неговите нрави и принципи обаче бъди благоразумен и взимай навреме мерките си. *** Прави и ти гешефти, обогатявай се. На мое време твоят възлюблен чича княз Филип ми вършеше всички гешефти и той прибираше комисионните при сключването на българските заеми; той прахоса своя пай в Ница и Монте Карло, а моя пай се стопи в Дисконто Гезелшафт поради инфлацията, заради това бях принуден да се моля на германците да ми дадат пенсия 5 000 000 000 лева годишно и един отделен апанаж от 5 000 000 000. Българският народ е крава, която трябва да доиш до изтощаване. Презирай народа и не отдавай на никоя работа повече значение, отколкото тя има. От всичките неща в твоето царство народът е най-маловажното. Най-добрият извор да се обогатиш са военните доставки и заемите. Върши ги чрез германците, защото те са по-дискретни и няма един ден да те омаскарят, както се опитаха французите с мен и русите, когато императорът Николай ми даде три милиона франка, уж личен заем, който впрочем аз не върнах. За честността Българите, твоите сега възлюблени поданици, не познават що е добродетел. Те крадат от памтивека и го смятат това дори за почтен занаят. Понеже не е срамно да крадеш, прието е това да се върши на открито. Главното правило е, че не може да се краде освен много. Законите не улавят големите кражби...  Тъй щото не трябва да се спираш нито на минута и да разсъждаваш върху тази вулгарна дума, добродетел и честност. Честността няма нищо царско. Тя не се ползва с достъп в нашата династия, а аз лично прекарах 32-годишно царуване без нея. За лицемерието Лицемерието е основната добродетел на царете. То е много тачено в нашия, Кобургския род, така също и у българския народ. Ти трябва да го притежаваш във висша степен, ако искаш чрез лицемерието да обезоръжаваш поданиците си. *** Ти не си напълно посветен в хитростите, които употребих, за да се докопам до българския престол. Твоята баба, принцеса Клементина, бе неизчерпаем извор на достойното лицемерие и на царската хитрост. Вярно е, че ние много пари похарчихме, за да подкупим една част от министрите и влиятелните депутати; цяло състояние от няколко милиона похарчихме за българската корона, както сега епископите харчат грамадни суми да подкупват избирателите в дадена епархия, когато митрополитският трон остане вакантен. Всичко се купува с пари - и хората и техните съвести са стока с по-голяма или по-малка цена. Една истина ще ти призная, че нашият Кобургски род е род на развратници и заради това европейските престоли се падат повече на нас, гладни и ловки авантюристи. Историята може да каже един ден за мен, че аз съм най-великият монарх в зората на 20 столетие, че макар и най-големият развратник, аз ще умра праведен и богувъзнасян от цялото католическо духовенство. Никой мене не ме обвини, че съм крал и че съм бъркал безразборно в българското злато. Ако народът изпита бедствия, той не викаше против мен - министрите бяха виновните. Прави и ти така, подготвяй марионетки, чиито глави народът може да чупи. За царската стойка Уви! В сегашния демократичен хаос няма вече място за царските пози. Пази се да подражаваш на отживелите епохи и на старите царски пози. Ти би станал смешен пред твоите поданици. Зная, че си хитър и лукав, че се ръкуваш без ръкавици с твоите каналии, че се преструваш като лисица с отрязана опашка. Преструвай се на смирен и не проявявай никаква гордост и подходяща стойка. Едно време величественото царско държание беше всичко. То заместваше всичките науки, всички дисциплини, даже знанията по граматика. Но тия времена вече ги няма. За речите и отношението към хората Не е необходимо един цар да е сладкодумен, но той трябва да има дарбата да стъкми прилично някои безсъдържателни мисли, да ги свърже без много грешки. Говори малко. Мълчаливите хора изглеждат важни и мъдри. Научи наизуст няколко изречения, които са енциклопедията на царското красноречие. Упражнявай се особено в употреблението на съюзите, защото ако е нужно да повтаряш същите фрази, ще трябва поне да умееш да им променяш понякога реда, без да си покажеш съвсем босотата. Заключавай всекога късите си речи с умерено надути фрази. Банални, обикновени мисли и малко думи. Ето какво прави един цар загадъчен. Недей поздравлява по един и същи начин един селски кмет и един кавалерийски полк. Говори всекиму езика, който му се нрави. За това не е необходимо да си добър психолог. Има няколко категории хора и няколко категории изречения, които могат да ги трогнат, стига да умееш кое да употребиш за дадения случай. Трябва да говориш и при все това да не кажеш нищо. Без да изпаднеш в положението на глупак, трябва да не кажеш ни една оригинална и искрена мисъл. Бъди достъпен. За много от българските каналии ще бъде достатъчна чест, че са били рамо до рамо с теб или да си ги питал как са със здравето. Такива ще крепят престола ти.", "date": "2018.10.04", "title": "Безименният български Макиавели"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388011-%D0%B4%D0%B0-%D1%81%D0%B8-%D0%B1%D0%BE%D0%BB%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D0%B7%D0%BD%D0%B0%D1%87%D0%B8,-%D1%87%D0%B5-%D1%81%D0%B8-%D0%BE%D0%B1%D1%80%D0%B5%D1%87%D0%B5%D0%BD-%D1%82%D0%B0%D0%BA%D0%B0-%D1%83%D0%B1%D0%B8%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%82%D0%B0%D0%BA%D0%B0-%D1%83%D0%B1%D0%B8%D0%B2%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D1%82%D0%B0%D0%BA%D0%B0-%D1%83%D0%B1%D0%B8%D0%B2%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Мрете тихо! Да не пречите. Трети ден хемодиализата във Видин е в тежка авария. Днес един от пациентите почина. Животът на 45 човека е в опасност. Счупил се е един филтър. Просто филтър. Поне седмица ще трябва за да се отстрани аварията. В това време Той ще строи кокетно стадионче за стотина милиона. Да, от тези стотина милиона ще откраднат поне половината, а от клетниците, дето лежат в това отделение не могат да откраднат почти нищо и затова те не са важни. Болните в България живеят не с диагнози, доизживяват си дните с присъди.     Да си болен в България най-често значи, че си обречен. Дори затворниците знаят, че като им мине срока са свободни, а болните знаят, че спасение няма. И се успокояват хората, с приказки като, „има неща, които не зависят от нас“ и ‘има и други, не сме само ние“. Да сте чули за авария в Народното събрание? Да сте чули за авария в министерски съвет? Да сте чули за авария в правителствена болница и пациентите да останат една седмица без лечение? Там всичко е подсигурено. По три буса тоалетна хартия ги зареждат едновременно, та ако някой закъса, другите да стигнат навреме и да имат с какво да си бършат задниците гадовете. Но един филтър резервен в тази държава за хемодиализата няма. НЯМА! И не го правете хора! Не се предавайте, не се примирявайте. Няма други като вас, няма други, като вашето детенце, като жена ви, като майка ви. Те са ви единствените. И знайте, всичко зависи от вас! Вие решавате, вие сте важните. Борете се. Хората са по-важни и силни от свинете. И последно, не спечелим ли тази, голямата битка, битката срещу боклуците, които ни убиват, всички сме обречени. Борисов, Цветанов, Пеевски, Цацаров и останалите мародери, които ни управляват са способни да гледат как умирате докато в това време ви крадат отново и отново. Днес 24 човека продължаваха да се диализират в отделението във Видин с непречистена вода, увреждайки допълнително своето здраве. Днес в отделението нямаше нито един лекар нефролог. Просто защото няма лекари в отделението. Лекари няма, апаратурата не работи, хората умират, за тях пари няма. Но ще има нови 960 калинки, назначени заради новата винетна система, за тях пари има. И за кокетното стадионче на Буда стотици милиони има. Но за майките на децата с увреждания пари няма. За слугите в държавната администрация, които крепят властта на Буда един милиард има. А шест хиляди лева за филтър няма. Така убива системата. Така убива мафията. Така убива корупцията. И с мълчанието и бездействието си ставате съучастници в убийствата. Ще плащат за всичко.    ", "date": "2018.10.04", "title": "Да си болен в България най-често значи, че си обречен. Така убива системата. Така убива мафията. Така убива корупцията"}
{"url": "http://www.classa.bg/%D1%81%D0%B2%D1%8F%D1%82/item/388003-%D0%BF%D1%83%D1%82%D0%B8%D0%BD-%D1%81%D0%B5%D1%80%D0%B3%D0%B5%D0%B9-%D1%81%D0%BA%D1%80%D0%B8%D0%BF%D0%B0%D0%BB-%D0%B5-%D0%BF%D1%80%D0%BE%D1%81%D1%82%D0%BE-%D0%BF%D1%80%D0%B5%D0%B4%D0%B0%D1%82%D0%B5%D0%BB-%D0%B8-%D0%BC%D0%B5%D1%80%D0%B7%D0%B0%D0%B2%D0%B5%D1%86", "text": "Москва и за в бъдеще ще отговаря сдържано на антируските санкции и по начин, който да не вреди на страната, заяви държавният глава \"Някои информационни източници ни представят господин Скрипал едва ли не като правозащитник\", заяви президентът на РФ Владимир Путин по време на пленарното заседание на форума \"Руска енергийна седмица\", отговаряйки на въпрос за антируските санкции и делото за отравянето на Сергей Скрипал и дъщеря му Юлия. \"А той е просто шпионин и предател на Родината. Той е просто мерзавец и това е всичко\", категоричен бе държавният глава, цитиран от ТАСС.  В хода на форума президентът потвърди, че Москва ще работи със САЩ и сегашния президент Доналд Тръмп.  \"Друг президент САЩ нямат, други Съединени щати също не съществуват. САЩ са най-голямата световна държава и лидер в много отношения\", отбеляза Путин.  Държавният глава нарече Америка \"наш естествен партньор в редица дейности, включително международната сигурност, въпросите за неразпространение на оръжията за масово поразяване, борбата с тероризма, с измененията на климата\".  При това Путин отбеляза, че би му се искало \"мракобесието\" отвъд океана по повод мнимото вмешателство на Русия да бъде прекратено.  Президентът заяви още, че Москва и за в бъдеще ще отговаря сдържано на антируските санкции и по начин, който да не вреди на страната.  \"Ние отговаряме на санкциите, при това с много сдържани стъпки. За да не навредим, преди всичко, на самите себе си. И ще продължим по същия начин\", подчерта президентът на РФ.   \r\n  ", "date": "2018.10.04", "title": "Путин: Сергей Скрипал е просто предател и мерзавец"}
{"url": "http://www.classa.bg/%D1%81%D0%B2%D1%8F%D1%82/item/388004-%D0%B8%D0%B7%D1%82%D0%BE%D0%BA%D1%8A%D1%82-%D0%B8-%D0%B7%D0%B0%D0%BF%D0%B0%D0%B4%D1%8A%D1%82-%D0%B2%D1%81%D0%B5-%D0%BE%D1%89%D0%B5-%D1%81%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%81%D0%B2%D0%B5%D1%82%D0%BE%D0%B2%D0%B5", "text": "Германия така и не успя да се справи: 28 години след Обединението Изтокът е все така изостанал от Запада. И днес много източногерманци се чувстват като граждани втора класа.             Бихме могли да твърдим, че Ангела Меркел - имайки предвид нейната уникална кариера - е спечелила най-много от Обединението на Германия. Християндемократката, която е родена в Хамбург, но израснала в ГДР, управлява страната вече от 13 години - напоследък обаче по-скоро зле, отколкото добре. А това означава, че дори и източногерманците вече не могат да се гордеят с канцлерката си, която е една от тях. Включително и заради това в източните германски провинции чувството за отчуждение между управляващи и управлявани е по-силно, отколкото в западните провинции.     В очите на източногерманците днес Ангела Меркел е най-видната представителка на една политика, която не защитава техните интереси, въпреки че те и тя споделят общо минало. Докато след падането на Берлинската стена пътят на Меркел тръгна стремително нагоре, милиони източногерманци се спускаха стръмно надолу. Особено горчивият им опит с безработицата, за която самите те нямат никаква вина, остави дълбоки рани у тях. Тези неправди се помнят цял живот   Животът на източногерманците се преобърна за една нощ. За да се справят с това огромно предизвикателство, те трябваше да демонстрират изключителна гъвкавост, мобилност и емоционална устойчивост. На западногерманците никога не им се е налагало да се справят в такава ситуация и в такива мащаби, защото в бившата Западна Германия дълбоките икономически и политически промени никога не са се случвали от днес за утре. Източногерманците станаха свидетели на тоталната ерозия на обществения строй, при който живяха. Вярно, повечето от тях не го харесваха, но пък се бяха приспособили към него. След Обединението много от източногерманците така и не успяха да осребрят оправданата си гордост от това, че са предизвикали мирната революция от 1989/90 година. Днес повечето от тях вече са преодолели това състояние, но - чисто статистически - са твърде далеч от икономическото ниво в западните райони на страната. Доказателство за всичко това се съдържа и в актуалния доклад за състоянието на германското единство: 28 години след официалния край на разделението на страната заплатите в източните провинции представляват едва 82% от заплатите в западната част на Германия. И този, който се опитва да продаде това като успех, си затваря очите пред фактите. Защото по-малко пари за същия труд означава по-малко признание и уважение. Затова и в ушите на източногерманците изтърканите приказки за постигнатите успехи звучат неправдоподобно. По-лошото заплащане, непризнаването на целия трудов стаж за пенсия и други неправди се помнят цял живот. За днешните 50-годишни източногерманци, както и за поколенията преди тях двукласовото общество е незаличим факт. И това е скандално.   И това е част от Германия: град Шьонебек в източната част на страната Кога ще спрем със сравненията? Но това, което тежи още повече от материалното неравенство, е неоспоримата доминираща позиция на западногерманските елити в почти всички обществени сфери. Без Ангела Меркел и родената в ГДР Франциска Гифай, която е министърка по въпросите на семействата, пенсионерите и младежта, шестнайсетте ресора в германския кабинет щяха да бъдат изцяло западногерманска зона. Можем да сметнем това за случайност. Но можем и да го наречем с истинското му име: симптом за състоянието на германското единство. След Обединението в страната израсна цяло ново поколение, но западногерманците все така продължават да доминират в почти всички сфери на живота. По горните управленски етажи на германските фирми, в университетите или в медиите - включително в Дойче Веле, източногерманците са твърде малко. Едва когато това се промени, изнервящото, но все още необходимо постоянно сравняване на Изтока със Запада ще спре. И чак когато за Деня на германското единство няма поводи за подобни коментари, Обединението ще е завършено дело.", "date": "2018.10.04", "title": "Изтокът и Западът все още са различни светове"}
{"url": "http://www.classa.bg/%D1%81%D0%B2%D1%8F%D1%82/item/388005-%D0%BF%D1%83%D1%82%D0%B8%D0%BD-%D1%82%D1%80%D1%8A%D0%BC%D0%BF-%D0%B5-%D0%BF%D1%80%D0%B0%D0%B2-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": " президент Владимир Путин заяви, че неговият колега от САЩ Доналд Тръмп е прав в  твърдението си, че сегашната цена на петрола е прекалено висока. Според държавния глава основна причина за покачването на цените са американските санкции срещу един от основните производители на „черно злато“ в рамките на Организацията на страните производителки на петрол ОПЕК – Иран. Той обаче посочи, че според него Европа вече е закъсняла в опитите си да смекчи ефекта от американските санкции срещу ислямската република.     Бихме били щастливи с цена на петрола от 65-75 долара за барел, каза Путин по време на форума Руска енергийна седмица, цитиран от Ройтерс. Въпреки това президентът посочи още, че би било по-добре, ако Доналд Тръмп не се намесва в опит да коригира търговията със суровината. Що се отнася до балансирането на пазара Русия ще продължи да поддържа диалога си със световните производители. Страната участва в разширената група ОПЕК+, с която през 2016 г. договори съкращаване на добива в опит да се увеличи цената на петрола. Доналд Тръмп неведнъж е критикувал картела заради скока в цените, настоявайки страните в състава му да предприемат мерки за тяхното понижаване. За президента това е от особена важност преди междинните избори за Конгрес в САЩ през ноември. Руският президент също така бе категоричен, че Москва ще работи съвместно със САЩ и техния президент. „Друг президент на САЩ няма, други САЩ също няма“, заяви той в рамките на форума, цитиран от ТАСС. По думите му САЩ са „най-голямата сила в света, лидер в много отношения“. Той също така определи страната като „естествен партньор“ на Русия по редица въпроси, включително международна сигурност, неразпространението на оръжия за масово поразяване, борба с тероризма, екологията и други. По време на форума президентът също така даде заявка, че страната му има намерение да засили позициите си на азиатския въглищен пазар заради нарастващото търсене на горивото в световен мащаб.", "date": "2018.10.04", "title": "Путин: Тръмп е прав за цената на петрола"}
{"url": "http://www.classa.bg/%D1%81%D0%B2%D1%8F%D1%82/item/388006-%D0%B3%D0%BE%D1%80%D1%87%D0%B8%D0%B2%D0%B8%D1%8F%D1%82-%D1%83%D1%80%D0%BE%D0%BA-%D0%BE%D1%82-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": " избирателна активност на референдума в Македония е лош сигнал за развитието на страната. Но Западът спомогна за това със своята нерешителност, смята Аделхайд Фалке. Макар и референдумът в Македония носи само препоръчителен характер, неговият явен провал е горчива поука за всички: за правителството в Скопие, за правителството в Атина, за тези, които го подкрепиха в ЕС и в НАТО и за целия регион.     Макар и все още нищо да не е загубено, резултатът от волеизразяването обяснява настроенията сред населението на страната и дават повод за размисъл. Дори и 90% от тези, които бяха стигнали до избирателните секции и гласуваха за преименуването на страната и влизането ѝ в ЕС и в НАТО (сега този факт значително се опитват да го поукрасят) – мнозинството от населението в крайна сметка запази мълчание или дори активно бойкотира гласуването. Сигнал за тревога за всички страни. Това значи, че те достига очакваната широка подкрепа към процеса, който свърза на едно място три въпроса за бъдещето на Македония: сключеният с Гърция договор за преименуването на страната, а също интеграцията в ЕС и НАТО. Провалът на референдума е сигнал за тревога не само за развитието на самата страна, но и за бъдещата ѝ геополитическа ориентация. Въпреки масовата подкрепа от страна на високопоставените политици, такива като германския канцлер Ангела Меркел, австрийския канцлер Себастиан Курц и генералния секретар на НАТО Йенс Столтенберг, министър-председателят на Македония Зоран Заев и неговото правителство не успяха миналата седмица да мобилизират достатъчно населението и да го убедят, че тази сделка е изгодна. Твърде емоционално и категорично остава противодействието на нейните противници, които отчасти искат да накажат правителството и отчасти не могат да се примирят с преименуването на страната си в Република Северна Македония. Загубените десетилетия на Македония Сериозният бойкот на референдума показва как дълбокото политическо разделение на обществото в Македония, както и неговата дълбока неувереност по въпросите за неговата национална и европейска идентичност. Изчисленията, че натрупването на националистическите чувства ще се снижи в името на европейската перспектива, не сработи. Дори напротив: дълбоко емоционалния конфликт за името на страната се превърна във въпрос за идентичността на македонската нация. Сега се отмъщава за загубените десетилетия, по време на които не бе направено нищо особено – както вътре в страната, така и от страна на международната общност – за това, че да се разреши спора между Гърция и Македония. Спорът кой има право да се именува Македония и да бъде наследник на античната империя на Балканския полуостров. ЕС и НАТО за твърде дълъг срок твърде малко направиха в случая. В Скопие са твърде силни упорството, страха и обидите. Еуфоричните мечти за интеграцията в ЕС и НАТО се смениха със съмнения. Дори и ако руското влияние върху резултатите не са потвърдени, антизападните наострения са все още широко разпространени. Борбата за душата на Македония си е в своя разгар. Опозицията взе страната за заложник? Опозиционната партия ВМРО-ДПМНЕ тържествува след референдума. Тя говори, че това е доказателство на краха както на правителството на Заев, така и за Преспанското споразумение с Гърция. И въпреки всичките обещания, че се стреми към интеграцията на страната към ЕС и НАТО, по въпроса за преименуването на страната опозицията остава непоколебима. И след успешния бойкот на референдума тя още повече засили позициите си. И в хода на борбата за власт в Македония опозицията взе за заложник цялата страна. Македонският министър-председател сега залага върху следващия, решаващ рунд. За влизането в сила на споразумението с Гърция за преименуването на страната за него трябва да гласуват най-малко две трети от парламента. Затова още вечерта на неделя, 30 септември, министър-председателят Заев призова депутатите от опозицията да подкрепят споразумението. В противен случай той заплаши да проведе нови парламентарни избори през декември. Бъдещето на страната в момента е доста неопределено. И цялата тази на практика невъзможна задача за преименуването на Македония трябва да бъде по някакъв начин решена в парламента. Иначе сделката с Гърция ще бъде провалена, а членството в НАТО и влизането в ЕС ще отиде в доста далечна перспектива. Последиците от това за Македония могат да бъдат фатални.     Превод: В.Сергеев", "date": "2018.10.04", "title": "Горчивият урок от референдума в Македония"}
{"url": "http://www.classa.bg/%D1%81%D0%B2%D1%8F%D1%82/item/388002-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D0%B0-%D1%81%D0%B0%D1%89-%D0%B4%D0%B0-%D1%83%D0%B4%D0%B0%D1%80%D1%8F%D1%82-%D1%80%D1%83%D1%81%D0%B8%D1%8F", "text": "\r\n Ако знаете руски, това е много познавателен и отрезвяващ коментар по текущите сирийско-руско-военни въпроси: \r\n 1. САЩ заявиха, че са готови да нанесат удар по руските точки на разполагане на руските ракети.  Наказание от началника на подчинения. \r\n   \r\n   2. САЩ подготвят информационно световното общество, че скоро ще нанесат удар по Русия, за да не реагират. \r\n 3. Как трябва да реагира Русия, ако беше суверенна държава? “Сваряване на жабата” \r\n 4. Китай е реагирал твърдо при стълкновение днес с американски военни кораби? \r\n 5. Провежда ли Китай суверенна политика в условията на обявената икономическа война? \r\n 6. Русия достави С-300 на Сирия. На какво разчита Русия? Това PR-ход ли е, или нещо сериозно? \r\n 7. Какво е нужно, за да тръгне Асад напред, и да обяви Отечествена война? \r\n Повтарям: ако знаете руски.  Отговорите са истински, без значение, на кой му (или не му) харесват. \r\n       \r\n   \r\n", "date": "2018.10.04", "title": "Готови ли са САЩ да ударят Русия?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388001-%D0%BE%D1%82-1989-%D0%B4%D0%BE-%D0%B4%D0%BD%D0%B5%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B5%D0%B4%D0%B8%D0%BD%D1%81%D1%82%D0%B2%D0%BE", "text": "В България отново се заговори за \"национално единство\". Но в нашия контекст това \"единение\" обикновено означава вкарване на страната в проруска орбита и държавен чадър над определени икономически интереси. Ето примери:           На българската политическа сергия никога няма недостиг на една тържествено опакована стока с етикет \"национално единство\". Защото „съединението прави силата\". В критични за нацията моменти всички трябва да застанат зад една кауза. Както са застанали предците ни, защитавайки обединението на Княжество България и Източна Румелия. И въобще: когато става дума за война или международен футболен мач, всеки се нарежда зад флага си. Така е редно.     Политиката обаче рядко е война, нито пък е футболен мач. В по-рутинен контекст политиката се изразява в търсене и намиране на най-ефективното решение за даден обществен проблем. В тези случаи няма голяма полза от униформено единомислие или липса на вътрешна конкуренция. Напротив, доброто управление и истинските решения често са плод на плурализъм, конкуренция, състезание на идеи и на техните привърженици. Съвременната демокрация е всъщност точно това - партийно състезание. (Добре е да си го припомняме, когато твърдим, че демокрацията е най-добрата форма на управление.) Търговците на \"национално единство\" обаче виждат политиката именно като война или футболен мач - и призовават за общ строй по всички въпроси. За тях \"единението\" е особен вид пенкилер, който дава отговор на всички най-важни обществено-политически проблеми. Няма значение какво ще е решението, важно е да сме единни - това е рекламното съобщение. Търговията с \"национално единство\" не винаги се извършва от шарлатани, които продават дрънкулки на лековерни избиратели. Но вглеждайки се в съвременната ни политическа история, няма как да не забележим свръхпредставеността на шарлатаните в този политико-търговски сегмент. Съмненията за шарлатанство се засилват от кратък преглед и на международния опит. Най-известните търговци на \"национално единство\" обикновено са автократи или диктатори - Владимир Путин и Ким Чен Ун са добри примери. В демократичен контекст пък най-шумните радетели за \"национално единство\" като Орбан, Качински, Льо Пен, Вилдерс или Салвини обикновено са силно поляризиращи, разделящи нацията фигури. Ако дойдат на власт, ситуацията в държавите им често заприличва на студена гражданска война. Но да се върнем на българския опит.   Серия първа: БСП   В годините непосредствено след падането на комунистическия режим новопреименуваните комунисти превърнаха \"националното единство\" в свое централно мото и редовно представяха СДС като брадата и неподстригана опасност за народното единение. От дистанцията на времето лесно може да се види какво имаше като конкретна политика под лъскавата опаковка на екс-комунистическото \"национално единство\": - опит за бягство от отговорност за престъпленията на комунистическия режим; - задържане на България в орбита, близка до руско-съветската; - отлагане на приватизацията; - създаване на възможност за натрупване на капитали от хора на бившия режим, получили начален тласък чрез куфарчета, банкови сметки или участие в мрежи на бивши агенти на ДС, представители на репресивните структури, борци, щангисти и пр.; - отлагане или недопускане на лустрация на свързаните с ДС. Тази програма успя, но за нещастие България фалира тежко през 1996-1997 година. Държавните фирми генерираха големи загуби, всичко ценно беше източено чрез привилегировани частни играчи като \"Мултигруп\", по улиците се вихреха мутри с протекция на полицията. Банките затвориха и се стигна до хиперинфлация. Наложи се брадатата опасност СДС да оправя нещата, въпреки че бе вредна за \"единството на нацията\".   Серия втора: Сакскобургготски и Първанов   Оправянето се състоеше в нормализация на страната: извършване на безумно закъснялата приватизация, излизане от руско-съветската орбита чрез членство в НАТО и ЕС, укротяване на мутрите и създаване на администрация, която да е по-лоялна към народа си, отколкото към Москва или \"Мултигруп\". Правителството на Костов не успя във всичко това - имаше провали и в клиентелистката приватизация, и по отношение на лустрацията. Но като цяло България пое към НАТО и ЕС, а това беше огромно постижение на фона на разрухата от 1996-1997. Когато страната започна да си стъпва на краката, отново стана модно да се вини брадатата седесарска опасност за разделянето на нацията. Този път беше намерен необичаен и екстравагантен носител на \"националното единство\" - бившият цар Симеон, който почти куриозно стана премиер. Пак от дистанцията на времето може да се каже, че под царското наметало \"единството\" се изразяваше основно в следното: - връщане на БСП, ДПС и представители на \"Мултигруп\" във властта; - отваряне на АЕЦ \"Белене\" като реверанс към Русия заради пронатовския и европейски курс на България; - забравяне за лустрацията на ДС-агенти; - създаване на конкуриращи се клиентелистки групи, заедно със сериозно отваряне на България към европейските пазари.   Симеон Сакскобургготски   Програмата \"Сакскобургготски\" може да се мисли за реванш на силите, загубили властта през 1997. Но тя беше и обещание за постепенна \"европеизация\" на страната, при която клиентелните мрежи на прехода ще изсветлеят и произходът им ще бъде забравен. В ЕС и НАТО, но без да изхвърляме комунистическия багаж. Първанов и тройната коалиция продължиха похода към така дефинираното \"национално единство\": два други руски проекта бяха добавени към \"Белене\", за да се получи \"Големият шлем\". ДС-агентите достигнаха върховете на държавната власт и минаха 50% в българската дипломация.   Серия трета: Борисов   Харизмата на Сакскобургготски бързо се износи, а Първанов така и не успя да се сдобие със собствена. А и демократичната процедура изисква периодично освежаване на носителите на \"национално единство\". Моделът беше създаден, но след 2007 година имаше нужда от нова персонификация, която се появи в лицето на Бойко Борисов. ГЕРБ замениха плуралистичния клиентелизъм на НДСВ и тройната коалиция с по-концентриран модел, който даде предимство на няколко едри олигарси на национално ниво и на партийни лоялисти по места. Кризата от 2008 година доведе и до отлив на чужди капитали и бизнес. И в тази по-слабо конкурентна среда \"националното единство\" доби вид на все по-тесни връзки между правителство и определени икономически интереси, концентрирани основно около КТБ и ДПС. Това беше и моментът, в който бе раздут \"балонът\" КТБ, а Цветан Василев бе превърнат в \"първи банкер\" на страната. В медиите пък се наложи де факто монопол на неговите авери.   Премиерът Борисов   Тези интереси станаха толкова силни, че опитаха да минат и без \"персонификацията на единството\" - Борисов. Това доведе до кризата от 2013 година, правителството на Орешарски, назначаването на Пеевски в ДАНС, последвалите протести. А с фалита на КТБ пропадна опитът Борисов да бъде отстранен от интересите, които сам отгледа. С второто и особено с третото си правителство Борисов сключи примирие с тези интереси (или каквото остана от тях след фалита на КТБ). Той не ги закача, а те го крепят като символ на националното помирение.   Серия четвърта: Радев   Отначало плахо, а отскоро и по-открито, президентът Радев също влезе в нишата на \"националното единство\", като държа реч и даде подкрепа на граждански инициативи в тази посока. Като бивш военен този тип говорене му импонира. Той трябва да знае обаче, че влиза в силно натоварен политически контекст, в който \"националното единение\" означава съвсем специфични неща (като анализираните по-горе). Мнозина виждат Радев като нова персонализация на \"националното единство\" по следния начин: - Борисов вече е поизносен и трябва да му се готви заместник. В случай, че настоящият патрон падне от власт, необходима би била фигура, която да удържа същите или сходни договорености; - Подготвянето на алтернатива на Борисов допълнително го отслабва. И го прави по-зависим от медийно-икономическите групи, с които е в примирие. Така Борисов става още по-удобен за лобисткия им натиск; - Прави се опит страната да бъде тласната в проруска орбита. С аферата \"Скрипал\" и подкрепата за Орбан теренът вече е подготвен. Радев би могъл да бъде удобен за подобни опити;   Президентът Радев   - Проекти като АЕЦ \"Белене\" очевидно не могат да се реализират при Борисов, тъй като на него му липсва необходимата решителност да се конфронтира с Брюксел и с част от избирателите си. Вярно, че не е спрял кранчето и продължава да плаща по руските проекти; вярно, че прави опити за новото им сериозно отваряне, но Радев би бил по-решителен на този фронт. Така стигаме до следната теорема: в българския политически контекст \"национално единство\" обикновено означава вкарване на страната в проруска орбита, отваряне на АЕЦ \"Белене\", примирие и държавен чадър над определени икономически интереси (от „Мултигруп\" до КТБ и ортаците ѝ), както и толерантност към бивши агенти на ДС в публичната сфера. Затова всеки, който се залавя с търговия на \"национално единство\", би трябвало да докаже, че има по-благородни мотиви от гореизброените стандартни характеристики на този феномен.", "date": "2018.10.04", "title": "От 1989 до днес: България и феноменът \"национално единство\""}
{"url": "http://www.classa.bg/%D1%81%D0%B2%D1%8F%D1%82/item/387995-%D1%80%D1%83%D1%81%D0%B8%D1%8F-%D0%B4%D0%BE%D1%81%D1%82%D0%B0%D0%B2%D1%8F-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%80%D0%B0%D0%BA%D0%B5%D1%82%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D1%81-300-%D0%BD%D0%B0-%D1%81%D0%B8%D1%80%D0%B8%D1%8F", "text": "Руският президент Владимир Путин проведе във вторник оперативна среща с представители на Съвета за сигурност, заяви говорителят на Кремъл Дмитрий Песков.   По време на срещата руският министър на отбраната Сергей Шойгу информира участниците за изпълнението на доставката на руските противовъздушни ракетни системи С-300 на Сирия и друго оборудване, за повишаване нивото на сигурност на руските военни в арабската страна.   \"Довършихме доставката на комплексите С-300, които включват 49 екипа, локализатори за осветление, основни разузнавателни системи, контролни превозни средства и четири установки\", заяви руският министър.   Шойгу също така посочи, че сирийските специалисти ще бъдат обучени в продължение на три месеца, за да използват руските комплекси, добавяйки, че персоналът вече е избран и процесът е започнал.   Работата по създаването на единна система за контрол на въздушната отбрана в Сирия ще приключи на 20 октомври, допълни ръководителят на Министерството на отбраната.   Руският лидер информира своя сирийски колега, Башар ал Асад, за предстоящото предаване на противовъздушните комплекси, в телефонен разговор на 24 септември. Решението за доставка на това и друго военно оборудване беше взето от Москва след свалянето на руския самолет Ил-20 с 15 войници на борда.   Президентският говорител подчерта, че решението за доставката на С-300 не е насочено срещу други страни, а преследва целта за защита на военния персонал.   От своя страна заместник-външният министър на Сирия, Фаисал Мекдад, заяви, че доставката на руски противовъздушни ракетни системи на сирийските въоръжени сили, ще накара Израел да преразгледа идеята за повторно нападение над сирийската територия.", "date": "2018.10.04", "title": "Русия доставя противовъздушни ракетни системи С-300 на Сирия"}
{"url": "http://www.classa.bg/%D1%81%D0%B2%D1%8F%D1%82/item/387996-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%E2%80%9E%D1%81%D0%BA%D0%B8%D0%BF%D0%B0%D0%BB-%D0%BD%D0%B5-%D0%B2%D1%8F%D1%80%D0%B2%D0%B0,-%D1%87%D0%B5-%D0%BC%D0%BE%D1%81%D0%BA%D0%B2%D0%B0-%D0%B3%D0%BE-%D0%B5-%D0%BE%D1%82%D1%80%D0%BE%D0%B2%D0%B8%D0%BB%D0%B0-%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BA%D1%80%D0%B5%D0%BC%D1%8A%D0%BB%D1%81%D0%BA%D0%B0%D1%82%D0%B0-%D0%BB%D0%B8%D0%BD%D0%B8%D1%8F", "text": "Двойният руски ексагент Сергей Скрипал, не иска да повярва, че Кремъл може да е искал да го убие, според новата книга \"The Skripal Files\" ( \"Файловете Скрипал\"), на журналиста от Би Би Си, Майк Урбан.   Книгата, чието публикуване е насрочено за тази седмица, твърди, че Скрипал се е изправил пред някои \"трудни психологически корекции\", след като се събудил от кома, причинена от отравянето през март и отказвал да признае, че е бил цел на \"заговор за убийство\" на Кремъл, информира The Guardian.   Въпреки това, не е ясно как книгата оценява емоциите на Скрипал след отравянето, тъй като тя се основава на интервюта от 2017 г., когато руският ексагент живее в къща в Солсбъри, закупена от MI6.   Според Майк Урбан, руснакът не иска да бъде цитиран директно, като твърди, че се \"страхува от Путин\". Въпреки че не смята, че лично е в опасност, Скрипал избягвал да прави публични изявления, така че дъщеря му Юлия и синът му Александър да могат да пътуват от Русия и свободно да го посещават.   В същото време, книгата описва Скрипал като \"руски националист без колебание\", който прекарва по-голямата част от деня пред руската телевизия и поддържа \"линията на Кремъл по много въпроси\", включително референдума от 2014 г., в Крим и последвалото му обединение с Русия. Той дори е цитиран да казва, че украинците са \"просто овце, които се нуждаят от добър пастир\".   Няколко медии промотират книгата на Урбан в периода преди старта, като повечето от тях се фокусират върху историята на Скрипал като шпионин и взаимоотношенията му с MI6, свързани с държавни тайни на Русия.   Книгата изглежда ще хвърли малко светлина върху това защо Кремъл би искал да убие двойния ексагент, който бе осъден в Русия през 2006 г. и на който през 2010 г. е било позволено да се премести във Великобритания, като част от размяна на шпиони.", "date": "2018.10.04", "title": "Нова книга: „Скипал не вярва, че Москва го е отровила и подкрепя Кремълската линия\""}
{"url": "http://www.classa.bg/%D1%81%D0%B2%D1%8F%D1%82/item/387998-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D1%81%D0%B0%D1%89-%D1%80%D1%8F%D0%B7%D0%BA%D0%BE-%D1%81%D0%BF%D0%B0%D0%B4%D0%B0", "text": "Популярността на папа Франциск рязко е намаляла в Съединените щати, заради неговите действия по справяне със скандалите за сексуално насилие в католическата църква, според данни от Центъра Pew, базиран във Вашингтон.   Според тях, само трима от десет американски католици в зряла възраст считат, че Папата извършва \"благоприятна\" или \"много благоприятна\" работа по този въпрос. Така неговият положителен имидж спада с 14% от януари тази година и с 24% от февруари 2015 г., дори и сред тези, които редовно посещават меса. Също така, шест от десет анкетирани считат за \"слаба\" производителността на Папата в секс скандалите с малолетни, цифра, която почти се е удвоила от началото на тази година и се е утроила в сравнение с данните от преди три години.   Последните цифри са резултат от проучване, извършено през септември от Центъра за изследване Pew, в което участваха общо 1 754 души, от които около 20% католици. От проучването става ясно, че само половината от населението на САЩ има положително становище за папата, което е най-лошият резултат от общо девет проведени проучвания, откакто той встъпи в длъжност през 2013 година.   В Аржентина папата вече има по-лоша популярност от предшественика си, Бенедикт XVI, през 2013 г., и е доста под подкрепата, която имаше Йоан Павел II. Тези данни са още един пример за факта, че сексуалните скандали в католическата църква засягат значително добрия имидж, с който папата Франсиск се ползваше в началото на своя понтификат.", "date": "2018.10.04", "title": "Популярността на папа Франциск в САЩ рязко спада"}
{"url": "http://www.classa.bg/%D1%81%D0%B2%D1%8F%D1%82/item/387999-%D0%B1%D1%83%D0%BC-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D1%8F-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8-%D0%B2-%D1%81%D0%B8%D1%80%D0%B8%D1%8F-%D1%81%D0%BB%D0%B5%D0%B4-%D0%BE%D0%B1%D1%8F%D0%B2%D0%B5%D0%BD%D0%BE%D1%82%D0%BE-%D0%BE%D1%82-%D0%BF%D1%83%D1%82%D0%B8%D0%BD-%D1%87%D0%B0%D1%81%D1%82%D0%B8%D1%87%D0%BD%D0%BE-%D0%B2%D0%BE%D0%B5%D0%BD%D0%BD%D0%BE-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BE%D1%82%D1%82%D0%B0%D0%BC", "text": "Броят на цивилните руски граждани, пътуващи за Сирия, където Москва води военна кампания в подкрепа на президента Башар Асад, достигна рекорден брой тази година, сочат официални данни, публикувани от Руската служба за сигурност. Тези данни не включват руските военнослужещи, нито обясняват какво правят цивилните в Сирия. Но те хвърлят известна светлина върху мащабите на руската активност в Сирия, тъй като, изглежда, включват цивилен персонал, работещ за военните, и може би също отразяват присъствието на работещи по частни договори военни. А според хора, запознати с обстановката там, такива наемници се бият в Сирия в подкрепа на редовните руски войски.     Броят на цивилните руснаци, пътуващи за Сирия нарасна, след като президентът Владимир Путин обяви частично изтегляне на войските през декември м.г. Това увеличение, както изглежда, е показател за разширяването на руската активност в страната. Броят на заминаващите руски граждани се дава по страни-дестинации и се публикува всяко тримесечие на сайта на правителствената статистическа служба от Федералната служба за сигурност (ФСБ), която е надзорен орган на граничната охрана. През първата половина на тази година ФСБ е регистрирала над 17 000 заминавания на руснаци за Сирия – повече от всеки друг 6-месечен период след началото на руската операция там през септември 2015 г. Има общо близо 22 000 заминавания през цялата 2016 г. и над 25 000 през 2017. Броят на руснаците, пътуващи за Сирия, може да се окаже и по-малък, защото някои от тях може да са предприели по няколко пътувания. ФСБ не дава данни за връщащите се оттам руснаци. Миналата година Путин отиде в Сирия, за да обяви,че мисията е изпълнена и нареди изтеглянето на „значителна част“ от руския военен контингент. Москва не разкрива колко войници държи в Сирия. През август руският военен министър Сергей Шойгу каза, че над 63 000 руски военнослужещи са получили боен опит в Сирия от 2015 г., но ротацията на войските означава, че броят на терен остава неясен. Броят на пътуващите цивилни от Русия за Сирия е нараснал над 10 пъти, след като Русия започна подготовка за сирийската операция в средата на 2015 г. Путин обяви разполагането на руския контингент на 30 септември същата година. Само около 1800 руснаци са пътували за Сирия през 2013 и през 2014 г. Положението не бе различно през първата половина на 2015 г., но броят на заминаванията скочи пет пъти малко преди официалния старт на операцията и се удвои отново, след като тя започна. Броят на руските туристи, пътуващи за Сирия, едва ли се е променил през последните 5 години и възлиза само на няколко десетки годишно. Кремъл, военното министерство и външното министерство засега не коментират. КОМАНДИРОВКИ Данните за пътуванията на руски цивилни за Сирия вече са публично налични, но по-рано не са били съобщавани. Хиляди руски частни военни наемници пътуват индивидуално за Сирия, заявиха пред Ройтерс информирани източници. Те имат граждански статут, макар че сътрудничат с военното командване. Руски официални представители отричат всякаква намеса в действията на наемниците, като казват, че доброволци от Русия могат да се сражават в Сирия самостоятелно. Заминаванията за Сирия са категоризирани според целите на посещенията. Повечето руски цивилни заминават на „работни визити“, „частни пътувания“ или като „помощен транспортен персонал“. Тези категории не говорят за частни военни наемници. Близки и приятели обаче казват, че наемниците са цивилни, а репортери на Ройтерс са виждали цели групи, съставени от тях, да пътуват за Сирия от гражданско летище в Русия, което има терминал за международни заминаващи с процедури за паспортен контрол. Руската армия широко използва цивилен персонал и командири на военни части, както и висши военни служители могат да наемат цивилни по реда, публикуван на сайта на министерството на отбраната. Броят на пътуващите по категория „помощен транспортен персонал“ достигна пиково равнище – 1678 заминавания за три месеца – през първото тримесечие на тази година. Повечето от регистрираните хора са пътували по въздуха, макар че броят на пътувалите по море също нараства. Руски цивилни са предприели 868 пътувания по море през първата половина на тази година в сравнение с 1053 през цялата минала година и само 59 пред 2016-а. Малко вероятно е данните на ФСБ да включват руснаци, заминаващи в Сирия да се бият срещу правителството, защото, както няколко такива бойци казаха пред Ройтерс, те влизат в Сирия нелегално през Турция. Официалните данни отразяват само преките пътувания между Русия и Сирия.   БТА", "date": "2018.10.04", "title": "Бум на посещения на руснаци в Сирия след обявеното от Путин частично военно изтегляне оттам"}
{"url": "http://www.classa.bg/%D1%81%D0%B2%D1%8F%D1%82/item/388000-%D1%81%D0%BB%D0%B5%D0%B4-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D0%BA%D0%B0%D0%BD%D0%B0%D0%B4%D0%B0,-%D1%81%D0%B0%D1%89-%D1%89%D0%B5-%D1%84%D0%BE%D0%BA%D1%83%D1%81%D0%B8%D1%80%D0%B0%D1%82-%D1%86%D0%B5%D0%BB%D0%B8%D1%8F-%D1%81%D0%B8-%D0%B3%D0%BD%D1%8F%D0%B2-%D0%B2%D1%8A%D1%80%D1%85%D1%83-%D0%BA%D0%B8%D1%82%D0%B0%D0%B9", "text": "След последния напредък в търговските си битки, включително новото споразумение с Канада и Мексико, Вашингтон сега може да \"съсредоточи целия си гняв\" върху Китай, казват анализатори за CNBC. Те обаче предупреждават, че тактиката, използвана от САЩ със съседите и съюзниците, не е задължително да проработи с Пекин.   С напредъка на няколко фронтове, търговският представител на САЩ Робърт Лайтхайзер сега може да се \"съсредоточи върху Китай\", казва Дебора Елмс, изпълнителен директор на Азиатския търговски център. Според нея той \"иска да се изправи срещу Китай, докато останалото е само разсейване по пътя към истинското шоу\".   От друга страна, въпреки че твърдолинейният подход на Тръмп при управление на търговските преговори може да се отплаща с други страни, това съвсем не е задължително да работи с Китай и дори може да влоши нещата, прогнозира тя.   \"Доктрината на Тръмп да тормози вашите приятели и съседи работи\", заяви анализаторът, добавяйки, че Южна Корея, Канада, Мексико, Япония и ЕС \"са се предали в по-голяма или по-малка степен.\" \"Но с Китай е съвсем различно, отчасти защото това, което Тръмп и неговият екип искат от Китай е много по-ясно, и отчасти защото Китай се интересува по-малко от това , което Тръмп може да направи.\"   Рейчъл Зиебба, анализатор на нововъзникващите пазари и заместник-изследовател в Центъра за нова американска сигурност \"Тhink tank\" също посочва, че за разлика от това, което САЩ искаха. да се промени в НАФТА, исканията към Китай \"все още изглеждат по-непрозрачни, смес между достъпа до пазара, край на принудителния трансфер на технологии, намаляване на китайския износ за САЩ и съкращения на свръхкапацитета\". \"По-трудно е да се преговаря, когато е по-малко ясно какво ще бъде доброто споразумение\", посочва той.   От своя страна, Ричард Джерам, главен икономист в Банк ъв Сингапур, споделя идеята, че ситуацията с Пекин \"е коренно различна\", той твърди, че „за Китай изглежда, тя отразява напрежение между основните суперсили, което включва не само митата, но също така и отказ на достъп до западни технологии.\"   В бъдеще подходът на САЩ ще се състои от \"смели, твърди линии и дискусия\" и в крайна сметка ще доведе до споразумение, когато разходите за непостигането му станат твърде високи\". Той прогнозира, че такова споразумение с Пекин няма да бъде \"лесно или устойчиво\" заради обхвата на оплакванията и липсата на преобладаваща подкрепа сред бизнесмените и конгресмените за тази цел.", "date": "2018.10.04", "title": "След споразумението с Мексико и Канада, САЩ \"ще фокусират целия си гняв върху Китай\""}
{"url": "http://www.classa.bg/%D1%81%D0%B2%D1%8F%D1%82/item/387992-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-iphone", "text": "Нов видеоклип, публикуван в YouTube, обяснява как може да се \"хакне\" операционната система iPhone iOS 12 с помощта на гласовия асистент Сири. Видеото бе публикувано на 26 септември от портала Videosdebarraquito и натрупа десетки хиляди гледания за няколко дни.   Видеото показва как е възможно да получите достъп до информацията за контактите, съхранявани от дадено устройство, без да знаете кода за отключване. За това е необходимо само да се знае номерът на мобилния телефон.   За да избегнете въвеждането на кода, е необходимо да активирате функцията VoiceOver на Siri и след това да се обадите на телефона и да отмените повикването, като изберете опцията за отговор със съобщение. След това става възможно да се отвори директорията на мобилния телефон и да се осъществи достъп до контактите. Проблемът е открит в новата операционна система iOS 12, пусната за iPhone в средата на септември.", "date": "2018.10.04", "title": "Лоши новини за потребителите на iPhone"}
{"url": "http://www.classa.bg/%D1%81%D0%B2%D1%8F%D1%82/item/387993-%D0%B2%D0%B1%D0%B5%D1%81%D1%8F%D0%B2%D0%B0%D1%89%D0%B0%D1%82%D0%B0-%D0%B8%D0%B7%D0%B4%D1%80%D1%8A%D0%B6%D0%BB%D0%B8%D0%B2%D0%BE%D1%81%D1%82-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Можем ли да приключим с долара веднъж и завинаги? Тази мечта се върти в главите на милиони хора по света от десетилетия, но все още изглежда толкова трудна за реализиране. Още през 1964 г. тогавашният финансов министър на Франция и бъдещ президент Валери Жискар д'Естен осъди американската валута за нейната \"прекомерна привилегированост\". След това започнаха усилията за създаване на еврото като една от идеите беше Европа да си осигури повече независимост от американския долар. А днес, когато Доналд Тръмп тласка САЩ към изолационизма, желанието американската валута да бъде зарязана вече е глобално. Както наскоро посочи председателят на Европейската комисия Жан Клод Юнкер, \"абсурдно е, че европейски компании купуват европейски самолети в долари, а не в евро\". В тази насока по-рано тази година Китай създаде договор за петролни фючърси, който за пръв път е базиран на китайския юан вместо на долара – дългодишната валута-стандарт при търговия с петрол.     Идеята, че доларът е в опасност започна да циркулира дори в самите Щати, както показват коментари, направени на Световния икономически форум в Давос, Швейцария. Шефът на компанията за инвестиционен мениджмънт BlackRock Лари Флинк свързва кризата на долара с миграцията на инвестиции към други валути. А на Уолстрийт големи играчи търсят начини да се защитят в случай, че стойността на американската валута започне да пада. Инструмент за изнудване И все пак, на пръв поглед, краят на доминацията на \"зелените гущери\" като крал на всички валути изглежда немислим. Доларът е навсякъде. От начина по-който определяме какво е екстремна бедност (да имаш по-малко от 1,90 долара дневно) до класациите на милиардерите в световен мащаб. Китайските заеми за африканските държави са в долари. Дори терористичните групи работят с долари. Защо американската валута е така вездесъща? Защото изпълнява задачите на всяка валута, която иска да е могъща. Първо, служи като инструмент за измерване. За цените на повечето стоки - като се започне от петрола. Второ, доларът е инструмент за размяна. Компаниите в десетки страни си служат с него за търговия – \"зелените гущери\" се използват за 88% от всички транзакции на международния валутен пазар. Половината от всички международни бондове са деноминирани в долари, а повече от 60% от международните обменни резерви са в американската валута. За съжаление, доларът също така е и инструмент за изнудване. Именно това е причината някои да казват \"достатъчно!\". Американските власти използват долара – под формата на масивни санкции – като начин да атакуват европейски компании, които са имали бизнес отношения с трети страни, санкционирани от Вашингтон. В този смисъл, доларът вече се е превърнал и в средство за сплашване. Когато Доналд Тръмп изкара САЩ от т.нар. \"иранска сделка\", Вашингтон даде ясно да се разбере, че чуждестранните компании, които продължат да работят с Техеран, ще бъдат наказани. Тази нова заплаха разгневи лидерите в публичния и частния сектори в Европа. Отговорът на Брюксел беше създаването на бартерна платформа, която позволява на фирмите от Стария континент да продължат да работят с Иран без да минават през долара и, съответно, без да рискуват наказания от САЩ. Това е само началото. В близките години много европейски и азиатски компании ще преразгледат своите парични запаси и харчове, за да ограничат риска от фискална конфронтация със САЩ. В свят, където американското превъзходство вече избледнява, валутният ред също ще се промени. \"Еврото трябва да се превърне в активния инструмент на новия европейски суверенитет\", казва Юнкер. Парадоксът на Трифин Истинската битка няма да бъде за това коя валута да се използва в сметките или при търговия, а за резервите. Това е мястото, на което наистина се трупат пари. Също така е и мястото, където ролята на доверието е най-голяма, защото под риск са спестявания в огромни размери. Това една валута да се използва за резерв не може, разбира се, да продължава вечно. Това е т.нар. Парадокс на Трифин или Дилема Трифин, кръстена на белгийския икономист, който още преди 60 години посочи риска при долара. За да стане една конкретна национална валута глобална резервна валута, страната, която я печата, трябва да продава повече отколкото купува. С други думи, трябва да има перманентен търговски дефицит (нещо, което САЩ се опитва да прави от десетилетия). Но тези дефицити, от своя страна, водят до външен дълг, който неизбежно започва да тревожи кредиторите. В допълнение, \"тежестта\" на САЩ в световната търговия намалява – за 40 години е спаднала с повече от една-трета. Междувременно Тръмп позволи дори по-голям бюджетен дефицит, т.е. още една причина за тревоги сред инвеститорите, и наложи протектционистка търговска политика, която може да накара определени държави да ограничат покупките на доларови активи. И въпреки всичко това инвеститорите трябва да инвестират парите си някъде. И както Патрик Артус, главен икономист в банката Natixis, отбелязва: \"другите валути не предлагат обединен, ликвиден и голям пазар на облигации\". Финансовият пазар в Европа е фрагментиран, а неговата валута е крехка и застрашена от политически трусове. А Китай, въпреки растежа си, все още не е основен играч що се отнася до финансите. В книгата си от 2010-а \"Прекомерна привилегия\" икономистът Бари Айкънгрийн обяснява, че доларът е доминиращата валута в света, защото няма истински съперник.  Почти десетилетие по-късно ситуацията е същата и може да остане такава още дълго време. Да, доларът без съмнение се използва прекомерно много, а освен това е и вбесяващ. Но въпреки това изглежда, че сме принудени да боравим с него, поне в обозримо бъдеще.", "date": "2018.10.04", "title": "Вбесяващата издръжливост на долара"}
{"url": "http://www.classa.bg/%D1%81%D0%B2%D1%8F%D1%82/item/387994-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8-%D0%B8%D0%B7%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8-%D0%BF%D1%80%D0%BE%D1%83%D1%87%D0%B2%D0%B0%D1%82-%D0%B4%D0%B0%D0%BB%D0%B8-%D0%B9%D0%B5%D1%80%D0%B1%D0%B0-%D0%BC%D0%B0%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D1%81-%D1%80%D0%B0%D0%BA%D0%B0", "text": "Аржентински екип от изследователи от Факултета по природни науки и Геодезия на Националния университет провеждат проучване, за да се определи дали билката, която се използва за пиене като чай, типична напитка предимно в Аржентина и Уругвай, има противоракови компоненти.   Намерението на експертите е да се определи дали Йерба Мате притежава качества, благоприятни за човешкото здраве и антитуморни ефекти.   Началото на изследванията се състои в извършване на оценки върху нормални и туморни клетки. Така бе възможно да се докаже, че хлорогенната киселина на Йерба има по-голяма реакция върху засегнатите клетки. На свой ред тестовете се извършват без използване на лабораторни животни, тъй като се предпочита техниката на култивираните \"in vitro\", т.е. изолирането на клетките, без да жертват други живи същества.   Тези тестове са извършени в Лабораторията по клетъчна култура на университета и първите резултати бяха представени на 14-тия Национален конгрес. Проектът в момента се анализира от Националния институт на Йерба Мате (INYM) и екипът се надява да продължи разследванията си.   Засега много потребители на Йерба Мате знаят, че типичната в много райони на Южна Америка напитка има антиоксидантни ефекти върху хората. Въпреки това, ако прогнозите на изследователите бъдат потвърдени, новото проучване може да революционизира света на медицината и храненето, донасяйки нови методи за борба с рака.", "date": "2018.10.04", "title": "Аржентински изследователи проучват дали Йерба Мате може да се бори с рака"}
{"url": "http://www.classa.bg/%D1%81%D0%B2%D1%8F%D1%82/item/387997-%D0%BE%D1%82%D0%B2%D1%8A%D0%B4-%D1%80%D0%B5%D1%82%D0%BE%D1%80%D0%B8%D0%BA%D0%B0%D1%82%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0%D1%82-%D1%85%D0%B0%D0%BE%D1%82%D0%B8%D1%87%D0%BD%D0%B0-%D1%80%D0%B0%D0%B7%D0%B4%D1%8F%D0%BB%D0%B0", "text": "„Неприложими“, „неприемливи“, „задънена улица“ – думите, използвани за описване на преговорите за Брекзит, по никакъв начин не успокояват притесненията, че Великобритания и Европейският съюз са се запътили към хаотичен развод. Зад кулисите обаче двете страни подготвят, както се изрази британски представител, отстъпки за „конструктивен диалог“, който може да доведе до споразумение.     Официални представители и други източници от двата лагера казват, че има ясно желание да се направи опит за преодоляване на препятствията за постигане на сделка за оттеглянето на Лондон и за изготвяне на рамка за бъдещите отношения, включително по граничния въпрос в Северна Ирландия и двустранната търговия. ЕС ще започне да изготвя предложението си за бъдещите търговски връзки, за каквото призова правителството на Великобритания, след като у него се създаде впечатление, че евролидерите са се отнесли пренебрежително към премиера Тереза Мей на преговорите в Австрия миналия месец. В официалния график на Европейската комисия, публикуван вчера, се посочва, че комисията ще обсъди на 10 октомври „очертаване на ново партньорство с Обединеното кралство“. Великобритания обеща да внесе ново предложение как да бъде предотвратено връщането на граничния контрол между британската провинция Северна Ирландия и членката на ЕС Ирландия. Възможно е това да стане, като Лондон направи компромис и склони на регулаторен контрол на стоките в замяна на това Брюксел да приеме използването на нови технологии при митническите проверки. Тъй като остават само шест месеца преди Великобритания да напусне блока, липсата на яснота по развода кара пазарите да се опасяват от перспективата за Брекзит без сделка – нещо, което и двете страни казват, че опитват да избегнат. Днес Мей ще произнесе реч в края на напрегнатия годишен конгрес на Консервативната партия, на който привържениците на твърдия Брекзит се постараха да подкопаят позицията на премиера, подкрепяща запазване на тесни връзки с ЕС. Утре ирландският премиер Лио Варадкар ще бъде в Брюксел за преговори с главния преговарящ на ЕС за Брекзит Мишел Барние. Високопоставени дипломати в Брюксел са извикани в петък на среща, посветена на Брекзит. Барние ще представи малко след това първа чернова от предложението на блока за търговско споразумение. ЕС се надява то да подтикне Великобритания към компромиси. Няма потвърдена дата за следващия кръг от преговорите между Барние и британския министър за Брекзита Доминик Рааб, но няколко дипломати от ЕС казаха, че се очаква той да бъде насрочен за следващата седмица в Брюксел. НАСИТЕН ГРАФИК „Трябва да е следващата седмица, иначе ще бъде твърде късно да постигнем каквото и да било в рамките на нашия шестседмичен график“, каза дипломат. Той има предвид плана за сключване на предварителна сделка за Брекзита на следващата среща на върха на ЕС на 18 октомври. Останалите 27 държави членки трябва да организират среща на 17-18 ноември, за да одобрят евентуално споразумение с Великобритания. В противен случай те ще трябва да се подготвят за сценария, в който Великобритания ще напусне ЕС през март догодина, без да има постигнато споразумение за облекчаване на икономическия шок. Британски длъжностни лица дадоха сигнал, че ще бъдат изложени нови идеи. Фокус ще бъдат опитите за договаряне на митнически регулации на остров Ирландия, за да се избегне появата на „твърда граница“, каквато разпали верски конфликт в миналото. Рааб заяви на годишната конференция на консерваторите, че приветства предложението на Барние за използване на технологии за уреждането на въпроса, след като Лондон каза, че не приема предложението на блока Северна Ирландия да остане фактически в митническия съюз на ЕС. Той заяви също, че Великобритания обмисля как регулаторните проверки на някои стоки могат да бъдат използвани за постигане на напредък в преговорите. Северноирландската Демократична юнионистка партия, на чиято парламентарна подкрепа правителството на Мей разчита, веднага каза, че няма да приеме различни регулации с останалата част на Обединеното кралство след Брекзит. Брюксел отхвърли предложената през юни от Лондон идея за уреждане на въпроса. Дипломати от ЕС изтъкнаха, че още не са видели нов британски план.   БТА", "date": "2018.10.04", "title": "Отвъд реториката Великобритания и Европейският съюз се опитват да не допуснат хаотична раздяла"}
{"url": "http://www.classa.bg/%D1%81%D0%B2%D1%8F%D1%82/item/387991-%D0%B0%D1%84%D0%B5%D1%80%D0%B0%D1%82%D0%B0-%D0%B4%D1%80%D0%B0%D0%B9%D1%84%D1%83%D1%81-%D0%B8-%D0%B5%D0%B4%D0%BD%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE,-%D0%BC%D0%BD%D0%BE%D0%B3%D0%BE-%D0%BF%D0%BE%D0%B4%D0%BE%D0%B1%D0%BD%D0%BE-%D0%BD%D0%B0-%D0%B4%D0%BD%D0%B5%D1%88%D0%BD%D0%BE%D1%82%D0%BE", "text": "Разделено общество. Възход на национализма. Обединение на доскоро конкуриращи се политически сили, за да отговорят на предизвикателството. Заплаха за демокрацията. Бунтове. Медии, които бълват омраза и допринасят за разкола на национално и наднационално ниво. Така изглежда светът около нас през 2018 г. Това явление обаче не е нищо ново за Европа, която и преди се е сблъсквала със сходни кризи. \"Всичко ново е добре забравено старо\" важи в пълна сила за развитието на историята и е необходимо да си спомним само едно име, за да се уверим, че е така. Името е Алфред Драйфус. Един френски офицер от еврейски произход, живял в края на XIX и началото на XX в. Обвинен, според мнозина несправедливо, и осъден за това, че уж е шпионирал в полза на Германската империя. Неговият случай, познат като Аферата \"Драйфус\", разделя на две обществото на Третата френска република преди повече от столетие. Днес на Аферата \"Драйфус\" се гледа като на универсален символ за несправедливост, както и като на пример за неправомерно правораздаване и антисемитизъм. Режисьорът Роман Полански, който също може да бъде разглеждан като причина за разнопосочни оценки и позиции, има намерение да ни напомни за случая с Драйфус и приликите между тогавашния и днешния свят. Полански от няколко години подготвя филм по случая, снимките на който може би ще започнат съвсем скоро (виж карето). Но преди да дойде време да изконсумираме лесната, поредна филмова версия, нека всъщност си припомним мащабните последствия от едно скалъпено обвинение и как в подходящата среда - социална, политическа и медийна - то може да се превърне в причина за разкол. Както тогава, така може би и днес. Един евреин, един почерк, една присъда Всичко започва, когато през 1894 г. френското контраразузнаване разбира, че Германската империя се е сдобила със секретни френски военни документи. За това намеква намерен списък с документите (т.нар. \"бордеро\"). Той води до началото на разследване, за което медиите в страната също разбират. Не след дълго е намерен и подходящият виновник – капитанът от еврейски произход Алфред Драйфус. Трябва да се отбележи, че по това време във Франция се наблюдава разрастване на антисемитизма и националистическите настроения. Някои френски вестници открито и без цензура включват такива теми в текстовете си, с което влияят и върху самото общество. Драйфус е арестуван на 15 октомври 1894 г. Следва процес, на който той е признат за виновен по обвинението, че е шпионирал за германците. Присъдата му е базирана на не особено убедителна графологична експертиза, според която той е написал намереното \"бордеро\".  Драйфус е осъден на доживотна каторга - заточен е на Дяволския остров, намиращ се на границата между Карибско море и Атлантическия океан. С изключение на пазачите си, той е единственият обитател на острова по това време и живее в изградена от камък колиба с размери 4 на 4 метра. Здравето му се влошава, а отчаянието бавно го поглъща.     Далеч от Дяволския остров, в самата Франция, обществото първоначално подкрепя присъдата на капитана, тъй като е склонно да повярва, че той е виновен. Влияние вероятно оказва и растящото недоверие спрямо евреите в страната, както и това, че първоначалното отразяване на случая идва от антисемитски групи и вестници. В Драйфус те виждат един събирателен образ на своя \"враг\". Има я обаче и обратната реакция – съмненията, че Драйфус всъщност е невинен. Че поради произхода си и/или други съображения е станал жертва на конспиративен заговор и на пример за проблемите в съдебната система. Журналисти в страната започват свои паралелни разследвания, за да докажат невинността на доскорошния капитан. В пресата дори изтичат копия от списъка с военните документи, както и други писма, писани от Драйфус. Целта е да се защити позицията, че няма сходство в почерка между личната кореспонденция на осъдения и бордерото, за което се твърди, че е написано от него. Постепенно еврейската общност във Франция приема твърдението, че Драйфус е бил осъден и заточен неправомерно, а през следващите години подкрепата за него започва да обединява все повече хора. Нарастват твърденията за прилики между почерка в т.нар. \"бордеро\", заради което Драйфус е осъден, и този на друг офицер от френската армия – Фердинанд Естерхази. В крайна сметка вторият също е изправен пред военен съд, но е оправдан. Решава обаче, че е по-благоразумно да изживее последните си години в Англия. И ето как в част от френското обществото се създава впечатлението, че невинният излежава присъда, докато виновният се разхожда свободно. Писмото на Зола и един измъчен обрат Сред най-гръмогласните привърженици на тази позиция е писателят Емил Зола. Той е и автор на статията с името \"J'accusse!\" (Аз обвинявам). В нея под формата на отворено писмо до френския президент по това време - Феликс Фор, Зола изразява подкрепата си за Драйфус.  Статията се появява на първата страница на либералния вестник \"Орор\" в началото на 1898 г. Този текст води до окончателното поляризиране на общественото мнение във Франция. Страната е разделена на две – тези, които вярват, че Драйфус е виновен, и онези, които са убедени в неговата невинност. Още през лятото на 1898-а се оказва, че едно от доказателствата, които имат за цел веднъж завинаги да приключат случая, е фалшиво. Майорът, който го е изфабрикувал, признава вината си и е арестуван. Впоследствие се самоубива в ареста. В обхвата на случая попада и политическият живот във Франция. Крайнодесните националисти започват да се превръщат в заплаха за парламентарния режим, а останалите политически сили оформят коалиция, начело с Радикалите, която да отговори на новото предизвикателство. А част от отговора се крие в решаването на юридическата страна на случая \"Драйфус\". До преразглеждането му се стига, само че през септември 1899 г. военният съд отново признава Драйфус за виновен. Разликата е, че присъдата му е намалена на 10 години затвор. За да разреши случая, премиерът Пиер Валдек-Русо помилва затворника. Няколко години по-късно, през 1906 г., Върховният съд реабилитира Драйфус. Въпреки присъдата и престоя на Дяволския остров, той все пак взима участие и в Първата световна война (1914-1918 г.). Умира през 1935 г. От частното към общото... Интересното със случая на френския капитан е как един-единствен случай успява да прокара такава сериозна разделителна линия в обществото на една държава. Факт е, че още преди делото налице са предпоставки за вътрешен конфликт – обвинението срещу Драйфус просто се явява негов катализатор. Въпреки помилването на осъдения, общественият конфликт не е разрешен. Антисемитизмът, който до този момент се е проявявал само сред интелигенцията, започва да се среща сред всички слоеве на населението като за това спомага и \"езикът на омразата\", както бихме го нарекли днес, който бива посят от част от френските вестници. Ясно вече е проличала разликата между тези, които сляпо \"бранят\" нацията, като за целта пренебрегват справедливостта и дори истината. От другата страна са онези, които също са патриоти, но за тях индивидът не е без значение и неговите произход и религия не са основание за една може би нереална присъда. Тези нагласи ще бележат историята на Европа през голяма част от XX век и ще доведат до реки от кръв. Влиянието на пресата е друго нещо, което се разраства значително по това време. Написаното във вестниците изиграва основна роля за изграждането на различни позиции във френското общество и оформянето на групите на защитаващите Драйфус и тези, които подкрепят неговата присъда. Не ви ли звучи всичко това някак познато?  Омразата в медиите присъства и днес, при това тя не е толкова ясно изявена в традиционните медии, а намира място в новите – от блоговете до социалните мрежи. Там всякакви хора – от убедени в своята правота ентусиасти до платени правителствени тролове – създават образа на \"другия\", на \"врага\". Сирийският конфликт и последвалата го мигрантска криза създадоха подходяща почва за разцъфването на по-крайни идеи в европейските общества. От това се възползват политически субекти, които предлагат различното – националистическата линия, отхвърлянето на глобализма и наднационалните обединения. Още едно разделение на \"ние\" и \"те\". Обществото реагира на тази реалност. Примерите за това има много – от Виктор Орбан в Унгария, през успеха на \"Лигата\" и \"Движение 5 звезди\" в Италия, до тревожния ръст в подкрепата за крайните Шведски демократи. Ясно личи, че повече от век след Аферата \"Драйфус\", Франция отново се бори с остро вътрешно противопоставяне между националистическите възгледи на Марин Льо Пен и глобалния подход на Еманюел Макрон. А отвъд Океана САЩ в ерата \"Тръмп\" ни показва че подобни конфликти не са нещо изключително само за Стария континент. Напрежението и разделението отново са налице, но за разлика от края на XIX в. то е подклаждано не от един единствен случай, а от множество такива в целия западен свят.", "date": "2018.10.04", "title": "Аферата \"Драйфус\" и едно разделено общество, много подобно на днешното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387988-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81%D0%B2%D0%B5%D1%82%D0%B0", "text": "Британската певица Рита Ора е първата жена, която ще изгрее на корицата на първото издание на списание „Ескуайър\" за Близкия изток. Специално за изданието, чийто офис се намира в Обединените арабски емирства, звездата позира за провокативни снимки с изкусително черно деколте.               Рита Ора приела да участва във фотосесията за октомврийския брой на \"Esquire Middle East\", съобщиха от списанието на профила си в Инстаграм. „С гордост можем да кажем, че Рита Ора е първата жена, която Esquire Middle East снима за своята корица\", обясниха оттам. За корицата редакторите избрали нейна снимка в строг костюм, а по-пикантните фотоси читателите ще могат да видят на вътрешните страници на мъжката библия, когато си я закупят. Самата Рита сподели кадри от фотосесията и благодари на редакторите на списанието.", "date": "2018.10.04", "title": "Най-сексапилната жена в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387989-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0", "text": "Ана Петрова – майката на миската Антония Петрова и шефка на рекламата в пернишкия вестник „Съперник\", я слага в малкия си джоб с визия, гърмят националните медии. Ана не се свени да разкрива плът и да демонстрира пищни силиконови форми.          Напоследък може да бъде забелязана дори с ексцентричен татус на гърдите, включващ няколко броя пеперуди. Независимо, че гони 60-е, възрастта на Ана явно не е причина да се представя за скромна, нито да пази тялото си от очите на околните, пише „Галерия\". Самата Антония, която сега е бременна също прима за нормален стила на майка си и изобщо не се притеснява от реакцията на хората.", "date": "2018.10.04", "title": "Майката на Антония Петрова..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387990-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) През целия ден, ще ви съпътства страстта и любовта. Удивително е, че това в никакъв случай няма да повлияе на работата ви по същество. Не чакайте помощ от хора, които многократно са ви подвеждали. Трябва да разчитате само на себе си и собствените си сили, за да постигнете напредък в кариерата и финансите. ТЕЛЕЦ ( 21 април - 21 май )  Очаква ви прекрасен ден и сбъдване на желанията. Ако сте необвързани, може да разчитате на романтично запознанство. Малки проблеми се очакват в дома ви, но мъдро и изобретателно ще се справите с тях. Възможни са делови контакти с чуждестранни партньори, подписване на документи и пътуване. Вечерта се очаква изненада от роднина. БЛИЗНАЦИ ( 22 май - 21 Юни ) Трябва да преразгледате своите виждания за бъдещето, за да не направите грешки. Вие сте заобиколени от добри хора, но някои от тях ви използват за собствени цели. Разширяването на хоризонтите, може да ви помогне да разберете същността на едно важно събитие. Смут и негодувание ви очаква в любовта. Но оптимизмът, няма да ви позволи да паднете под достойнството си.   РАК ( 22 юни - 23 юли ) Възможно е забавяне в работните ви дела. Ако започнете да копаете и да търсите истината, още повече ще се объркате. Само ентусиастите днес ги очакват големи победи и постижения. Ако, подписвате споразумение за сътрудничество, ще бъдете сред победителите. В личния си живот, избягвайте сблъсъците или кавгата ще бъде сериозна. ЛЪВ ( 24 юли - 23 август ) Често ще се паникьосвате, което няма да ви позволи да гледате реално на нещата. Имате много опит и познания, така че не се колебайте да се заемете с нови дела. В любовта, ще имате повече късмет, отколкото в областта на финансите. Толкова дълго сте търсили разбиращ ви човек, че никакви пари няма да ви извадят от равновесие. ДЕВА ( 24-ти август - 23 септември ) Възможни са трудности при постигане на целите, но те няма да са фатални. Основното нещо е, във всяка ситуация да останете оптимисти. Денят е добър за посещение на лекар-специалист, стоматолог и козметик. Ако планирате романтична среща, не е необходимо, да я отменяте. Не забравяйте да направите подарък на избраника си. ВЕЗНИ( 24 септември - 23 октомври) Днес, ще мислите едно, а ще говорите нещо съвсем друго. Това може да ви навреди, особено ако сте решили откровенно да разговаряте с шефа си. Във финансовата сфера, всичко ще е отлично, но банков заем не си струва да взимате. Има опасност от наранявания и травми, така че бъдете внимателни.   СКОРПИОН ( 24 октомври - 22 Ноември ) Очаква ви прекрасен ден, когато много от разногласията и конфликтите, ще се решават от само себе си. Просто се опитайте да се държите спокойно, ако въпросът опре до изясняване на отношения. Препоръчително е, да изплатите дълговете си и да си купите нещо. Не пречи част от парите, да отделите за планирано пътуване.   СТРЕЛЕЦ ( 23 Ноември - 21 Декември ) Очаква ви настоящ хаос, който няма да ви позволи да се съсредоточите върху най-важните неща в живота. Затова пък шефовете, ще ви похвалят за миналта ви работа и ще ви възнаградят. Не се претоварвайте, както физически, така и психически. В личния живот, трябва да сте по-дипломатични, за да получите благоразположението на избраника си. КОЗИРОГ (22 Декември - 20 януари ) Очаква ви натоварен ден, така че се опитайте да живеете и работите по план. Недоразумение с бизнес партньори, може да доведе до криза във финансите. Трябва така да изградите комуникациите си, че никой да не се усъмни във вашите възможности. Между другото, срочно се заемете с външния си вид и започнете диета.  ВОДОЛЕЙ ( 21 януари -  19  февруари ) Трябва да укрепите старите си връзки, а новите по-добре, да избягвате. Сега не сте готови за любов и романтика, така че се заемете с работа. Най-малкото, паричната ситуация ще се подобри и ще имате интересни възможности. Изблиците на гняв и тревожност в личния ви живот, могат да отслабят вашето здраве. Бъдете възможно максимално сдържани!   РИБИ ( 20 февруари - 20 март ) Възможни са много разходи, но финансовото ви положение ще остане стабилно. Може да си позволите пазаруване, развлечения и подаръци за близките хора. Денят е не подходящ за планиране на операция. Ако решите да се обърнете към лекар, го правете само в крайни случаи. Вечерта си починете с приятели и роднини.", "date": "2018.10.04", "title": "Дневен хороскоп 4 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387986-%D0%BD%D0%BE%D0%B2-%D1%83%D0%B4%D0%B0%D1%80-%D0%B7%D0%B0-%D1%80%D0%BE%D0%BD%D0%B0%D0%BB%D0%B4%D0%BE", "text": "Обвиненият в изнасилване Кристиано Роналдо понесе нов удар, след като бяха направени ужасяващи разкрития във връзка с приятелката му Джорджина Родригес или по-точно за нейния баща Хорхе, съобщава „Сън“. 69-годишният Хорхе Родригес е бил осъден в Испания на два пъти като наркотрафикант, заради което прекарва 10 години в затвора. През 2003 година аржентинецът е заловен за контрабанда на чист кокаин на стойност 100 000 паунда от Испания за Франция. Пет години по-късно е освободен от затвора, но веднага е хванат с нова пратка канабис и кокаин за 1 милион паунда от Мароко за Испания. Хорхе излиза от пандиза през 2013 година.     Разкритията са пореден удар за португалската звезда на Ювентус. 33-годишният нападател е разследван за изнасилване на американка в Лас Вегас и упорито отрича всичко до момента.", "date": "2018.10.04", "title": "Нов удар за Роналдо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387987-%D1%85%D0%BE%D1%80%D0%B0%D1%82%D0%B0-%D0%B8%D0%B7%D0%BF%D0%B8%D1%82%D0%B2%D0%B0%D1%82-%D0%BE%D1%82%D0%B2%D1%80%D0%B0%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D1%81%D0%B5%D0%BA%D1%81%D0%B0", "text": "Колкото и изненадващо да звучи, сексът е едно от нещата, будещи отвращение у хората, сочат резултатите от британско изследване. В проучването са участвали две хиляди и петстотин души. На участниците били предложени десетки възможни ситуации, които трябвало да оценят по скала от „не изпитвам отвращение\" до „изключително ми е противно\", предават британски медии. Резултатите показват, че има шест най-разпространени типа отвращение, сред които и към секса. Останалите са към нетипичния външен вид, уврежданията на части от тялото, хигиената, храната и животните.      Чувството на отвращение е по-силно изявено при жените по всички показатели, отколкото при мъжете. По-рано учените смятаха, че неприятната емоция е свързана с инстинкта за самосъхранение и помага на хората да се предпазят от инфекции. Резултатите от изследването обаче показват, че неприязънта към дадено нещо е свързана и със социалните норми.", "date": "2018.10.04", "title": "Хората изпитват отвращение към... секса!"}
