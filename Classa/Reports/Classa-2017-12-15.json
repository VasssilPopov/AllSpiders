{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376325-%D0%B4%D0%BE%D1%80%D0%B8-%D1%81%D1%80%D0%B5%D0%B4-%D0%BE%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%B5-%D0%BE%D1%82%D0%BA%D1%80%D0%BE%D1%8F%D0%B2%D0%B0-%D1%81-%D0%B1%D0%B5%D0%B7%D1%81%D0%BA%D1%80%D1%83%D0%BF%D1%83%D0%BB%D0%BD%D0%BE%D1%81%D1%82", "text": "Това, че хора като Иво Прокопиев са забогатели с престъпления и далавери не е новина. Вероятно повечето от богатите хора в страната са в същата категория, а може би и по света. Костовата приватизация, второто голямо разграбване на България след Луканов и неговите куфарчета, създаде немалко такива бизнесмени, като започнем от приватизаторите на Кремиковци и стигнем до днешната лидерка на БСП, а около Командира се оформи шайка разбойници. Тези хора имаха зад гърба си властта тогава и плячкосваха каквото докопат, Прокопиев бе просто един от тях.      По-късно повечето загубиха плячкосаното, поради некадърност, или просто изпаднаха от влака, вече не бяха покровителствани от политиците. Някои обаче останаха, накупиха си нови политици и медии, осигуриха си защита и продължиха да грабят, да източват държавата. Битката се ожесточи, защото плячката намаляваше, някои ги застреляха, други загубиха позиции, но пак останаха немалко, които продължиха да крадат мащабно. Прокопиев отново е сред тях.    След това дойде ЕС и новите схеми за крадене, от еврофондове до зелена енергия и пазарни монополи. Вече се очертаха големи, мощни бизнес структури, които постепенно се укрепиха, развиха легален бизнес, започнаха да перат публичния си образ.    Почти всички приеха, че никога няма да станат „невинни\" в очите на хората, но поне може да са приемливи, да се превърнат в даденост, в обективна последица от прехода. Спряха с изхвърлянията и демонстрациите на власт и пари, отдръпнаха се от публичния живот, престанаха да се намесват открито в политиката. Може би и по света е така.    Прокопиев обаче не е един от тях – той е арогантен, високомерен. Той вярва, че е далеч по-умен от останалите, че може да си позволи нещата, от които другите се отказаха. Повечето разбраха, че не може да си „богат\" и „честен\", след като си бил крадец и стара номенклатура. Като в стария виц - не може да си честен и олигарх едновременно.    За честолюбието на Прокопиев невъзможното се оказа напълно приемливо. Той счита себе си за далеч по-интелигентен и превъзхождащ всички останали, за него всичко е позволено. И той продължи да краде, докато водеше съдебната реформа през своите съдии и политици. Той си приватизира и американците, стана гласът на САЩ тук, докато баща му и брат му цял живот са работили за ДС и лично за Кубадински и Живков. Той се описва като лидер на честната конкуренция, а прогони голяма западна компания от България, за да открадне „Каолин\". Той се представя като независим бизнесмен, а всички договори са му с държавата.    Той е водач на новите прозападни политици, а всички от слугите му са червени, бивши доносници и деца на висшата номенклатура. Като Илиян Василев, Евгени Дайнов, Христо Иванов, да не изброяваме целия хор. Той напада „Булгартабак\", а с Шулева се опита да го открадне за стотинки, също като „Каолин\", също като „Червената къща\", също като избата „Дамяница\".    И смята, че това му е позволено, защото е по-хитър от всички други, защото е надменен. Той иска не просто да краде, иска и да му се възхищаваме, да ръкопляскаме на грабежа му. Създаде мрежа от обслужващи около себе си (мрежа от слуги) – от Съюза на съдиите, до политически партии. Създаде медии, говорители на заплата при него - които сега разбираемо реват, че са „независими\", все пак си бранят хляба. Назначаваше министри и президенти. И реши, че за него законите не важат, че той е недосегаем. И до скоро беше така, заради силата и влиянието му не смееха да го пипнат, плашеха се.    Но Прокопиев се оля. Също като Цветан Василев, също като Огнян Донев. И Прокопиев беше решил, че наистина заслужава да управлява България, че другите са тъпи и трябва да го слушат. И ако Василев и Донев все пак разбраха, макар и болезнено, че дори надменната алчност има граници,   Прокопиев беше сигурен, че те просто са тъпи и затова се издъниха. Той е умен, той може да върти всички на пръста си, той има цяла кохорта от придворни, които да насъсква, ако някой реши да му скочи. Не могат да го пипнат. Днес приключи. Отчаяни безработни като Дайнов и Бедров, които се страхуват за комфорта си, може и да го бранят известно време, но каузата е пердута. Няма как да защитиш олигарх, високомерен и нагъл при това.    Скоро ще разбере това и Прокопиев, за когото дори земното притегляне не важи, за толкова велик се има. Един по един ще си тръгнат - първо партийците, защото имат политически инстинкт и знаят, че са обречени с него, колкото и пари да дава.    Прокопиев вече е токсичен за тях. После ще си тръгнат журналистите, защото разбират, че клеймото на поръчкови писачи ще ги убие професионално. Накрая ще си тръгнат и клакьорите от фейса и медиите, защото няма да има кой да им плаща.    Ще си намерят друг спонсор. И този път бягството в Сингапур не е вариант, вече и този мач е игран. Прокопиев няма къде да се скрие, а личния му съдия Лозан Панов ще изкара последните пари от него, за да го спаси от затвора, след това и той ще се отдръпне. Просто няма за какво повече да го обслужва. Един от големите бандити на прехода приключи. Все пак е някакво възмездие за хората, някаква справедливост.", "date": "2017.12.15", "title": "Дори сред олигарсите Прокопиев се откроява с безскрупулност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376317-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D1%82%D0%B5%D0%B7%D0%B0%D1%82%D0%B0-%D0%B7%D0%B0-%D0%B4%D0%B2%D0%B5%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8", "text": "Срещата на върха на ЕС потвърди подкрепата си за принципа на двете държави при регулирането на кризата в Близкия изток, която се изостри след решението на САЩ да признаят Ерусалим за столица на Израел и да преместят там посолството си. Това съобщи председателят на Европейския съвет Доналд Туск в туитър, цитиран от Франс прес и ТАСС. \"Срещата на върха на ЕС потвърди подкрепата си за принципа на двете държави. Позицията ни за Ерусалим остава без промяна\", посочва той. На 11 декември, след среща на европейските министри на външните работи, европейският топ дипломат Федерика Могерини заяви, че страните от ЕС не разглеждат въпроса за преместване на посолството си в Израел и не планират да предприемат каквито и да било действия спрямо статута на Ерусалим, докато той не бъде съгласуван в преговори между Израел и Палестина. Тя също така посочи, че за Брюксел единственият приемлив начин за разрешаване на конфликта е последователното изпълнение на принципа за две държави.", "date": "2017.12.15", "title": "Лидерите на ЕС подкрепиха тезата за двете държави"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376318-%D0%BC%D0%B2%D1%84-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Международният валутен фонд подкрепя усилията на България за влизане в механизма, предхождащ въвеждането на еврото. Това заяви ръководителят на мисията на Фонда у нас Йорг Декресин. Той посочи, че влизането във валутния съюз ще донесе ползи, но и нови отговорности на България. Международният валутен фонд препоръчва по-активна работа за пазара на труда и в борбата с корупцията. МВФ очаква растеж на икономиката около 3,9 на сто тази и следващата година. \"Има сигнали, че икономиката се развива близо до потенциала си или малко над него - това може да се види по ръста на заплатите. Инфлацията засега е доста ниска. Затова ние мислим, че все още има известно време преди натискът върху икономиката да стане притеснителен\", обясни Декресин. Той посочи още, че основните рискове пред икономиката в дългосрочен план са свързани с пазара на труда. \"Все още има много дълъг път, който трябва да бъде извървян, за да може нивото на доходите да достигне средноевропейските стойности. Подобряването на достъпа до образование и последващо обучение е изключително важно, за да се посрещне сложният и задълбочаващ се проблем с липсата на квалифицирана работна ръка. Това е начинът да се подкрепи продължаващото приближаване на доходите в България към средноевропейските нива\", каза шефът на мисията на МВФ.", "date": "2017.12.15", "title": "МВФ подкрепя България за чакалнята на Еврозоната"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376319-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B8%D0%B7%D0%BA%D0%BB%D1%8E%D1%87%D0%B8-%D1%84%D0%BC-%D1%80%D0%B0%D0%B4%D0%B8%D0%BE%D1%82%D0%BE", "text": "Норвегия завърши прехода си към цифрово радио, като стана първата държава в света, която затвори националните си радиопредавания на FM мрежа. Най-северните региони в страната и архипелагът на Свалбард в Арктика преминаха към Digital Audio Broadcasting (DAB) тази сутрин, съобщи Digitalradio Norge (DRN), което обединява общественото и търговското радио на страната. Преходът, който започна на 11 януари, позволява по-добро качество на звука, по-голям брой канали и повече функции, на осем пъти по-ниска цена. Този ход обаче е посрещнат с някои критики, свързани с техническите параметри, според които в страната няма достатъчно покритие за DAB. Освен това потребителите на радиостанции се оплакват от разходите за закупуване на нови приемници или адаптери, струващи обикновено около 100 до 200 евро. Понастоящем по-малко от половината от шофьорите (49%) могат да слушат радио в колите си, според данните на DRN. Според проучване, цитирано от местните медии, делът на норвежците, които слушат ежедневно радио, е спаднал с 10% за една година, а общественият телевизионен оператор NRK е загубил 21% от аудиторията си. \"Това е голяма промяна и ние трябва да дадем на слушателите време да се приспособят към цифровото радио\", заяви ръководителят на DRN Оле Йорген Торвмарк. Мярката засяга само национални радиоканали. Повечето местни станции продължават да излъчват чрез FM. Очаква се други страни като Швейцария, Великобритания и Дания да последват примера през следващите години.", "date": "2017.12.15", "title": "Норвегия изключи ФМ радиото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376320-bgpredsedatelstvo-%D1%81%D1%8A%D0%B1%D1%83%D0%B9-%D1%81%D0%B5-%D0%B8-%D0%B2%D0%BB%D0%B5%D0%B7", "text": "Добър вечер, приятелю млад, добър вечер... За европредседателството ли си? Подготвили сме ти цял Twitter пътеводител с 30 факта за България - ние държим световния рекорд на висок скок, почти една трета от територията на страната е залесена, лидери сме в производството на лавандулово масло и така нататък.   Добре дошъл си, няма нужда да носиш подаръци, ние не държим на тези неща. Много сме гостоприемни, ако не вярваш - отбелязано е в профила, посветен на председателството на съвета на ЕС.     Един вид - а си нацапал чипровския килим, а сме сменили гостоприемния тон. Надяваме се да си си обул нови чорапи като за пред хората и да си пасват с останалата част от тоалета ти. Не, няма значение, че си го подбирал според случая, килимът е наследство от баба, на практика е безценен.   Заедно с малката малка ракия, която официално направихме 25 грама, за да не шашнем европейците колко пием, можем да предложим и пантофи, които държим до портмантото и се водят \"за гости\". Вярно, че оборотният чифт е поне на десет години и е минал през краката на доста посетители. Освен това не е твоят номер и не си отива с роклята ти. Но поне сме подготвени и няма да ви оставим да настинете боси на ламината или теракота.     Служат за небрежна разходка до комшиите, до кофите за боклук и дори до най-близкия магазин. На бас, че твоите Manolo Blahnik не го могат това.   Традицията да си събуваме обувките преди да влезем в нечий дом най-вероятно води началото си от незапомнените времена, в които няма как след като си прибрал кравите от паша да влезеш вкъщи със същите цървули. Това можем да им го спестим на европейците, за да не им дойдат твърде много 31 факта за България.   Четейки/ слушайки всичко това, гостенинът ни от Запада ще си помисли, че тук сме луди на тема чистота и за нас хигиената е над всичко - мода, естетика, чуждия комфорт. Макар че най-вероятно още на летище София ще се огледа и ще осъзнае, че това е дълбока заблуда.     А най-странното е, че точно хората, които най-упорито те карат да се събуеш, най-много си хвърлят опаковките от вафла на три крачки от кошчето.   От друга страна този изконен обичай да ходим тихо и по чорапи може да се окаже благоприятен за българския бизнес. Подаръците под формата на луксозни шалчета и луксозни вратовръзки могат да вървят в комплект с терлици за жените и вълнени шушони за мъжете.   Какво по-готино от яркия контраст между фината материя на подаръчните аксесоари, кристалните чашки, в които ще наливаме малката малка ракия, и грубата плетка на едни домашно плетени чорапи с етно мотиви?     Така всяка по-сръчна домакиня ще може пряко да спомогне да се не се изложим пред чужденците, ще уплътни дългите декемврийски вечер с плетене на две куки и ще спечели някой лев. Продукцията ще е сто процента ръчно производство, чували сме, че европейците много си падат.    ", "date": "2017.12.15", "title": "#BGPredsedatelstvo - събуй се и влез"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376321-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%B4%D0%B0-%D0%B2%D1%8A%D0%B7%D1%80%D0%BE%D0%B4%D0%B8-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%8F-%D1%80%D1%83%D1%81%D0%BA%D0%B8-%D0%B4%D0%B0%D0%BB%D0%B5%D1%87%D0%B5%D0%BD-%D0%B8%D0%B7%D1%82%D0%BE%D0%BA", "text": "За Дмитрий Игумнов, мисията на Кремъл за възвръщане на руския Далечен изток не просто е повлияла на кариерата му. Тя е променила целия му живот. \r\n   Бизнесзмен, работил във всички кътчета на Русия и дори е прекарал няколко години в Калифорния, той в крайна сметка решава да пусне корени и да \"започне начисто\" в родния си регион, в най-източната част на Русия. \r\n   \r\n   Там, на територия от 6 млн. км, живеят само 6 млн. души. Подобно на 100 000 други граждани на различните части на Русия, 52-годишният Игумнов става доброволец в безпрецедентна правителствена програма за получаване на безплатна земя насред тайгата - район със северни гори, който е бил пренебрегнат от властите след разпада на СССР и забравен от инвеститорите от повече от две десетилетия. \r\n   \r\n   Заедно с брат си и останалата част от семейството си, Игумнов е получил общо парцел от 10 хектара, намиращ се на по-малко от два часа път с автомобил от Владивосток, гъсто населената столица на руския Далечен изток. В града, Димитрий все още държи фабриката си за лед. Сега обаче същевременно това той развива нов бизнес в новото си имение. През последната година той е инвестирал 500 000 рубли (около 8000 долара) в цветни посеви и пчелни кошери, за да произвежда мед. \r\n   \"Бизнеспланът е готов. Трябва да се разраснем до 100 кошера, после до 500, да произвеждаме 10 тона годишно, и да започнем износ\", ентусиазирано обяснява Игумнов пред Worldcrinch. \r\n   \r\n   Той се е консултирал със специалисти, чел е книги. Но дори и тогава е имало някои грешки, типични за начинаещите. Така например когато първите му кошери, разположени твърде близо до края на гората, една нощ били отнесени от мечка. Така той научил важен урок - руският Далечен изток е диво място. \r\n   \r\n   \"САЩ някога са направили същото, със \"Закона за земята\" на Ейбрахам Линкълн\", казва Валентин Тимаков, който ръководи една от правителствените агенции, отговарящи за развитието на Далечния Изток. Този закон, основен фактор в овладяването на Запада от Америка, служи като пример за властите в Москва, които сега се опитват да организират възраждането на руския Далечен изток. \r\n   \"Този план за безплатни земи вече е довел до създаването на нови компании, от производство на храни, до туризъм и естествено - промишленост. \"Но той е само един от многото ни проекти. Към 2025 г. 110 000 работни места ще бъдат създадени в тези региони, където след развитието по времето на СССР реално не се е случвало нищо повече\", обяснява Тимаков. \r\n   Неговата агенция е създадена само преди две години, но вече е стартирала многобройни инициативи за привличане на квалифицирани кадри от западните региони и връщане на жителите на Изтока, които са напуснали областта през годините на криза. \r\n   \r\n   \r\n   Както често се случва в Русия, програмата идва от самия връх на властта. Със слабо завоалирани препратки към ентусиазма на принудителните назначения и проекти, случвали се по време на съветската епоха, Кремъл се надява да предизвика същия тип динамика, \"отгоре надолу.\" \r\n   През 2012 г., когато Владивосток беше домакин на среща на високо равнище на ОПЕК, Владимир Путин похарчи еквивалента на 12 млрд. долара за мащабни строителни проекти в и около града: мостове, летище, пътища, дори нов университет. \r\n   \r\n   Величествен (но и скъп) вантов мост беше построен над Източния Босфор, за да свърже острова с града. За да насърчи мобилността на инвеститори и висши мениджъри, държавната компания Aeroflot продава билети на занижени цени между Москва и Владивосток. Осемчасовият полет струва колкото нормалните полети до европейските столици. \r\n   \"Когато Кремъл стартира това възвръщане на Далечния изток, мнозина в Москва и Владивосток бяха скептични. Пет години по-късно, резултатите се виждат с невъоръжено око,\" коментира Максим Шерейкин, който ръководи агенция за високотехнологични проекти. \"Възобновяема енергия, енергийна ефективност, микрогенератори… Тук също се зараждат нови технологии,\" допълва той. \r\n   \"Нужно е време. Правителството оказва натиск за реализацията на тези проекти, и това е добре. Но политическият натиск да се демонстрират бързо по-добри резултати на всяка цена може да се окаже непродуктивен\", коментира още Тимаков. \r\n   \r\n   Владивосток се е превърнал и в една от платформите на \"нова дипломация\" на Москва. През септември, далеч от нарасналото напрежение в отношенията с Европа и САЩ заради анексирането на Крим през 2014, Владимир Путин избра Владивосток, за да посрещне японския премиер Шиндзо Абе и южнокорейския президент Мун Дже-Ин. Зад показната усмивка и призивите за инвестиции, Путин демонстрираше мисията на Кремъл на изток. \r\n   И все пак остават много препятствия по пътя към икономическо възстановяване. Въпреки че е заобиколен от южноазиатски локации, където има голяма активност, руският Далечен изток остава изолиран и насочен навътре пазар. Това, което липсва в тези региони, където политическите и икономически власти са вездесъщи, е реална конкуренция. \r\n   Отвъд артериите, построени във Владивосток, транспортната инфраструктура остарява, дори и със строежа на нови пристанища и пътища. Що се отнася до инвестициите, националните източници на финансиране са ограничени, а призивите, отправени към могъщите съседни държави - Китай и Япония, досега не са довели до значими промени. \r\n   И все пак, Далечният изток същевременно служи и като модел за това какво липсва най-много за модернизацията на руската икономика като цяло: предприемачески дух. Малките и средни фирми държат само 20% от националния пазар и само 2% от руснаците казват, че биха искали да стартират собствен бизнес. \r\n   \r\n   След като е следвал и работил в продължение на години в Москва, той се е завърнал в родния си Владивосток, и заедно с партньор е инвестирал 5 млн. долара (половината от сумата е дошла от държавната банка \"Сбербанк\") в изграждането на нова мрежа от частни здравни клиники - в регион, където здравната инфраструктура отчаяно се нуждае от реновация. \r\n \"Приятелите ми в Москва ме смятат за смахнат, но аз вярвам в този проект. Там бях чиновник и консултант в бизнеса със сливания и поглъщания. Тук пробвам да правя първи стъпки в предприемачеството. И работи! Има реални възможности за успех\", коментира още Александър Чуматов. \r\n    ", "date": "2017.12.15", "title": "Планът на Путин да възроди забравения руски Далечен изток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376322-%D0%B4%D0%B0-%D0%BD%D0%B5-%D1%81%D1%82%D0%B8%D0%B3%D0%BD%D0%B5%D0%BC-%D0%BE%D1%82-%D0%B1%D0%B8%D1%81%D1%82%D1%80%D0%B8%D1%88%D0%BA%D0%B8%D1%82%D0%B5-%D0%B1%D0%B0%D0%B1%D0%B8-%D0%B4%D0%BE-%D0%B1%D0%B8%D1%81%D1%82%D1%80%D0%B8%D1%88%D0%BA%D0%B8%D1%82%D0%B5-%D1%82%D0%B8%D0%B3%D1%80%D0%B8", "text": "Министърът по европредседателството Лиляна Павлова докладва пред депутатите за приоритетите ни по време на ръководството на ЕС, като ги изреди за пореден път. Заспиващата пленарна зала се събуди, когато шефът на комисията по европейските въпроси Кристиан Вигенин разкритикува рекламата на страната ни за домакинството на Председателството. В едно от клипчетата се посочва, че българите си събуват обувките пред вратата, съобщава „Канал 3\".     \"България не е са само овчари и овце, и народни песни. Разбира се, Бистришките баби са нещо добро, да не стигаме дотам и Бистришките тигри да показваме\", вдъхнови се от паралели и асоциации соцдепутатът.   Той увери, че БСП няма намерение да готви саботаж на Европредседателството с вот на недоверие, който няма отношение към него.   Ключът за Западните Балкани е българският етнически модел и управляващите не бива да се срамуват, че негов създател е почетният председател д-р Ахмед Доган, напомни пък Йордан Цонев. Той посочи, че ДПС прави всичко възможно да убеди международните си партньори-либерали, че страната ни ще играе важна роля за изпълнение на приоритетите на ЕС. Цонев обаче направи уговорката, че няма как да има силна и обединена Европа, ако толерираме национализмите и радикализмите. Всички държави го показват без България, натърти зам.-шефът на ПГ на ДПС.   Визираните националисти не си замълчаха и от тяхно име на трибуната застана Петър Петров от ОП. Депутатът обвини, че ДПС е етномафиотска структура и религиозна партия, с която ОП щели да се борят.   Цонев не му остана длъжен. \"Съзнавам, че такъв тип бръщолевения трябва да бъдат оставени без отговор. Но няма как да подмина квалификации към моята партия, защото ДПС е съставена от хора, които вярват в Бог\", каза Цонев, като подчерта, че в групата има депутати с различни религии. \"Аз съм християнин и съм доктор по християнско богословие. И съм зам.-председател на ПГ. Халил Летифов е мюсюлманин и е зам.-председател на ПГ, така че квалификацията Ви е неточна. Българска партия сме, а не религиозна\", наблегна Йордан Цонев.", "date": "2017.12.15", "title": "Да не стигнем от Бистришките баби до Бистришките тигри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376323-%C2%AB%D1%82%D1%8A%D1%80%D0%BF%D0%B8-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B0%D1%88,%D1%82%D0%BE%D0%B9-%D0%B8%D0%BC%D0%B0-%D0%BF%D0%B5%D1%82%D1%81%D1%82%D0%BE%D1%82%D0%B8%D0%BD-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D1%82%D0%B0%D0%B6-%C2%BB,-%D1%80%D0%B0%D0%B4%D0%BE%D0%B9-%D1%80%D0%B0%D0%BB%D0%B8%D0%BD", "text": "            Видео:     https://www.facebook.com/BulgarianSocialistParty/videos/1732715473459400/  ", "date": "2017.12.15", "title": "«Търпи народът наш,той има петстотин годишен стаж!»,-Радой Ралин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376324-%D1%81%D0%B8%D0%BD%D0%B4%D0%B8%D0%BA%D0%B0%D0%BB%D0%B8%D1%81%D1%82-%E2%84%961-%D0%BD%D0%B0%D1%82%D1%8A%D0%BF%D0%BA%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D1%83%D0%B4%D0%B0%D1%80%D0%BD%D0%B8-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B3%D0%BB%D0%B5%D0%B7%D0%B8-%D1%81%D0%B5-%D0%B2-%D0%B1%D0%B8%D0%B7%D0%BD%D0%B5%D1%81-%D0%BA%D0%BB%D0%B0%D1%81%D0%B0", "text": "Президентът на КНСБ и \"борец\" за правата на трудещите Пламен Димитров се оказа страстен любител на лукса на летището във Виена, предаде репортер на БЛИЦ от мястото на събитието. Димитров, който чийто глас опищява студията на Нова телевизия и bTV, показа изключителна страст и при пазаруването на скъп алкохол от безмитния магазин на аерогарата.      Синдикалист №1 се превърна в истинска атракция на останалите клиенти на магазина докато смъкваше скъпите бутилки с концентрат от рафтовете и ги пъхаше в найлоновите торби.      За има няма 10 минути Димитров показа рефлекс на олимпийски шампион по пазаруване, като успя да зареди цели 4 торби, които след това с мъка успя да натъпче в багажното отделение над креслото си.      Още по-интересното в случая е, че Димитров предпочете да се настани в бизнес салона на самолета Виена - София, вместо да седне при останалите простосмъртни пасажери. С подобен лукс не могат да се похвалят дори министрите от кабинета \"Борисов\", които пътуват в икономична класа, освен ако не са включени в официалните правителствени делегации.    Явно Димитров се е вживял в ролята на висш държавен ръководител и си мисли, че сегашният му пост ще е трамплин по пътя към Министерския съвет. От бизнес класата на самолета проблемите на трудещите се изглеждат далеч по-лесни за решаване.    Интересно какво ли биха си помислили работниците от някои от опосканите български предприятия, ако знаят, че едно пътуване на синдикалния бос излиза почти колкото месечните им заплати.", "date": "2017.12.15", "title": "Синдикалист №1 натъпка самолет с ударни количества алкохол глези се в  бизнес класа!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376316-3-%D0%B7%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0", "text": "Хората дават оценка 3+ на правителството, показва проучване на Центъра за анализи и маркетинг. Обединените патриоти губят една трета от избирателите си, а „Воля\" се срива и при избори сега не биха минали бариерата за влизане в парламента, показва изследването. Ако сега се проведат избори, ГЕРБ минава БСП с около 3 процента (25,9% срещу 22,4% вот), а Реформаторският блок е на ръба на 4-процентната бариера. Ниските доходи, безработицата, здравеопазването и корупцията по високите етажи на властта са основните проблеми в страната, сочи проучването. \"Кой от министрите прави най-много гафове? Разбира се, тук безспорният победител е Валери Симеонов. На следващо място, но три пъти по-малко, хората са казали \"всички\", посочи Юлий Павлов от Центъра за изследвания и маркетинг. Президентът Румен Радев се ползва с най-високо доверие сред хората, а след него са омбудсманът Мая Манолова и столичният кмет Йорданка Фандъкова. \"Тримата политици с най-голямо недоверие са Волен Сидеров (72%), Мустафа Карадайъ (76,7%), Валери Симеонов с 69,5%. Веселин Марешки ги гони, но все още не е влязъл в призовата тройка\", допълни Юлий Павлов. Освен президентът, който се ползва с най-високо доверие, президентството е първенец сред институциите. Народното събрание, полицията и правителството имат негативен рейтинг.", "date": "2017.12.15", "title": "3+ за кабинета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376308-%D1%80%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BA%D0%B0%D1%80%D0%B0-%E2%80%9D%D0%BA%D0%B8%D1%80%D0%BB%D0%B8%D0%B2%D0%B8-%D1%80%D0%B8%D0%B7%D0%B8%E2%80%9D", "text": "Приватизацията се използва за политически атаки. Това обясни бизнес анализаторът Даниел Василев.”Има много видове приватизация. В някои сектори тя беше направена много добре.”, коментира той. Като пример за такъв сектор, той посочи пивоварния, където има предприятия, които работят много добре на пазарен принцип.   \"Потенциален проблем на такава ревизия е, че тя може да изкара навсякъде \"кирливи ризи\", които да бъдат ползвани за \"бухалки\" срещу политически опоненти\", обясни още Даниел Василев  пред Bulgaria ON AIR.   Той коментира също така и проблема с възможните фалити на някои болници и мораториума върху някои лекарства за следващата година.   \"Проблемът е в това, че има държавни болници, които се управляват по такъв начин, на този етап.\", обясни Даниел Василев в предаването  \"Денят ON AIR\".   Той подчерта, че разходите за здравеопазване нарастват постоянно, заради начините, при които се изразходват средствата. Според него парите за лечение на едни заболявания се дават за фиктивно болни.   Според бизнес анализаторът Даниел Василев, философията, при която се създава държавния бюджет е грешна.   \"Няма промени при бюджетите от последните няколко години. Няма структурни промени, просто се наливат повече средства в бюджета.\", обясни Василев.   Той изтъкна факта, че трябва да се мисли за оптимизирането на разходите, защото по думите му, ако просто се наливат повече средства-те просто ще изчезнат.   \"Трябва да се фокусираме върху качеството на бюджета и да мислим какво правим, а не върху количеството.\", коментира Даниел Василев.", "date": "2017.12.15", "title": "Ревизията на приватизацията може да изкара ”кирливи ризи”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376309-%D0%B4%D0%B0%D0%BB%D0%B8-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D0%B1%D1%8A%D0%B4%D0%B5%D0%BC-%D1%83%D0%B4%D0%B0%D1%80%D0%B5%D0%BD%D0%B8-%D0%BE%D1%82-%D0%B3%D0%BE%D0%BB%D1%8F%D0%BC%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D0%B5%D0%BA%D0%B8%D1%80%D0%B0", "text": "Комисията за енергийно и водно регулиране (КЕВР) решава окончателно днес за новите цени на водата в цялата страна. Основната причина за поскъпването на услугата е необходимостта от инвестиции във ВИК мрежата, обясняват от регулатора. Бизнесплановете на голяма част от ВиК-дружествата вече са одобрени от КЕВР и в тях са разписани цените на услугата.      От Нова година водата в Шумен става 3 лева и 32 стотинки, във Враца става 3 лева и 9 стотинки, в Силистра 3 лева и 29 стотинки. В Ямбол водата поскъпва от 2 лева и 31 стотинки до 2 лева и 78 стотинки, но когато бъде изградена пречиствателната станция в града, уточняват от местното дружество.    Хората в Бургас след по-малко то месец ще плащат 2 лева и 77 стотинки за кубик вода, а тези в Монтана 2 лева и 89 стотинки. В Пловдив цената на услугата става 2 лева и 20 стотинки, а във Варна 3 лева. Цената на водата в София поскъпва с 9 на сто.    От комисията за енергийно и водно регулиране подчертават, че в решенията си регулаторът стъпва на вече приети от парламента законодателни промени. Според приетите вече бизнеспланове на ВИК дружества цените на водата ще растат в следващите години. Възможно е единствено понижение на цените, само ако дружествата не изпълняват заложените инвестиции.", "date": "2017.12.15", "title": "Дали хиляди българи ще бъдем ударени от голяма финансова секира!"}
{"url": "http://www.classa.bg/%D1%81%D0%B2%D1%8F%D1%82/item/376310-%D0%BE%D1%82%D0%BA%D1%80%D0%B8%D1%85%D0%B0-%D0%BA%D1%8A%D1%80%D0%BB%D0%B5%D0%B6-%D0%BD%D0%B0-%D0%B4%D1%80%D0%B0%D0%BA%D1%83%D0%BB%D0%B0-%D0%BD%D0%B0-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BE%D0%B4%D0%B8%D0%BD%D0%B8-%D0%B8-%D1%81-%D0%BA%D1%80%D1%8A%D0%B2-%D0%BD%D0%B0-%D0%B4%D0%B8%D0%BD%D0%BE%D0%B7%D0%B0%D0%B2%D1%80%D0%B8", "text": "Повтаряйки сценария на \"Джурасик парк\" на Стивън Спилбърг, екип от учени от Университета в Оксфорд е намерил кърлеж, пълен с кръв на динозавър. Находката е вкаменена в парче кехлибар в Бирма. Изследователите са го нарекли \"ужасното кърлежче на Дракула\". Това е изчезнал вид, като най-старият открит датира от 100 милиона години в периода Креда, когато са живели динозаври. Един от намерените в кехлибар е пълен с кръв до степен, че е увеличил размера си. Според водещият изследовател Енрике Пенялвер от Испания, ДНК-то на кръвта в този кърлеж не може да се анализира, поради нейното разлагане, така че сценарият от филма на Спилбърг не може да стане реалност. За първи път се вижда пряка връзка между тези паразити и пернатите динозаври. За специалиста \"това е завладяващо откритие\" като се има предвид, че тези вкаменелости са били открити запазени добре в кехлибар. В изследването, публикувано от \"Nature Communications\", са участвали учени от Минния музей на Испания, Университета Комплутенсе в Мадрид, Университета на Барселона, на Университета Кастейон в Испания, Американския музей по природна история на Ню Йорк и Университета в Оксфорд.", "date": "2017.12.15", "title": "Откриха \"кърлеж на Дракула\" на 100 милиона години и с кръв на динозаври"}
{"url": "http://www.classa.bg/%D1%81%D0%B2%D1%8F%D1%82/item/376311-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%B7%D0%B0%D0%B2%D0%BB%D0%B0%D0%B4%D1%8F%D0%B2%D0%B0-%D0%BB%D1%83%D0%BD%D0%B0%D1%82%D0%B0-%D0%BF%D1%80%D0%B5%D0%B7-%D0%B2%D1%82%D0%BE%D1%80%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BD%D0%B0-2019-%D0%B3", "text": "От второто полугодие на 2019 г. Мексико се хвърля в космоса и ще изпрати 8 робота на Луната, с цел да формират слънчев панел и да допринесат за опознаването на естествения сателит на Земята. Това съобщи Густаво Медина Танко, ръководител на Лабораторията за космически инструменти в Националния автономен университет на Мексико (UNAM). Медина Танко потвърди, че 8-те робота ще бъдат автономни и интелигентни, всеки с тегло половин килограм. Те ще бъде пуснат в различни райони на Луната и \"ще се съберат за да образуват слънчев панел\". Според Медина Танко тези роботи ще бъдат проектирани и построени от Лабораторията за космически инструменти (LINX) на Института по ядрени науки. Специалистът каза, че роботите ще работят като \"рояк и ще могат да монтират структури на лунната повърхност, преодолявайки атмосферните противопоставяния\". С този проект Мексико ще стане първата страна в Латинска Америка, която ще достигне луната, каза той. \"Луната е идеална за монтиране на база. Вече е известно, че може да има вода и други елементи, с които може да се направи гориво за космически кораби. Мексико, развивайки тази технология, си купува билет за времената на промяна на глобалните икономики \", добави той.", "date": "2017.12.15", "title": "Мексико ще завладява Луната през втората половина на 2019 г."}
{"url": "http://www.classa.bg/%D1%81%D0%B2%D1%8F%D1%82/item/376312-%D1%81%D0%B0%D0%BB%D0%BC%D0%B0-%D1%85%D0%B0%D0%B9%D0%B5%D0%BA-%D1%80%D0%B0%D0%B7%D0%BA%D1%80%D0%B8,-%D1%87%D0%B5-%D1%85%D0%B0%D1%80%D0%B2%D0%B8-%D1%83%D0%B5%D0%B9%D0%BD%D1%89%D0%B0%D0%B9%D0%BD-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BB-%D0%B4%D0%B0-%D1%8F-%D1%83%D0%B1%D0%B8%D0%B5", "text": "В емоционално лично есе за The New York Times, озаглавено \"Харви Уайнстейн е и моето чудовище\", Салма Хайек разкрива, както много други личности от истинско кино, няколко истории на ужасите с този диктатор на Холивуд. Мексиканската актриса детайлизира трудовия си опит с вече опозорения продуцент. Хайек казва, че е прекарала години да казва \"не\" на Уайнстейн при продължаващите му искания да прави секс с нея. \"Не, да му отворя вратата в малките часове на нощта\", пише актрисата. \" Не да взема душ с него. Не да му позволя да ме види под душа. Не да му позволя да ме масажира. Не да му позволя орален секс. Не, не, не...\" Според Хайек \"с всяко отхвърляне идвал Макиавелисткият гняв на Харви.\" Заплахите са също част от арсенала му на убеждаване: един път \"бесен\" Уайнстейн дори каза: \"Ще те убия, не мисли, че не съм способен.\" Хайек работила с Уайнстейн в продукцията \"Фрида\" - биографичен филм за мексиканската художничка Фрида Кало. След като отказва да спи с него, Уайнстейн се опитвал да я махне от проекта. Филмът спечели шест номинации за Оскар, включително една за Хайек за най-добра актриса. Днес тя посочва, че дори след премиерата на \"Фрида\" Уайнстейн продължавал да я мъчи, че го е отхвърлила. \"Докато в нашата индустрия няма равенство между мъже и жени, нашата общност ще продължи да бъде плодородна почва за хищниците\", заключава актрисата.", "date": "2017.12.15", "title": "Салма Хайек разкри, че Харви Уейнщайн заплашвал да я убие"}
{"url": "http://www.classa.bg/%D1%81%D0%B2%D1%8F%D1%82/item/376313-%D1%81%D0%B2%D1%8A%D1%80%D0%B7%D0%B2%D0%B0%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81-%D1%85%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%B1%D0%BE%D1%80%D1%81%D0%B8%D1%82%D0%B5-%D0%B7%D0%B0-%D0%B1%D0%B8%D1%82%D0%BA%D0%BE%D0%B8%D0%BD", "text": "Тъй като цената на биткоините продължава да надвива рекордите, крипто валутата се превръща в добра цел за хакерите. Независимият специалист по сигурността Ашли Шен проследи с колегите си кибернетичните атаки на групите Lazarus, Bluenoroff и Andariel. Подозира се, че операциите на \"хакерите\" на тези групи идват от Северна Корея. Сред засегнатите финансови институции са банките в Европа и Южна Корея, както и платформи за обмен на популярната цифрова валута. \"Според мен те вероятно ще продължат да се съсредоточават върху биткоините, защото цените се покачват и това е добра инвестиция\", каза Шен пред Sky News. Той твърди, че ще има повече атаки от този род. Един от изследователите в неговия екип, каза при условие за анонимност, че \"преди няколко години нападенията се извършваха, за да се парализира обществото, но напоследък е хакване за пари, което подсказва, че хакерите изпитват финансови затруднения.\" Могат ли кибернетичните атаки да бъдат насочвани от правителството на Северна Корея в търсене на нови източници на финансиране за заобикаляне на международните санкции? Въпреки че експертите откриха, че нападенията очевидно са били извършени от Северна Корея, не е известно със сигурност дали зад тях стоят властите на азиатската страна.", "date": "2017.12.15", "title": "Свързват Северна Корея с \"хакване\" на борсите за биткоин"}
{"url": "http://www.classa.bg/%D1%81%D0%B2%D1%8F%D1%82/item/376314-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-1-%D0%B5%D0%B2%D1%80%D0%BE-%D1%80%D1%83%D1%81%D0%BA%D0%B8-%D1%80%D0%B5%D0%BA%D0%BB%D0%B0%D0%BC%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8-%D0%B2%D1%8A%D0%B2-facebook-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-brexit", "text": "По-малко от едно евро: конкретно, 83 евроцента, еквивалентно на 97 цента или 73 британски пенса. Това е руската инвестиция, похарчена за реклама във Facebook по време на кампанията \"Brexit\", както признава самата социална мрежа и публикува вестник The Telegraph. Това е отговорът, който мултинационалната компания от САЩ е дала на въпрос на Избирателната комисия в Обединеното кралство, която разследва предполагаемата руска намеса в референдума за тази страна дали да напусне Европейския съюз (ЕС). Facebook обясни, че фирмата със седалище в Санкт Петербург (Русия) е използвала \"малка сума пари\" в три реклами, които са показани около 200 пъти в Обединеното кралство в продължение на четири дни през май 2016 г. В допълнение, тези рекламни кампании не са били пряко свързани с референдума, а с имиграцията. Фирми като Twitter и Google също са били подлагани на натиск да информират британската агенция за степента на предполагаемо участие на Русия в предизборната кампания, за която \"не са открити доказателства\", каза технологичния гигант в края на октомври. Преди няколко седмици, правителството на Великобритания обяви, че ще похарчи 100 милиона паунда (близо 132 милиона долара) за период от пет години, за да се противопостави на това, което тя счита за руска кампания за \"дезинформация\". По-рано британският министър-председател, Тереза Мейй, оцени, че Русия е \"най-голямата заплаха\" за демокрацията и сигурността в Европа и заяви, че Москва заплашва \"международния ред от който всички ние зависим\"; Разбира се, без да представя никакви доказателства. От своя страна, Кремъл обяви, че обвиненията срещу Москва или руски медии като RT и Спутник, са резултат на дирижирана кампания на дезинформация и продукт на \"антируската истерия\", предизвикана от резултатите от президентските избори в САЩ миналата година. В началото на ноември руското посолство в САЩ потвърди, че свидетелствата на представителите на Google, Facebook и Twitter пред разузнавателните комисии на двете камари на Конгреса на САЩ, са подчертали \"пълната липса на доказателства\" в това отношение. Президентът на Русия Владимир Путин заяви, че в близко бъдеще ще бъде ясно за всички, че Москва не представлява заплаха за балтийските страни или Европа.", "date": "2017.12.15", "title": "По-малко от 1 евро руски рекламни разходи във Facebook по време на Brexit"}
{"url": "http://www.classa.bg/%D1%81%D0%B2%D1%8F%D1%82/item/376315-%D0%BA%D0%B8%D1%82%D0%B0%D0%B9-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BA%D0%BE%D0%B9-%D1%81%D0%BF%D0%B5%D1%87%D0%B5%D0%BB%D0%B8-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B2-%D1%81%D0%B8%D1%80%D0%B8%D1%8F", "text": "На 12 декември, докато подписва бюджета от близо 700 000 милиона за отбрана през 2018, президентът на САЩ, Доналд Тръмп, е направил спорна забележка, която не е останала незабелязана. „Спечелихме в Сирия, спечелихме в Ирак, но терористите се разположиха в други области и ние ги хващаме със скоростта, с която се разпространяват\", цитира Bloomberg думите на президента. Китайското външно министерство смята, както повечето членове на международната общност, че основен е приносът на Русия, а не на САЩ. Това заяви Лу Канг говорител на китайското Външно министерство. \"В продължение на две години се наблюдава значителен напредък в антитерористичната операция в Сирия. Русия е направила огромен принос за постигането му, който Китай оценява високо\" каза Лу на пресконференция. На 11 декември руският президент Владимир Путин се срещна със сирийския си колега Башар Асад в сирийската авиобаза Химеймим, от която обяви изтеглянето на \"значителна част\" от руските войски от тази страна и ги поздрави за победата над ислямска държава, \"най-бойната международна терористична група\".", "date": "2017.12.15", "title": "Китай обяснява на Тръмп кой спечели войната срещу тероризма в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376306-%D0%B8%D0%BC%D0%B0%D0%BB%D0%BE-%D1%80%D0%B0%D1%81%D1%82%D0%B5%D0%B6-%D0%BD%D0%B5%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%B5%D0%BD-%D1%80%D1%83%D0%BC%D1%8A%D0%BD%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F-%D0%BD%D0%B8-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B2%D1%81%D0%B5-%D0%BE%D1%89%D0%B5-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB", "text": "Ръстът на българската икономика достигна максималните си възможности за растеж през тази година. За България 2017 изглежда засега като най-добрата до момента следкризисна година.  Но какъв реално е този растеж? Брутният вътрешен продукт на България е незначителен от гледна точка на страните в Централна и Източна Европа – под 50 милиарда евро. За сравнение Брутният вътрешен продукт на Чехия е към 163 млрд. евро, на Унгария – към 107 млрд евро, на Словакия – 76 млрд. евро.  Растежът в България от 3,9% не е хич за хвалене, при положение, че по-голямата част на този ръст се дължи на потребление, а не на износ и производство.  Румъния има Брутен вътрешен продукт към 158 млрд. евро за 2016 г., близо 4 пъти по-висок от този на България.    И Румъния изпреварва повече от 2 пъти България по икономически ръст за 2017 г. Ръстът на БВП на Румъния е 8,6%, а на България е 3,9%. В ЕС България дели 5-6 място по ръст на икономиката заедно с Кипър. Румъния е с най-висок ръст на икономиката в ЕС благодарение на икономическите реформи и борбата с корупцията. Доходите – заплати и пенсии в Румъния са съответно 30-35% повече отколкото в България.    Средната заплата в Румъния е с над 200 евро по-висока от България. Румъния привлече 6 пъти повече инвестиции от България на стойност над 4 милиарда евро за тази година . Румъния изпреварва България с четири пъти по-висок оборот от електронна търговия. Румъния понижи да данъчните ставки на ДДС и от две години има ниско ДДС за храни и лекарства . Така че не ние сме ги изпреварили, а те нас.   Сърбия постави ударение върху борбата с корупцията и престъпността и изпревари България по привлечени преки чуждестранни инвестиции, което е срамно за нас, страна член на ЕС. Сърбия вложи усилия да създаде регулаторна рамка за благоприятен бизнесклимат, като така се превръща в привлекателна държава за правене на бизнес на Балканите.    Сърбите положиха усилия за ограничаване на копуцията, намаляване на бюрократичните процедури и засилване ефективността на администрация, които са решаващи за избора на място за инвестиции. Дори се дава на инвеститори субсидия за работно място. Важен приоритет им е също образованието и свързването на всички нива на образователната система с икономическите потребности на държавата.     А в България преките чужди инвестиции имат катастрофален спад.  В глобалната класация на страните по икономическа свобода България и тази година не напредва, а това е ясен знак, че условията за бизнес в страната не се подобряват.  В страната продължават макроикономическите дисбаланси, ето защо актуализация на бюджета и нов дълг изглеждат неизбежни през 2018 г.  Държавата в България си остава най-големият предприемач и най-големият работодател. Иначе от политическа гледна точка изглежда разбираемо защо управляващите у нас и техните обслужващи икономически експерти завишават числата. Вероятно с надеждата, че ще вдъхнат повече оптимизъм и ще разширят подкрепата за властта. Подобна позиция в крайна сметка е контрапродуктивна. Всичко това е политическо надлъгване, което има за цел да убеди хората, че българската икономика връща своето предкризисно състояние.  Растежът на икономиката на България за следващите 3 години - 2018, 2019 и 2020 г. ще е като на кон раванлия – на равен ход. Прогнозата ми е, че преките чуждестранни инвестиции ще бъдат в порядъка на около 2% от БВП, което е под 1 млрд. евро годишно през всяка една от годините до 2020 г. включително, колкото бяха и в последните 2 години.  Основните рискове се свързват с външната среда, динамиката на международните цени, както и продължаващите неблагоприятни демографски тенденции в страната.  Реалният ръст на българската икономика достигна топ потенциала си за растеж през тази година. 2017 изглежда засега е най-добрата следкризисна година, а в перспектива икономиката очакванията са да последва умерено забавяне. В следващите години всичко зависи от ускореното усвояване на средства от Европейския съюз, ако има още такива.     —-", "date": "2017.12.15", "title": "Имало растеж? Незначителен. Румъния и Сърбия ни изпреварват. Държавата все още е най-големият работодател"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376307-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-2017-%D0%B3", "text": "Все по-малка безработица и все по-висок среден доход сред завършилите висше образование в България - това са изводите от най-новото издание на рейтинговата система на университетите за 2017 г.   Най-висока степен на приложение след получената диплома има при завършилите Медицина, Фармация, Стоматология, Военно дело. При тях нивото на безработица е под 1 процент от всички завършили.     Десетте професионални направления с най-високи средни доходи сред завършилите са: Информатика и компютърни науки; Математика; Комуникационна и компютърна техника; Обществено здраве; Проучване, добив и обработка на полезни изкопаеми; Металургия; Военно дело; Фармация; Медицина; и Електротехника, електроника и автоматика.   Завършилите Информатика и компютърни науки в Софийския университет и Администрация и управление в Американския университет се отличават със среден месечен облагаем доход от над 3000 лева.   Броят на студентите през 2017 г. е намалял с 10 на сто в сравнение с нивото през 2013 г., става ясно още от изследването. Спад има в специалностите Икономика и Администрация и управление.   Висок ръст, за сметка на това, се вижда при студентите по Медицина и Здравни грижи.     1) Американски университет в България + Софийски университет \"Св. Климент Охридски\" 2) Университет за национално и световно стопанство  3) Технически университет - София     1) Университет по архитектура, строителство и геодезия - София  2) Академия на Министерството на вътрешните работи 3) Висше транспортно училище \"Тодор Каблешков\" - София     1) Софийски университет \"Св. Климент Охридски\" 2) Пловдивски университет \"Паисий Хилендарски\" 3) Тракийски университет - Стара Загора     1) Софийски университет \"Св. Климент Охридски\" 2) Химикотехнологичен и металургичен университет - София  3) Университет по хранителни технологии - Пловдив     1) Лесотехнически университет - София  2) Тракийски университет - Стара Загора     1) Военна академия \"Георги Стойков Раковски\" - София  2) Висше военноморско училище \"Никола Йонков Вапцаров\" - Варна  3) Национален военен университет \"Васил Левски\" - Велико Търново     1) Лесотехнически университет - София     1) Технически университет - София  2) Химикотехнологичен и металургичен университет - София  3) Минно-геоложки университет \"Св. Иван Рилски\" - София     1) Технически университет - София  2) Университет по хранителни технологии - Пловдив  3) Технически университет - Варна     1) Аграрен университет - Пловдив  2) Тракийски университет - Стара Загора     1) Медицински университет - Плевен + Софийски университет \"Св. Климент Охридски\"  2) Медицински университет \"Проф. д-р Параскев Стоянов\" - Варна + Медицински университет - София + Русенски университет \"Ангел Кънчев\"  3) Медицински университет - Пловдив     1) Национална художествена академия - София  2) Нов български университет - София  3) Великотърновски университет \"Св. св. Кирил и Методий\"     1) Софийски университет \"Св. Климент Охридски\"  2) Американски университет в България - Благоевград  3) Университет за национално и световно стопанство     1) Софийски университет \"Св. Климент Охридски\"  2) Американски университет в България - Благоевград + Нов български университет - София  3) Университет по библиотекознание и информационни технологии - София     1) Софийски университет \"Св. Климент Охридски\"  2) Великотърновски университет \"Св. св. Кирил и Методий\" + Нов български университет - София  3) Пловдивски университет \"Паисий Хилендарски\" + Югозападен университет \"Неофит Рилски\" - Благоевград     1) Технически университет - София  2) Технически университет - Варна  3) Нов български университет - София     1) Софийски университет \"Св. Климент Охридски\"  2) Технически университет - София  3) Пловдивски университет \"Паисий Хилендарски\"     1) Химикотехнологичен и металургичен университет - София  2) Технически университет - Габрово  3) Русенски университет \"Ангел Кънчев\" + Университет \"Проф. д-р Асен Златаров\" - Бургас     1) Технически университет - София  2) Минно-геоложки университет \"Св. Иван Рилски\" - София 3) Технически университет - Варна     1) Медицински университет - София  2) Медицински университет \"Проф. д-р Параскев Стоянов\" - Варна + Медицински университет - Пловдив  3) Медицински университет - Плевен + Софийски университет \"Св. Климент Охридски\"     1) Химикотехнологичен и металургичен университет - София     1) Национална музикална академия \"Проф. Панчо Владигеров\" - София  2) Академия за музикално, танцово и изобразително изкуство - Пловдив  3) Нов български университет - София     1) Софийски университет \"Св. Климент Охридски\"  2) Минно-геоложки университет \"Св. Иван Рилски\" - София  3) Лесотехнически университет - София     1) Академия на Министерството на вътрешните работи - София  2) Военна академия \"Георги Стойков Раковски\" - София  3) Университет по библиотекознание и информационни технологии - София     1) Софийски университет \"Св. Климент Охридски\"  2) Американски университет в България - Благоевград  3) Университет за национално и световно стопанство - София     1) Медицински университет - София  2) Медицински университет - Пловдив  3) Медицински университет \"Проф. д-р Параскев Стоянов\" - Варна     1) Технически университет - София  2) Минно-геоложки университет \"Св. Иван Рилски\" - София  3) Химикотехнологичен и металургичен университет - София     1) Софийски университет \"Св. Климент Охридски\"  2) Университет \"Проф. д-р Асен Златаров\" - Бургас  3) Тракийски университет - Стара Загора     1) Софийски университет \"Св. Климент Охридски\"  2) Национална музикална академия \"Проф. Панчо Владигеров\" - София + Пловдивски университет \"Паисий Хилендарски\" + Русенски университет \"Ангел Кънчев\"  3) Академия за музикално, танцово и изобразително изкуство - Пловдив + Национална спортна академия \"Васил Левски\" - София     1) Американски университет в България - Благоевград + Софийски университет \"Св. Климент Охридски\"  2) Университет за национално и световно стопанство - София  3) Нов български университет - София     1) Софийски университет \"Св. Климент Охридски\"  2) Университет за национално и световно стопанство - София  3) Нов български университет - София     1) Минно-геоложки университет \"Св. Иван Рилски\" - София     1) Софийски университет \"Св. Климент Охридски\"  2) Нов български университет - София  3) Пловдивски университет \"Паисий Хилендарски\"     1) Аграрен университет - Пловдив  2) Лесотехнически университет - София  3) Тракийски университет - Стара Загора     1) Аграрен университет - Пловдив  2) Лесотехнически университет - София 3) Шуменски университет \"Епископ Константин Преславски\"     1) Софийски университет \"Св. Климент Охридски\"  2) Великотърновски университет \"Св. св. Кирил и Методий\"  3) Пловдивски университет \"Паисий Хилендарски\"     1) Софийски университет \"Св. Климент Охридски\"  2) Тракийски университет - Стара Загора  3) Нов български университет - София     1) Софийски университет \"Св. Климент Охридски\"  2) Нов български университет - София  3) Университет за национално и световно стопанство - София   1) Национална спортна академия \"Васил Левски\" - София     1) Медицински университет - София  2) Медицински университет - Пловдив  3) Медицински университет \"Проф. д-р Параскев Стоянов\" - Варна     1) Национална академия за театрално и филмово изкуство \"Кръстьо Сарафов\" - София  2) Нов български университет - София  3) Югозападен университет \"Неофит Рилски\" - Благоевград     1) Пловдивски университет \"Паисий Хилендарски\"  2) Шуменски университет \"Епископ Константин Преславски\"  3) Югозападен университет \"Неофит Рилски\" - Благоевград     1) Нов български университет - София  2) Академия за музикално, танцово и изобразително изкуство - Пловдив     1) Технически университет - София  2) Висше военноморско училище \"Никола Йонков Вапцаров\" - Варна + Национален военен университет \"Васил Левски\" - Велико Търново  3) Висше транспортно училище \"Тодор Каблешков\" - София     1) Софийски университет \"Св. Климент Охридски\"  2) Икономически университет - Варна + Лесотехнически университет - София + Международно висше бизнес училище - Ботевград + Нов български университет - София + Югозападен университет \"Неофит Рилски\" - Благоевград  3) Университет по хранителни технологии - Пловдив     1) Медицински университет - София  2) Медицински университет - Пловдив  3) Медицински университет \"Проф. д-р Параскев Стоянов\" - Варна     1) Софийски университет \"Св. Климент Охридски\"  2) Пловдивски университет \"Паисий Хилендарски\"  3) Шуменски университет \"Епископ Константин Преславски\"     1) Софийски университет \"Св. Климент Охридски\"  2) Великотърновски университет \"Св. св. Кирил и Методий\"  3) Пловдивски университет \"Паисий Хилендарски\"     1) Софийски университет \"Св. Климент Охридски\"  2) Нов български университет - София  3) Югозападен университет \"Неофит Рилски\" - Благоевград     1) Софийски университет \"Св. Климент Охридски\"  2) Пловдивски университет \"Паисий Хилендарски\"  3) Университет \"Проф. д-р Асен Златаров\" - Бургас + Югозападен университет \"Неофит Рилски\" - Благоевград     1) Химикотехнологичен и металургичен университет - София  2) Университет \"Проф. д-р Асен Златаров\" - Бургас  3) Русенски университет \"Ангел Кънчев\"     1) Университет по хранителни технологии - Пловдив  2) Тракийски университет - Стара Загора  3) Русенски университет \"Ангел Кънчев\"      ", "date": "2017.12.15", "title": "Най-добрите университети в България за 2017 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376305-%D1%87%D0%B0%D0%BB%D0%B3%D0%B0%D1%82%D0%B0-%D0%B8-%D0%B2%D1%8A%D1%80%D1%82%D0%B5%D0%BD%D0%B5%D1%82%D0%BE-%D0%BD%D0%B0-%D0%B7%D0%B0%D0%B4%D0%BD%D0%B8%D1%86%D0%B8-%D0%B5-%D1%83%D0%BF%D0%B0%D0%B4%D1%8A%D0%BA-%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BF%D1%80%D0%BE%D1%82%D0%B8%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Османските представители и тяхното нежелано присъствие по ония времена, днес дават своите отровни резултати! Да се съсипят няколко поколения чрез пагубно погрешна образователна политика, е престъпление! Да се работи съзнателно авторитетът на страната ни, завоювал в миналото високи постижения в образованието и науката, да слезе под черта, е престъпление!     че да се промотира чалга чрез медиите 20 години, нокаутирайки до безмозъчност разсъдъка на няколко поколения, е престъпление!   Знаете ли, че да се ръкопляска на правителства, демонстриращи симпатии по простотията, наречена поп фолк, без да се прави сметка, че произвеждат аморфна, плиткоумна маса, която утре няма да е в състояние да обслужва нито един процес, в нито една област, на нито едно ниво на управление в държавата ни, е престъпление!     Знаете ли, че след обещанията по изборите, от 2011 година до сега, никой не си е направил труда да измъкне Студентски град от бездната на падението и покварата. Няма ли отговорни управляващи, които веднъж-завинаги да приключат с този разврат, наркотрафик и упадък в образователната среда, където на пиедестал са порно заведения, нощни кръчми, барове, незаконни сгради и небивала простотия.   Защо отговорните институции в държавата ни продължават да гледат отстрани и бурно ръкопляскат с бездействието си на интелектуалното и морално убийство на българските деца!    ", "date": "2017.12.15", "title": "Чалгата и въртенето на задници е упадък и престъпление против българския народ"}
{"url": "http://www.classa.bg/%D1%81%D0%B2%D1%8F%D1%82/item/376296-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0", "text": "Биткойнът щe дocтигнe и нaдминe 100 000 дoлapa пpeз 2018 г. Шeмeтният pacтeж нa ĸpиптoвaлyтaтa щe пpoдължи - тя щe пocĸъпвa вce пo-бъpзo, тъй ĸaтo щe cтaвa вce пo-шиpoĸo изпoлзвaнa. \"He биx ce изнeнaдaл, aĸo дocтигнe шecтцифpeнa cyмa\", зaяви Дeйв Чaпмaн, yпpaвлявaщ диpeĸтop нa фиpмaтa зa тъpгoвия c ĸpиптoвaлyти Осtаgоn Ѕtrаtеgу.      Toй oчaĸвa цeнaтa нa виpтyaлнaтa вaлyтa дa нaдминe 100 000 дoлapa пpeди ĸpaя нa 2018 г. Чaпмaн и пpeди e пpaвил пpoгнoзи. Toй пpeдвиди глaвoзaмaйвaщия pacтeж нa Віtсоіn нaд 10 000 дoлapa пo-paнo пpeз гoдинaтa.   \"Бяx цитиpaн пpeз aвгycт, ĸoгaтo вaлyтaтa ce тъpгyвaшe oĸoлo 4000 дoлapa, чe дo ĸpaя нa гoдинaтa щe имaмe cyмa oт 5 цифpи. Toгaвa мнoгo xopa мe cмeтнaxa зa лyд и ми ce пoдигpaвaxa\", зaяви пpeд СNВС тъpгoвeцът. Hapacтвaщият интepec oт cтpaнa нa инcтитyциoнaлнитe инвecтитopи и тъpгoвцитe нa дpeбнo пpeвъpнa биткойна в eдин oт нaй-гopeщитe зa тъpгoвия cтoĸи, ĸaтo цeнaтa мy нapacнa c пoвeчe oт 1000% пpeз тaзи гoдинa. Toвa пoдтиĸнa и гoлeмитe бopcи дa cтapтиpaт фючъpcни дoгoвopи зa ĸpиптoвaлyтaтa, ĸoeтo e oгpoмнa cтъпĸa в лeгитимиpaнeтo нa виpтyaлнитe пapи.   \"Цeнaтa зa мeн e мoжe би нaй-мaлĸo интepecният ĸoмпoнeнт, cвъpзaн c биткойна. Mнoгo пo-paзвълнyвaн cъм oт пpилoжeниятa мy и знaчeниeтo мy зa xopa, ĸoитo нямaт дocтъп дo финaнcoвoтo вĸлючвaнe. Aĸo ce cъcpeдoтoчим въpxy цeнaтa, гyбим cлeдитe нa гoлямaтa ĸapтинa\", пocoчи Чaпмaн.   Ho нe вcичĸи ca yбeдeни в пpивлeĸaтeлнocттa нa виpтyaлнaтa вaлyтa. \"Toвa e тoĸcичнa ĸoнцeпция зa инвecтитopитe и oпaceн cпeĸyлaтивeн бaлoн\", твъpди Cтивън Poyч, cтapши нayчeн cътpyдниĸ в Унивepcитeтa Йeйл и бивш глaвeн иĸoнoмиcт в инвecтициoннaтa бaнĸa \"Морган Стенли\". \"Биткойнът пoзвoлявa нeзaбaвнoтo пpexвъpлянe нa цeннocт oт eдин чoвeĸ ĸъм вceĸи дpyг чoвeĸ пo cвeтa и тoвa cтaвa бeз пocpeдниĸ. Toвa e нeгoвaтa cтoйнocт\", пocoчвa Чaпмaн. Cпopeд нeгo oгpaничeнoтo ĸoличecтвo битĸoйни e ĸлючoвo зa нeвиждaния pacтeж, нo нe e eдинcтвeнaтa пpичинa, ĸoятo щe нaпpaви цeнaтa нa ĸpиптoвaлyтaтa шecтцифpeнa. \"Aĸo пoглeднeтe биткойна и влияниeтo мy въpxy финaнcитe, нe e чaĸ тoлĸoвa шaнтaвo дa cи миcлитe, чe той би мoгъл дa бъдe изĸлючитeлнo мoщeн paзpyшитeл нa финaнcoвaтa cиcтeмa, ĸaĸвaтo я пoзнaвaмe днec\", пpeдвиждa Чaпмaн", "date": "2017.12.15", "title": "Сензационна прогноза за биткойна"}
{"url": "http://www.classa.bg/%D1%81%D0%B2%D1%8F%D1%82/item/376297-%D1%82%D0%BE%D0%B7%D0%B8-%D1%82%D0%B5%D0%B0%D1%82%D1%8A%D1%80-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%B5%D1%87%D0%B5-%D1%81%D0%BC%D0%B5-%D0%B3%D0%BE-%D0%B3%D0%BB%D0%B5%D0%B4%D0%B0%D0%BB%D0%B8", "text": "            И ето го отново на сцената: с решителни нападки, с юмрук, готов да се стовари върху всеки негов противник, с държане на човек, който сякаш води някаква безкрайна предизборна кампания - Реджеп Тайип Ердоган. Започна се още при откриването на извънредното заседание на Организацията за ислямско сътрудничество (ОИС) в Истанбул: Израел бил \"терористична и окупационна държава\", обяви турският президент, след което покани \"всички страни\" да признаят „Ерусалим за окупирана столица на палестинската държава\".   Ердоган е кисел и ни най-малко не желае да го крие. След кратко временно затишие турският президент явно няма търпение да вдигне поредната политическа дандания. Допреди няколко месеца той громеше \"нацистките методи\" на холандците и германците, а сега щедро изсипва възмущение и гневни тиради срещу Израел – тема, която си е траен негов лайтмотив.   Вярно е, че решението на Доналд Тръмп да признае Ерусалим за столица на Израел може да е засегнало тежко Ердоган, който обича да парадира с мюсюлманската си вяра. А свещеният град Ерусалим със сигурност има важно историческо значение не само за евреите и християните, но и за мюсюлманите. От друга страна нападките срещу Израел, който бил \"терористична държава\" и държава, избиваща деца, звучат като нещо заучено, което се повтаря механично. Хулите по адрес на Израел са лицемерни и поради това, че от години насам търговският стокообмен между Турция и Израел непрекъснато расте.     Но не - Ердоган просто не пропуска нито една възможност да захапе Израел. Не сме забравили изстъпленията му по време на Световния икономически форум в Давос през 2009 година, когато той просто засипа присъстващия там израелски президент Шимон Перес с хули и обиди. А видеото с тази сценка отдавна е нещо като хит в Ютюб – гледано е от близо 3 милиона души.     Още преди заседанието в Истанбул Ердоган реторично започна да громи Израел, заявявайки, че срещата ще задвижи целия ислямски свят. Това обаче се оказа пълна глупост и всички го разбраха още при откриването на форума, тъй като от общо 57 страни-членки на ОИС само 20 държави бяха представени със своите министър-председатели. Страните, които начело със Саудитска Арабия наложиха блокада на Катар преди половин година, бяха изпратили в Истанбул доста по-нискостоящи свои представители – с ранга на заместник-външни министри.   Ясно е едно: сега изобщо не може да става дума за някаква \"сплотеност\" на ислямските държави – и то не само по отношение на кризата с Катар. Освен конфликта между големите регионални играчи Саудитска Арабия и Иран има и още една ос на напрежение в региона: между религиозно-консервативното ръководство на Турция и военното управление на Египет.   Верен на девиза да произвежда новини, Ердоган изглежда е равнодушен към всичко това. Посланието му от Истанбул е ясно: Израел е \"терористична държава\", \"окупационна сила\" и тъй нататък - все в тоя дух. Именно такъв си го знаехме Ердоган открай време: с борбено стиснат юмрук и поведение на човек, който сякаш не излиза от някаква безкрайна предизборна кампания.", "date": "2017.12.15", "title": "Този театър на Ердоган вече сме го гледали"}
{"url": "http://www.classa.bg/%D1%81%D0%B2%D1%8F%D1%82/item/376298-%D0%BE%D1%80%D0%B1%D0%B0%D0%BD,-%D1%81%D0%BE%D1%80%D0%BE%D1%81-%D0%B8-%D0%BF%D1%80%D0%B0%D1%81%D0%B5%D1%82%D0%BE-%D0%BD%D0%B0-%D0%BF%D0%BE%D1%87", "text": "Депутат от партията на премиера Орбан поства в мрежата снимка на убито прасе, носещо името на Джордж Сорос. Породената от случката остра дискусия показва силното разделение в унгарското общество при Виктор Орбан.           Янош Поч, депутат от управляващата партия „Фидес\" на премиера Виктор Орбан, явно смята, че това е много смешно. Всъщност обаче смешката му е ужасяваща. В своя профил във Фейсбук той поства снимка от едно традиционно колене на свиня, на която се виждат група хора и закланото животно. Върху кожата на свинята някой е написал на унгарски: „Това беше Сорос!!!\" Под снимката Поч добавя намигащ емотикон и коментара си „Една свиня по-малко...\"     Снимката и коментарът на Поч предизвикаха голяма обществена възбуда. Повече от хиляда потребители написаха във Фейсбук осъдителни коментари. В отговор Поч заяви, че не разбира възмущението, защото ставало дума за една свиня, а не за онзи американски милиардер, срещу когото премиерът Орбан вече от доста време води публична кампания.     Този, само привидно наивен, отговор окончателно вбеси част от обществеността, включително и редица умерени консерватори. 120 от най-известните унгарски интелектуалци, сред които писателят Дьорд Конрад, философите Агнес Хелер и Гаспар Миклош Тамаш, както и режисьорката Елдико Ениеди, вече искат оставката на Поч. Остър протест отправи и фондацията на Сорос „Отворено общество\": „Това е шокираща атака срещу Джордж Сорос. Тази снимка се вписва в дългата и мрачна традиция на антисемитизма и е пореден пример, че в Унгария на Виктор Орбан антисемитизмът е официално приет.\"   Фракционният лидер на „Фидес\" контрира, че критиката е „част от антиунгарската кампания на Сорос\". А премиерът Орбан каза пред журналисти, че коленето на свине не влиза в компетенциите на правителството. Самият Янош Поч не отговори на многократните телефонни и писмени опити на ДВ да се свърже с него.   Този скандал е показателен за отровената обществена атмосфера под управлението на Орбан. Правителственото мнозинство използва реторика, която понякога звучи като десен екстремизъм – и постепенно се превръща в част от всекидневието. А в навечерието на парламентарните избори идната пролет могат да се очакват и още по-лоши неща.       През тази година имаше вече две правителствени кампании с антисемитски мотиви срещу Сорос, обявен за кукловод на някакъв антиунгарски заговор. Втората кампания призова унгарците да дадат отпор на (в действителност) несъществуващия заговор на Сорос да наводни Европа с бежанци.   Както се знае, Джордж Сорос е от еврейско-унгарски произход и от 1980-те години насам чрез фондацията си „Отворено общество\" дари милиарди евро в източноевропейските страни за насърчаване на социални и правозащитни проекти. Виктор Орбан, който сам е бил стипендиант на Сорос, от две години насам е тръгнал на битка срещу милиардера и не пропуска възможност да го атакува.   Но не е само Сорос. Според Орбан целият международен капитал се опитва да навреди на Унгария. И това далеч не е всичко. Орбан и други политици от неговата управляваща партия редовно призовават за връщане на смъртното наказание, използват хомофобски клишета и почти неприкрито обявяват ромите за мързеливци и престъпници.", "date": "2017.12.15", "title": "Орбан, Сорос и прасето на Поч"}
{"url": "http://www.classa.bg/%D1%81%D0%B2%D1%8F%D1%82/item/376299-%D0%B1%D0%BE%D0%B3%D0%B0%D1%82%D0%B8%D1%82%D0%B5-%E2%80%93-%D0%B2%D1%81%D0%B5-%D0%BF%D0%BE-%D0%B1%D0%BE%D0%B3%D0%B0%D1%82%D0%B8,-%D0%B1%D0%B5%D0%B4%D0%BD%D0%B8%D1%82%D0%B5-%E2%80%93-%D0%B2%D1%81%D0%B5-%D0%BF%D0%BE-%D0%B1%D0%B5%D0%B4%D0%BD%D0%B8", "text": "            Най-вече в резултат от масовата приватизация в световен мащаб неравенството между добре печелещите и едва преживяващите се задълбочава. От 1980 г. насам най-богатият един процент от световното население е удвоил доходите си, докато средната класа почти не е мръднала напред - въпреки нарастващите непрекъснато доходи, според статистиката.     Най-слабо изразено е неравенството в Европа. През 2016 година горните десет процента европейци са печелели 37 процента от националния доход, докато в Северна Америка тези десет процента печелят 47 на сто от всичко, а в Близкия изток – дори цели 61 процента. „От 1980 година насам неравенството в доходите рязко нараства в Северна Америка, Китай, Индия и Русия. В Европа тази тенденция е умерена\", твърди се в изследването, за което са използвани официални данни от данъчните служби.     В Германия най-добре печелещите 10 процента от населението получават около 40 на сто от доходите, като от 1990-те години насам техният дял е нараснал. За долните 50 процента през последните години остава все по-малка част от общонационалния доход, обяснява Шарлоте Бартелс от Института за икономически изследвания. През 1960-те години тези 50 процента са печелели близо една трета от всички доходи, а днес – само 17%. Нека не забравяме обаче, че тази долна група се ползва от различни социални придобивки, така че съотношението всъщност е по-добро.   Според Бартелс, германската средна класа е относително стабилна и успява да придобие около 40% от общонационалния доход. Но като цяло през новото хилядолетие разликата между бедни и богати расте и в Германия. Най-богатите 0,1 процента в страната дължат благосъстоянието си преди всичко на притежаването на предприятия. Бартелс смята, че над 80 процента от германската икономика е в частни ръце под формата на семейни фирми. Под черта повечето експерти признават, че в Германия доминира средната класа.       Авторите от екипа на Пикети дават своето обяснение за икономическото неравенство по света. Според тях причината е непропорционалното съотношение на капиталите в частни и в държавни ръце. Те припомнят, че от 1980-те години насам по цял свят са били приватизирани гигантски имущества. „По този начин за правителствата се ограничава възможността да взимат мерки срещу неравенството\", се посочва в изследването. В САЩ и Великобритания държавната собственост дори е на минус, когато от стойността ѝ се извадят дълговете. В Япония, Германия и Франция тя е на плюс, но с малко.   Тома Пикети стана известен със своите критични анализи за развитието на съвременния капитализъм и най-вече с книгата си „Капиталът през 21 век\". Сега той и екипът му препоръчват да се подхване борба срещу неравенството, като, например, се въведе световен финансов регистър, който да затрудни укриването на данъци и прането на пари. Те призовават да се улесни достъпът до образование на децата от по-бедни семейства, и предлагат освен това няколко инструмента: прогресивен подоходен данък, повече права за работниците и служителите при взимането на бизнес-решения и приемливи минимални работни заплати.", "date": "2017.12.15", "title": "Богатите – все по-богати, бедните – все по-бедни"}
{"url": "http://www.classa.bg/%D1%81%D0%B2%D1%8F%D1%82/item/376300-%D0%BA%D0%BE%D0%B8-%D1%81%D0%B0-%D0%B1%D0%B8%D0%BB%D0%B8-%D1%80%D1%83%D1%81%D0%BA%D0%B8%D1%82%D0%B5-%D0%BF%D0%BE%D1%80%D1%8A%D1%87%D0%BA%D0%BE%D0%B2%D0%B8-%D1%83%D0%B1%D0%B8%D0%B9%D1%86%D0%B8-%D0%BF%D1%80%D0%B5%D0%B7-%E2%80%9C%D0%B4%D0%B8%D0%B2%D0%B8%D1%82%D0%B5-1990-%D1%82%D0%B5%E2%80%9D", "text": "Александър Солоник, известен още като Саша Македонски, вероятно е най-известният наемен убиец в Русия. Понякога на Солоник му се приписват почти свръхчовешки способности по точност в стрелбата, безразсъдна дързост и невероятен късмет. Фактът, че този наемен убиец е вдъхновил два филма, девет сериала и три книги, както и много повече документални филми, говори сам за себе си.   Списъкът на неговите “удари” включва най-известните руски престъпни главатари от 1990-те години на миналия век. Някои източници твърдят, че Солоник никога не е планирал подробно убийствата си, а е разчитал на интуицията си. Всъщност има няколко документирани доказателства, които подкрепят това предположение. Солоник избягва от полицията по най-драматичен начин: признат за виновен за изнасилване, Солоник мигом скача от прозореца на съдебната зала и избягва с катафалка, която го чака наблизо.   След нова вълна от хладнокръвни убийства, многобройни арести и дръзки бягства Солоник е принуден да напусне Русия и заминава за Атина. Там наема имение, което споделя с 22-годишния руски модел Светлана Котова.   Солоник прекъсва всякакви контакти с бившите си “работодатели” и връзките му с тях толкова се влошават, че той дори използва портрети на бившите си шефове, за да се упражнява в стрелба. Известният наемен убиец обаче не разбира, че къщата му се подслушва внимателно от неговите съперници.   След като се информират, че един от най-смъртоносните поръчкови убийци е пожелал тяхната смърт, престъпниците решават да действат превантивно: те пращат по петите на Солоник друг известен убиец по онова време – Саша Солдат (Саша Войника). Колкото и изненадващо да изглежда, Солоник има приятелски отношения с убиеца си и радушно го посреща, когато той се появява в имението му в Атина с няколко приятели.   Скоро след това гръцката полиция открива тялото на Солоник: той е удушен, а тялото му е залято с киселина. Последната му изгора Светлана Котова споделя съдбата на любовника си: тялото ѝ е намерено разчленено. Години по-късно известният убиец Саша Солдат е обвинен в това и други убийства.       Младият Александър Пустовалов завършва музикално училище и става обикновен работник в московски завод за космическа техника в Москва. Когато получава повиквателна за армията, той е зачислен в елитните морски части на руската армия.   Бъдещият наемен убиец се радва на опита си от армията и иска да бъде изпратен на фронт като доброволец, когато избухва първата чеченска война, но това не му било писано.   Разочарован, че военната му кариера няма да се развива, Пустовалов започва често да посещава местните развлекателни заведения без каквато и да било видима цел. След кървава свада с представители на една московска банда обаче, бойните качества на Пустовалов впечатляват нейните лидери толкова много, че те канят единака в редиците си вместо да го накажат за сбиването.   Пустовалов, който служи на мошеници, най-накрая получава възможността да приложи смъртоносните си умения, които е придобил като руски моряк. Този наемен убиец е особено изобретателен при подготовката си: търсейки идеалната маскировка за едно от многото си знакови убийства, Пустовалов влиза в една група на работници и прекарва дни в нея, за да се вживее в ролята.   Пустовалов се сприятелява с групата местни работници и отива с тях да обядва на мястото, посещавано от следващата му жертва. Изненадвайки охраната, която не подозира нищо, и жертвата, Пустовалов свършва “работата” си по начин, който му спечелва репутацията на талантлив актьор и безмилостен убиец.   Килърът най-сетне е арестуван през 1999 г. и по-късно е осъден на 24 години затвор. Към 2017 г. Саша Солдат е излежал 18 години и му остават още 6.         Изключение от общото правило, животът на Лазовски не е белязан от поредица разочарования и неуспехи. Бизнес вестникът “КоммерсантЪ” писа, че негови журналисти са имали възможността да се срещнат с Лазовски, който не приличал на наемен убиец, а на бизнесмен: човекът търгувал с петрол и имал четири частни самолета.   Само че зад фасадата на бизнесмен, който спазва законите, се криел хладнокръвен килър – Куция Макс (наричан така заради накуцване в резултат на автомобилен инцидент). Той не само изнудвал бизнесмени за пари, но и, както се твърди, убивал конкурентите си и организирал редица терористични актова в Москва.   Куция Макс е известен с жестокия си, шумен и дързък подход към своята “работа”: през 1993 г. той и неговите хора откриват стрелба от автоматично оръжие в самия център на града и убиват петима души, които им дължали пари. Същата година Куция Макс влиза в конфликт със служители на местен паркинг. Убиецът се връща по-късно и взривява паркинга за отмъщение.   Списъкът на дръзките убийства изглежда безкраен, но полицията най-накрая арестува Куция Макс през 1996 година. За голямо удивление Лазовски е обвинен единствено в незаконно притежаване на оръжие и използването на фалшиви документи за самоличност, според които Куция Макс е служител на много държавни агенции за сигурност. За изненада на всички прочутият убиец получава само две години лишаване от свобода, които почти излежава, докато е задържан под стража. Колкото и странно да изглежда, Лазовски става много религиозен човек. Не се знае дали убиецът наистина изведнъж е бил завладян от прилив на покаяние – скоро след освобождаването му от затвора през 2000 г. той е застрелян в преддверието на църква в Московския район. И до ден-днешен не е известен убиецът на Куция Макс.  ", "date": "2017.12.15", "title": "Кои са били руските поръчкови убийци през “дивите 1990-те”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376301-%D1%81%D0%B2-%D0%BC%D1%87%D1%86%D0%B8-%D0%B3%D1%83%D1%80%D0%B8%D0%B9,-%D1%81%D0%B0%D0%BC%D0%BE%D0%BD-%D0%B8-%D0%B0%D0%B2%D0%B8%D0%B2", "text": "Когато нечестивите царе Диоклетиан и Максимиан повдигнали жестоко гонение против Божията Църква и тя била връхлетяна от бури като кораб в развълнувано море, близо до град Едеса живеели в уединение като в тих пристан двама благочестиви и добродетелни мъже - Гурий и Самон. Възпитани в този град, те не пожелали да живеят в него заради суетата и беззаконията му, а го напуснали и като се отстранили от нечестивите хора, се устремили към Единия Бог, вярвайки в Него и усърдно служейки Му ден и нощ.      И не просто сами неотклонно работели за Господа, но наставлявали в това, когото можели, като отвръщали от безбожното идолопоклонство и довеждали при истинския Бог много езичници. Като научил за това, представителят на римските царе в Едеса воеводата Антонин заповядал незабавно да хванат Гурий и Самон, и всички, които следвали тяхното учение. Христовите изповедници заедно с много християни били затворени под стража. После Антонин призовал християните и заповядал всички да се подчинят на царското повеление и да принесат жертва на идолите. Но нито един не пожелал да стане отстъпник от своя Господ.    Тогава наместникът заповядал да бъдат бити, но после решил, че ако склони наставниците им към идолослужение, лесно ще убеди и останалите по техния пример да направят същото. Затова оставил за мъчения само предводителите на Христовото стадо - светите Гурий и Самон, а другите заповядал отначало да бъдат бити, после пратени по домовете им, като с това искал да се покаже милостив. Той призовал двамата свети изповедници на съд и им казал:   - Нашите велики царе ви заповядват да се поклоните на великия бог Дий[2] и да принесете жертва в неговия храм.   Свети Самон отговорил:   - Няма да отстъпим от истинската вяра, заради която очакваме да се сподобим с безсмъртен живот - няма да се поклоним на дело на човешки ръце.   Тогава Антонин казал:   - Въпреки всичко, трябва да изпълните заповедта на царете.   - Никога няма да се откажем от светата и непорочна наша вяра - отвърнал свети   Гурий - и няма да отстъпим пред злата и пагубна човешка воля. Ние изпълняваме волята на нашия Господ, Който е казал: \"който Мене признае пред човеците, ще призная и Аз него пред Моя Отец Небесен; а който се отрече от Мене пред човеците, и Аз ще се отрека от него пред моя Отец Небесен.\"[3]   Тогава съдията ги заплашил със смърт, но свети Самон смело му казал:   - Мъчителю! Ако изпълняваме волята на нашия Създател, няма да умрем, а ще живеем вечно. А ако се покорим на царското повеление, дори и да не бъдем убити от тебе, ще погинем.   Като чул това, Антонин заповядал да ги хвърлят в мрачна тъмница.   По това време в Едеса пристигнал управителят на областта Музоний, когото царете изпратили нарочно, за да изтребва християните. Той извел светите мъченици от тъмницата, изправил ги пред себе си и казал:   - Повелението на царете на цялата земя е да принесете вино и тамян на олтара на Дий. Ако не сторите това, ще ви накарам да претърпите всякакви мъчения - с удари ще натроша тялото ви, ще ви окача за нозете и ръцете, ще разкъсам ставите ви. Ще изобретя и нови мъчения, нечувани от никого, и вие не ще ги понесете. На всичко това свети Самон отговорил така:   - Повече се боим от незаспиващия червей и от неугасимия огън, приготвени за всички отстъпници от Господа, отколкото от мъченията, които изреди, защото   Този, на Когото принасяме духовна жертва, първо ще ни укрепи в мъченията и ще ни направи непобедими, а после ще ни избави от твоите ръце и ще ни засели в светли обители, където е жилището на всички, които се веселят в Него. Не се страхуваме от твоите заплахи, защото ти се въоръжаваш само против тялото, а не можеш да повредиш на душата, която, докато живее в тялото, само ще се очиства и просвещава от телесните страдания. \"Затова ние не падаме духом; макар външният ни човек и да тлее, но вътрешният от ден на ден се подновява.\"[4] Затова \"с търпение\" ще \"изминем предстоящото нам поприще\"[5].   Управителят отново казал:   - Оставете вашето безразсъдство, послушайте съвета ми - отстъпете от своето заблуждение и изпълнете царското повеление, защото няма да понесете мъченията, които съм приготвил за вас.   Свети Гурий отговорил:   - Ние не се заблуждаваме, както ти мислиш, и няма да послушаме твоя безумен съвет да се подчиним на царската воля. Няма да се покажем толкова малодушни и безумни, че да се уплашим от твоите мъчения и с това да прогневим нашия   Господ. Ние сме раби на Онзи, Който ни е явил богатството на благостта Си и е положил душата Си за нас. Как и ние да не се държим о Него дори до кръв? Ще бъдем мъжествени, укрепявани от Христа Иисуса, ще бъдем непоколебими пред всички вражески хитрини, докато не повалим врага, който въстава против нас.   Като видял тяхната непоколебимост във вярата, мъчителят пристъпил към изтезанията. Той заповядал да повесят светиите, като вържат ръката на единия за ръката на другия, а на нозете им да окачат тежък камък. Така те висели от третия до осмия час, а през това време управителят съдел другите.   После той запитал светиите дали са съгласни да изпълнят царската заповед, за да избегнат мъченията. Но те твърдо продължили да изповядват истинската вяра.   Тогава мъчителят заповядал да ги отвържат и да ги хвърлят в тясна тъмница, в която никога не прониквала дневна светлина и свеж полъх. Те прекарали там от първия ден на август до деветия ден на ноември. С оковани в дървени стеги нозе, те понасяли жестоки страдания, глад и жажда, но не преставали да възнасят благодарение на Бога.   След тежкото и продължително пребиваване в тъмницата те отново били изведени на съд при управителя. Свети Гурий бил вече едва жив, изнемогнал от страданията, глада и жаждата в затвора, а свети Самон изглеждал здрав.   Управителят попитал:   - Не ви ли омръзна толкова време да стоите в тъмница? Не смекчихте ли ожесточените си сърца, за да послушате разумния съвет да почетете нашите богове и да избегнете това тежко положение?   Светите отговорили:   - Това, което ти казахме преди, повтаряме и сега: няма да отстъпим от нашия Господ Иисус Христос. Мъчи ни, както искаш. И тогава мъчителят наредил да отведат свети Гурий в тъмница, защото бил много болен. Той не искал да го мъчи веднага, за да не ускори смъртта му и да не изгуби надежда все някога да го склони към своето нечестие. После заповядал да повесят свети Самон надолу с главата, вързан за единия крак, а на другия да окачат желязна тежест. В такова положение светият висял от втория до деветия час на деня. Воините около него със съчувствие го увещавали да се подчини на царската повеля и да се избави от тежкото мъчение. А той не им отговарял нищо, но от дълбините на сърцето си се молил на Бога и си спомнял чудесата Му:   - Господи Боже мой, без Чиято воля и птицата \"няма да падне на земята\"[6], Ти в утеснение си давал простор на Давидовото сърце[7] и си показал пророк Даниил по-силен от лъвовете[8]. Ти знаеш немощта на нашето естество, виждаш битката, която се надига срещу нас, защото врагът напразно се опитва да отнеме достоянието Ти. Но като ни погледнеш с милостивото Си око, опази в нас неугасимия светилник на Твоите заповеди, с Твоята светлина изправи стъпките ни и ни сподоби да се наслаждаваме на небесното блаженство, защото си благословен во веки веков.   Докато страдалецът се молел така, един бързописец записвал думите му. После управителят заповядал да го отвържат.   Но светият не могъл да стои на нозете си, защото ставите на колената и бедрата му излезли от местата си. Тогава по заповед на мъчителя го отнесли в тъмницата и го положили редом със свети Гурий.   На петнадесети ноември управителят Музоний станал по време на третата стража (между полунощ и изгрева на слънцето) и тръгнал със свещи и оръженосци към палатата на съда. Той гордо седнал на съдийското място и заповядал да му доведат светиите. Свети Самон вървял, подкрепян от двама воини, опирайки се на двете си ръце и куцайки, защото нозете му излезли от ставите. А свети Гурий бил носен, защото не можел да стъпва - нозете му били премазани от стегите, покрити с рани и гной. Управителят ги погледнал и заговорил:   - Имахте достатъчно време да помислите кое е по-добре да изберете - живота или смъртта? Кажете какво решихте? Не ви ли стигат изтезанията и не пожелахте ли да изпълните повелението на царете, за да останете живи и да се насладите на благата на света?   Светиите отговорили:   - Обмислихме и избрахме онова, което ще ни е от полза - избрахме смъртта за Христа, като пренебрегнахме живота в суетния свят. Стига ни и отминалото време, през което се нагледахме на залязващата дневна светлина - сега нашите души желаят да преминат към незамръкващия ден.   Управителят казал:   - Тежко ми е да слушам вашите противни думи. Давам ви полезен съвет - сложете тамян на олтара на Дий и си вървете вкъщи. Ако ли не, веднага ще заповядам да отсекат главите ви.   - Няма нужда да говорим много - отвърнали светиите, - ето, ние сме пред тебе.   Направи веднага това, което искаш, защото не ще престанем да твърдим, че сме раби на нашия Господ Иисуса Христа, само на Него Единия се покланяме и отхвърляме идолопоклонството.   Тогава управителят се разпоредил да бъдат посечени с меч.   Като чули това, светиите се зарадвали, че скоро ще се освободят от телата и ще преминат при своя Господ. А управителят заповядал на палача да ги качи в една колесница, да ги отведе далеч извън града и там да ги обезглави. Светиите били изведени от града през северните порти и никой от гражданите не научил за това, защото всички още спели дълбок сън. Воините спрели до една планина около   Едеса и наредили на палача да изпълни заповедта. Светиите измолили малко време за молитва, горещо се помолили и накрая казали:   - Боже и Отче на нашия Господ Иисус Христос, приеми с мир душите ни!   А свети Самон се обърнал към палача:   - Изпълни каквото ти е заповядано.   И тогава, на разсъмване, изповедниците преклонили светите си глави под меча и били обезглавени. Като научили за кончината на светите мъченици, вярващите взели светите им мощи и ги погребали с почести.[9]   След много години нечестивият цар ЛикинийРечник[10], като се отделил от Константин Велики, повдигнал гонение против християните в Никомидия. Така той нарушил договора си с Константин. Когато дал сестра си за съпруга на Ликиний и го назначил за съуправител на империята, цар Константин поставил условието Ликиний, макар и езичник по вяра, да не притеснява християните и да остави всеки да живее по своята вяра. Но Ликиний не спазил договора, повдигнал гонение против християните и в източните страни подложил на различни мъчения и умъртвил много вярващи.   По това време в град Едеса, където пострадали светите мъченици Гурий и Самон, живеел един дякон на име Авив, който обикалял от къща на къща, учел хората на светата вяра и ги убеждавал да бъдат мъжествени в изповядването на Христа. С проповедта си свети Авив обръщал невярващите към Христа, а вярващите увещавал да живеят богоугодно. Като научил за това, градоначалникът Лисаний донесъл с писмо на цар Ликиний, че Авив е изпълнил целия град с християнското лъжеучение, и питал какво ще бъде разпореждането му по този повод. Всъщност той искал да получи право от царя да измъчва християните, защото още не му било заповядано да върши каквото и да е насилие над тях. Царят незабавно му отговорил да предаде Авив на смъртно наказание.   Като получил заповедта, Лисаний пратил да намерят светия, за да го подложи на мъчения. Тогава Авив заедно с майка си и роднините си живеел в неизвестна никому къща в града, ревнувайки за разпространението на светата вяра, която тайно насаждал там, където не можел да върши това явно. Докато воините търсели блажения по целия град, той научил за това и вместо да се скрие, излязъл от къщи и започнал сам да ги търси, за да се предаде в ръцете им. На едно място срещнал военачалника Теотекн и му казал:   - Аз съм Авив, когото търсите. Отведете ме при този, който ви е пратил.   Теотекн кротко го погледнал и му казал:   - О, човече, докато никой не е забелязал, че говориш с мене, иди и се скрий, за да не те види някой друг от воините и да не те хване.   Авив отговорил:   - Ако не ме хванеш ти, аз сам ще ида и ще се явя пред градоначалника и ще изповядам моя Христос пред царете и владиците.   Като чул това, Теотекн го завел при Лисаний. Той го запитал за рода и името му. Светецът преди всичко обявил, че е християнин, а после му казал името си и съобщил, че е родом от селото Телсея. Лисаний го уговарял да принесе жертва на идолите и се стараел ту с ласкателства, ту със заплахи да го отвърне от Христа и да го склони към идолослужение. Но свети Авив бил непоколебим като стена и останал твърд в изповядването на Христа.   Като видял, че не ще може да го склони към своето нечестие с думи, мъчителят започнал да го принуждава на дело. Той заповядал да повесят и да режат тялото на светеца с железни куки. После отново взел да го уговаря да се поклони на идолите и да принесе тамян на олтара на езическите богове. Но светият твърдо отговорил:   - Нищо няма да ме отлъчи от моя Бог, дори и да ме подложиш на десет хиляди пъти по-страшни мъчения.   Мъчителят го запитал:   - Каква полза имате вие, християните, от мъките заради вашия Бог? Каква изгода имате от това, че телата ви се раздробяват на части и доброволно избирате мъчителна смърт?   Мъченикът отговорил:   - Мъчителю, ако поискаше наистина да се обърнеш към надеждата за обещаните от нашия Бог въздаяния, без съмнение би казал заедно с Господния апостол: \"страданията на сегашното време не са нищо в сравнение с оная слава, която ще се яви в нас.\"[11]   А той се присмял на тези думи и ги сметнал за безумни, бидейки сам безумен.   После, като видял, че не може да отвърне доблестния страдалец от Единия   Истински Бог, заповядал да бъде изгорен.   Извън града бил накладен голям огън и светецът бил отведен на мястото за наказание. Той вървял, радвайки се, че ще стане жертва и всесъжение на Бога.   Следвали го майка му и роднините му. Светият ги утешавал и увещавал да не скърбят за него, а да се радват, че отива при Христа и че ще Го моли за тях.   После се помолил, отдал на майка си и на познатите си последно целувание, влязъл в пламъка и веднага предал духа си на Господа. Когато огънят угаснал, майка му заедно с други вярващи намерила неповредено тялото на светия си син.   Тя го взела, помазала го с миро и го погребала при гроба на светите мъченици   Гурий и Самон, защото свети Авив пострадал в същия ден, както и светиите, макар и след много години [12]. Когато гонението престанало и възсияла православната вяра, християните построили църква в чест на тримата свети мъченици и положили в нея, в обща гробница, светите им мощи, подаващи изцеления на болните и извършващи много чудеса. От многото тук ще споменем за едно преславно чудо.   От изток против гръцкото царство тръгнал обитаващият близо до Персия нечестив варварски народ на еталитите [13]. Те завоювали много градове и стигнали до самата Едеса с намерението да разрушат и превземат и нея. Гръцките царе, които искали да защитят града от враговете и да го освободят от обсадата, събрали много воини и ги изпратили на помощ на Едеса.   Като влезли в града, гръцките войски останали там дълго време и го защитавали от враговете. В гръцката войска имало един воин от готското племе. Той отседнал да живее в дома на една целомъдрена вдовица на име София, която имала единствена дъщеря, наречена Евфимия. Майка ù я гледала като зеницата на очите си, пазела девството ù и я наставлявала в благонравие и страх Божий. И тъй като тя била много красива, София се стараела да я скрие от човешки очи и я затворила в една стая, за да не я вижда мъж. Но воинът пребивавал дълго в дома на вдовицата и се случило веднъж да види девицата. Поразен от красотата ù, той пламнал от страст и мислел как да я прелъсти.   Той започнал да моли майката да му даде Евфимия за жена, макар в родината си да имал жена и деца, но скрил това, като се престорил, че не е женен, за да получи желаното. София му отказала:   - Няма да дам единствената си дъщеря в чужда земя. Ти си чужденец, ще отведеш дъщеря ми в твоята страна, а аз ще остана в голяма скръб, защото освен нея нямам друго дете, което да ме утеши във вдовството ми. Няма да ти я дам, защото не мога да живея, ако не виждам лицето ù.   Тогава готът в яростта си започнал да я заплашва:   - Ако ти - казал той - не ми дадеш дъщеря си, няма да си тръгна оттук, докато не ти причиня много беди и не те хвърля в най-горчива скръб. Аз съм воин и лесно мога да ти причиня такова зло, каквото пожелая.   Но макар да била сама и нямало кой да се застъпи за нея, вдовицата смело му възразявала. После воинът отново започнал ту с ласки, ту със заплахи да я уговаря да му даде дъщеря си за жена. Така той ù досаждал през цялото време, докато живеел в нейния дом. Предлагал ù подаръци, защото не бил беден, купувал за нея и дъщеря ù златни украшения и скъпи дрехи, за да получи желаното, но София не приемала даровете и криела още по-внимателно девойката, за да не я вижда беззаконникът.   Веднъж тя му казала:   - Чух, че в родината си имаш жена и деца.   А той, победен от желанието да има девойката и без страх от Бога, започнал да се кълне, че никога не бил женен, че иска да има за жена и господарка на цялото свое имущество нейната дъщеря. Тогава вдовицата повярвала и накрая склонила да изпълни молбата му и да му даде за жена дъщеря си Евфимия.   Тя вдигнала ръце към Бога и казала:   - Владико, Отче на сиротите и Съдия на вдовиците, погледни милостиво създанието Си и не оставяй тази девойка, която встъпва в брак с непознат мъж.   Не се отвръщай от моето сиротство и не ме оставяй безпомощна, защото, уповавайки се на Твоя благ промисъл, давам дъщеря си за чужденец и Тебе правя свидетел и поръчител на клетвите и обещанията му.   Девойката била омъжена за гота и те заживели мирно. Евфимия заченала и преди да роди неприятелите отстъпили от Едеса. Те не могли да я превземат заради войските, които мъжествено защитавали градските стени и упорито се борели с врага, и особено поради това, че молитвите на светите мъченици Гурий, Самон и Авив пазели града. Когато враговете се оттеглили, гръцките войски трябвало да се завърнат обратно и готът също побързал да се върне в родината си. Майката, неутешимо ридаела за разлъката с дъщеря си и се опитвала да я задържи при себе си, като не давала да бъде отведена в чужда земя. Но тя не могла да разтрогне съпружеския съюз, скрепен от закона. Когато лукавият зет се приготвил за път, София завела него и дъщеря си в църквата на светите мъченици Гурий, Самон и Авив, изправила ги пред гробницата им и казала на зет си:   - Няма да ти поверя дъщеря си, ако не ми посочиш за поръчители тези светии, пострадали за Христа. Постави ръка на светия им ковчег и се закълни, че не ще причиниш на дъщеря ми никакво зло, а ще я пазиш с любов и уважение.   Варваринът сметнал това за нещо маловажно и веднага без страх докоснал честния ковчег и рекъл:   - От вашите ръце, светии, приемам тази жена и вас правя мои поръчители и свидетели пред майка ù, че няма да причиня никакво зло на моята съпруга, никога няма да я оскърбя, ще я пазя с любов и уважение до края.   Така говорил беззаконникът и при това се кълнял в Бога, като не мислел и не се боял, че Бог Господ на отмъщенията ще му въздаде според делата и ще го погуби заради лукавството му. След клетвата на зет си майката със сълзи казала на светите мъченици:   - След Бога на вас, свети мъченици, поверявам дъщеря си и с вашето поръчителство я давам на този чужденец.   Те се помолили, отдали си последно целувание и се разделили. Вдовицата се завърнала у дома, а варваринът и Евфимия тръгвали на път. При това воинът дори освободил своя роб, за да не стане известна неговата тайна в дома му.   Когато изминали целия път и наближили дома на гота, той с голяма жестокост се обърнал към жена си като към враг.   Забравил любовта си към нея и потъпкал клетвите, той свалил скъпите ù одежди и златните украшения и я облякъл бедно като пленница и робиня, а после извадил меча си и наредил:   - Ако искаш да останеш жива, влез в дома ми и на никого не казвай за това, което се случи между нас. Отговаряй, че си пленница, защото имам в дома си жена и деца, а ти ще бъдеш нейна робиня и ще ù се подчиняваш във всичко като на своя господарка. Ако разкажеш на нея или на някой от роднините ми, че съм се оженил за тебе, ще умреш от моя меч. Измамена и оскърбена от злия варварин, Евфимия му казала:   - Такава ли е твоята любов? Така ли изпълняваш обещанията си? Това ли са твоите клетви и намерението ти - мене, твоята съпруга, да направиш пленница, и от свободна да ме превърнеш в робиня? Заради теб оставих майка си, роднините и отечеството си и те обикнах нелицемерно, доверявайки се на думите ти, които потвърди с клетви. А ти ми въздаваш за любовта с ненавист, вместо съпруг и приятел стана за мен варварин, враг и мъчител и ме отведе в чужда земя, за да ме погубиш.   Тя вдигнала очи към небето и въздишайки от дълбините на сърцето си, горчиво заплакала и викнала към Бога:   - Боже на моите родители, виж бедата ми, чуй въздишките ми и приеми моята молитва! Виж какво прави с мене този клетвопрестъпник и ме избави от беди по молитвите на Твоите свети угодници, пострадали заради Тебе. О, свети мъченици   Гурий, Самон и Авив! Вас призовавам сега: помогнете на мене, падналата в неочаквано бедствие, защото, като се надявах на вас, тръгнах след този варварин. Отмъстете му заради мене и ме избавете от бедата.   Докато горчиво ридаела и се молела в сърцето си, влезли в дома на гота. Като видяла Евфимия и забелязала красотата ù, жена му пламнала от ревност, защото заподозряла беззаконното съжителство на мъжа си и започнала да го разпитва:   - Коя е тази девица и откъде си я довел?   А той отговорил:   - Тя е пленница, доведох я от Едеса, за да ти бъде робиня.   Жената възразила:   - Красотата на лицето ù я показва не робиня, а свободна.   - Макар и в страната си да беше свободна, както разкрива ликът ù, сега тя е твоя робиня - отвърнал варваринът.   От страх Евфимия не можела да каже нищо и мълчаливо се подчинявала на жената на гота, като ù служила както робиня - на своята господарка. Тя не знаела какво да стори, за да се избави от застигналата я беда. И живеела като робиня, но винаги имала в ума си светите мъченици и със сълзи зовяла към тях:   - Побързайте да ми помогнете, светии, побързайте да ми сторите милост и не оставяйте без внимание извършеното над мен поругание и измама.   А нейната господарка, изпитвайки ревност в сърцето, била много жестока и безжалостна към нея. Тя ù наредила да изпълнява най-тежката работа и по всевъзможни начини я измъчвала.   Най-лошото било, че никога не пожелала да разговаря с нея, а и Евфимия не знаела готския език и не могла да разкаже на господарката нищо за себе си. Пък и се опасявала готът да не я убие, ако направи това.   След известно време жената на гота разбрала, че Евфимия е непразна, и пламнала с още по-голяма ревност. С още по-люта ярост тя ù давала най-тежката работа, като се надявала така да я умори. Когато дошло време, Евфимия родила младенец от мъжки пол, който по лице приличал на гота, неговия истински баща. Жената на варварина видяла, че младенецът прилича на съпруга ù, преизпълнила се със страшен гняв и започнала да мисли как да го убие. Тя казала на мъжа си:   - Защо отричаш, че познаваш тази девица? Нейният младенец явно изобличава какво си сторил, защото е пълно твое подобие.   Но готът отново взел да отрича и казал:   - Това не е истина, никога не съм съжителствал с нея. Ти имаш власт над нея и прави с нея каквото искаш, защото тя е пленница и твоя робиня.   Тогава злата жена намислила да отрови младенеца. Скоро тя приготвила смъртоносна отрова, пратила Евфимия по някаква работа и когато детето останало само, сложила отровата в устата му и то умряло. Когато се завърнала от работа, майката видяла мъртвия младенец и се преизпълнила с неизразима скръб, като се терзаела в сърцето си от горчива мъка по него. Тя не знаела каква е причината за внезапната му смърт, защото, когато господарката му дала отровата, в стаята нямало никого. Но като го приготвяла за погребение, Евфимия видяла, че от устата на детето тече отрова. Тогава си спомнила, че господарката ù вече два пъти заплашвала да я погуби заедно с детето ù и се досетила кой е виновен за смъртта му. Тя взела малко вълна, изтрила отровата около устата му, скрила я п ри себе си, без да открива тази тайна на никого, и погребала детето.   След няколко дни готът повикал приятелите си на вечеря, а Евфимия прислужвала на трапезата. Дошло време да подаде чаша на госпожата и желаейки да узнае наистина ли тя е отровила детето, Евфимия взела вълната, с която избърсала устата му, тайно я потопила в питието, после я извадила, изстискала я в чашата и подала виното на господарката си. Без да подозира нищо, господарката изпила чашата и така нещастието се обърнало върху нея, защото още същата нощ тя внезапно починала и така паднала в ямата, която сама изкопала. На сутринта готът станал, видял жена си мъртва и се ужасил от неочакваната ù смърт. Цялата къща се изпълнила с плач, събрали се всички роднини, приятели и съседи и скърбели за нея.   А после направили разкошен гроб и тържествено положили мъртвата в него. Когато изминали седем дни след погребението, сродниците ù си спомнили за доведената от Едеса девица и започнали да приказват:   - Само тази пленница, която винаги беше враждебна към нашата сродница, е виновна за внезапната ù смърт.   Те се опълчили против Евфимия и искали да я отведат на съд пред управителя на областта, за да изтръгне от нея с мъчения как е умъртвила господарката си. Но тъй като управителят отсъствал, те променили намерението си и решили да я погребат жива заедно с умрялата ù господарка. Те отворили гроба и я положили при трупа, който вече издавал смрад и гъмжал от червеи, за да умре там от насилствена смърт.   Кой може да опише скръбта на Евфимия, нейната печал, страх и трепет, нейния ужас, ридание и плач? Нека някой само си представи страха на живия човек, затворен в гроба заедно със смраден труп, страха от мъртвеца, зловонието, тъмнината и гробната теснота, червеите, диханието на смъртта и неизказаното страдание! Пребивавайки в такова утеснение, Евфимия в мъката на сърцето си неспирно викнала към Бога от гроба, както някога пророк Иона от утробата на кита:   - Господи Боже на небесните сили, Който седиш на херувими и виждаш бездните,   Ти виждаш мъката на моето сърце и теснотата в този тъмен и смраден гроб. Ти знаеш, че заради Твоето име бях дадена на беззаконния гот, защото с Твоето име се кълнеше, когато ме взе за съпруга. Помилуй ме заради святото Си име. Ти умъртвяваш и съживяваш, сваляш в преизподнята и изваждаш[14]. Избави ме от тази горчива смърт и ме изведи от този гроб като от преизподня, защото си силен да възкресиш и мъртви и можеш да изведеш от смъртните врата и мене, живата, докато пребивавам близо до смъртта. Помилуй ме, Владико, заради светите мъченици Гурий, Самон и Авив, защото тяхната кръв и смърт заради Тебе си приел като чиста жертва. О, свети мъченици! Моят враг посочи вас като поръчители пред майка ми, затова ме спасете.   Докато се молела в мъката на душата си, се явили трима светоносни мъже, сияещи като слънце - светите мъченици Гурий, Самон и Авив. Смрадта от гроба веднага изчезнала и Евфимия усетила неописуемо благоухание, което идвало от тях.   Те ù казали:   - Ободри се, дъще, и не се бой, скоро ще получиш спасение.   Сърцето на Евфимия се насладило и от пресветлото видение на светиите, и от утешителното им слово. Преизпълнена с радост, тя се унесла в сладък сън.   Докато спяла, тя била взета от гроба от невидимата всемогъща Божия сила, пренесена в църквата на светите мъченици Гурий, Самон и Авив в Едеса и положена в честния им ковчег. Било нощ и в църквата се извършвало обичайното утринно служение. Когато се пробудила, тя отново видяла светите мъченици, които ù казали:   - Радвай се, дъще, и познай къде си сега. Ето, ние изпълнихме обещаното, иди с мир при майка си.   Като казали това, те станали невидими. Евфимия се изправила и се огледала. Щом видяла църковните стени, иконите, свещите, честния гроб на светите мъченици и при това чула пеенето на клириците, тя се убедила, че се намира в Едеса, в храма на своите закрилници - светите Христови мъченици Гурий, Самон и Авив.   Тогава се изпълнила с неописуема радост и веселие и като прегърнала с любов гробницата на светиите, със сълзи благодаряла на Бога и неговите раби за оказаната ù милост и възклицавала:   - \"Нашият Бог е на небесата (и на земята); върши всичко, що иска\"[15], пратил е от небесата и ме е спасил. Благословен Господ, спасяващ ония, които Му се надяват: \"вечер настъпва плач, а сутрин - радост\"[16].   Докато с радостни сълзи говорела това и много друго, презвитерът чул думите ù и плача и се приближил към нея:   - Коя си и защо плачеш? - попитал той.   Тя му разказала подробно всичко - как била дадена на гота край ковчега на светиите, какво претърпяла от клетвопрестъпника, как вчера била затворена в гроба и по време на молитвата ù се явили светите мъченици, които я пренесли от готската земя в тази църква. Презвитерът слушал това и се ужасявал, дивейки се на великата Божия сила. Впрочем, той още не можел напълно да повярва на думите ù и казал:   - Коя е майка ти?   Като научил, че това е вдовицата София, презвитерът веднага пратил да я повикат в църквата. Без да знае нищо, майката веднага дошла и като видяла дъщеря си, застанала до гробницата на светите мъченици, облечена в бедни одежди, изпаднала в ужас от неочакваната гледка. Тя се приближила, прегърнала я и заплакала. Плакала и Евфимия и двете не могли да промълвят нито дума.   Дълго стояли така и накрая майката промълвила:   - Как се оказа тук, дъще моя, и защо си облечена в такива вехти одежди?   Тогава Евфимия ù разказала подробно какво претърпяла в чуждата земя от лукавия си мъж, как вчера била затворена в гроба и по чуден начин била спасена и пренесена от явилите ù се свети мъченици Гурий, Самон и Авив. Майчиното сърце се късало от жалост и всички присъствуващи в храма много се удивлявали и прославяли всемогъщата сила и милост Божия. София паднала пред гробницата на светите мъченици и възнесла високо благодарение на Бога и Неговите светии. Целия ден майката и дъщерята останали в църквата, като се молели и благодарели на Бога и с любов и усърдие прегръщали и целували ковчега на светите мъченици.   Късно вечерта те се завърнали радостни у дома, прославяйки Бога.   На сутринта мълвата за чудото обиколила града. Отвред в дома на вдовицата идвали нейни роднини и съседи и се ужасявали на това, което им разказвала Евфимия. Всички хвалели името Господне и величаели и прославяли помощта на светите мъченици.   София и дъщеря ù живеели богоугодно остатъка от живота си. Те разказвали на всички за милостиво явената им сила Божия. Евфимия казвала: \"десницата Господня твори сила!\", десницата Господня ме пренесе от готите в Едеса, \"Няма да умра, но ще живея и ще разгласям делата Господни\" [17]. А на гота клетвопрестъпник Бог отмъстил по следния начин. След известно време същият нечестив народ, който преди воювал против гърците в съюз с персите, пак нахлул в гръцката земя и се опитал да превземе Едеса.   Поради това гръцките императори отново пратили войска в града. С нея дошъл и същият варварин, който с хитрост и лъст отнел от София дъщеря ù. Той не знаел нищо за станалото чудо и мислел, че Евфимия е умряла, затворена в гроба на мъртвата му жена, затова без смущение дошъл в дома на София като при своя тъща. Като го видяла, тя скрила Евфимия в една стая, а после го приела и се престорила, че се радва на пристигането му. След това събрала всички свои роднини и съседи и в тяхно присъствие взела да го разпитва:   - Как Бог ви помогна да изминете пътя си? Да не би дъщеря ми, бидейки непразна, да се е разболяла по пътя, и как е родила? Много тъгувах за нея и се страхувах да не ù се случи нещо лошо.   Готът отговорил:   - По твоите молитви Бог ни помогна да пристигнем благополучно. Дъщеря ти е здрава и роди момче. Тя ти праща поздрави и ако не ни бяха заповядали тъй бързо да тръгнем на път, и тя щеше да дойде с мен и с младенеца, за да ти достави утешение. Впрочем, тя ще дойде в по-подходящо време.   При тези думи София се разгоряла от справедлив гняв заради лъжата на злия човек и като разкъсала одеждите си, викнала високо:   - Лъжлив и лукав убиец, какво си направил с дъщеря ми?   Тя извела Евфимия от вътрешните стаи, изправила я пред гота и казала:   - Познаваш ли тази девица и знаеш ли къде си я затворил, клетвопрестъпнико? Ти я предаде на смърт, беззаконнико!   Щом видял Евфимия, мъжът затреперил, онемял и не могъл да каже нито дума, сякаш бил мъртъв. Тогава роднините и съседите на вдовицата го хванали, затворили го в стаята и останали да пазят пред вратите. Майката и дъщерята повикали писар и разказали всичко, което се случило с тях, без да пропускат нищо от това предивно чудо. После се отправили при епископа на града, блажения Евлогий, предали му записаното и съобщили за злия и лукав гот. Като прочел записките, епископът веднага събрал клира си и отишъл при воеводата, командващ гръцката войска. Той заповядал да прочетат пред него писмото на вдовицата и дъщеря ù, в което било подробно описано предивното чудо на светите мъченици.   Воеводата изслушал с внимание написаното и се изпълнил с благоговеен ужас от славното чудо, а всички присъствуващи били обзети от страх. Воеводата заповядал незабавно да му доведат гота. Довели и София, и Евфимия.   По това време в двора се събрали много хора, мъже и жени, и той заповядал отново да прочетат писмото. После попитал варварина дали е истина написаното.   Той отговорил, че всичко е истина и няма никаква лъжа. Тогава воеводата му казал:   - Окаяни убиецо! Как не се побоя от Бога и от страшния Му съд и не се уплаши от клетвата, дадена на гроба на светите мъченици, които направи свидетели и поръчители на своите обещания? Защо не пощади девойката, която прелъсти с хитростта си? Сега приеми заслужено наказание за делата си.   И заповядал да му отсекат главата. Боголюбивият епископ усърдно молел воеводата да не наказва гота със смърт, а да му окаже милост и да го остави жив, за да прославя Божието величие. Но воеводата му отвърнал:   - Боя се да помилувам човек, който е извършил такова голямо злодеяние, за да не разгневя светите мъченици, които този клетвопрестъпник оскърби. И по заповед на воеводата готът бил обезглавен. Така този окаян човек получил възмездие, а Бог се прославил в светиите Си. От нас, грешните, Нему да бъде слава, чест и поклонение, сега и всякога и во веки веков. Амин.  ", "date": "2017.12.15", "title": "Св. мчци Гурий, Самон и Авив"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376302-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1514 г. - Фернандо Магелан официално е освободен от служба при португалския крал.   1525 г. - Приключва Селската война - народно въстание, избухнало в Европа през 1524 г.   1567 г. - Мария Стюарт, кралицата на Шотландия се омъжва за Джеймс Хепбърн, 4-и граф на Ботуел, третият ѝ съпруг, за когото е широко разпространено мнението, че е виновен за убийството на лорд Дарнли.   1648 г. - Подписан е Вестфалският мирен договор, който слага край на Тридесетгодишната война.   1701 г. - Започва Войната за испанското наследство.   1755 г. - Основан е град Ларедо, Тексас, САЩ.   1800 г. - Наполеон Бонапарт преминава Алпите и нахлува в Италия.   1811 г. - Парагвай обявява независимост от Испания.   1867 г. - Четата на Филип Тотю със знаменосец Васил Левски преминава в България през река Дунав край Свищов.   1879 г. - Княз Александър Богориди пристига в Пловдив и поема управлението на Източна Румелия.   1882 г. - Руският император Александър III въвежда Майските закони.   1892 г. - Стоян Михайловски написва стихотворението \"Кирил и Методий\", което през 1901 г. с музиката на Панайот Пипков става химна \"Върви, народе възродени\".   1918 г. - Влиза в действие първата в света въздушна пощенска служба между Ню Йорк, Филаделфия, Пенсилвания и Вашингтон.   1930 г. - Съставено е четиридесет и петото правителство на България, начело с Андрей Ляпчев.   1935 г. - Открита е първата линия на Московското метро.   1940 г. - \"Макдоналдс\" отваря първия си ресторант в Сан Бернардино, Калифорния.   1941 г. - Войски на Българска армия влизат в Ресен и Охрид и завземат островите Тасос и Самотраки в Бяло море.   1942 г. - Основан е Институт за български език към Българската академия на науките, който се занимава с изследване на състоянието, историята и диалектите на българския език.   1943 г. - Комунистическият интернационал е разпуснат.   1948 г. - Започва първата Арабско-израелска война.   1955 г. - Постигната е независимостта на Австрия.   1957 г. - Великобритания изпробва първата си водородна бомба на остров Рождество в Тихия океан.   1958 г. - СССР изстрелва Спутник 3.   1960 г. - СССР изстрелва Спутник 4.   1988 г. - Война в Афганистан (1979-1989): След повече от осем години воюване, Червената армия започва изтегляне от Афганистан.   1990 г. - Картината \"Портрет на д-р Гаше\" от Винсент ван Гог е продаденa за рекордните 82,5 милиона щатски долара и става най-скъпата картина в момента.   1992 г. - Създадена е Националната служба по заетостта.   2008 г. - Калифорния става вторият американски щат след Масачузетс през 2004 година, който легализира еднополовите бракове.   2009 г. - Официално е открит \"Музеят на тракийското изкуство\" в Симеоновград от президента на България Георги Първанов, министъра на културата Стефан Данаилов в присъстивето на Техни Височества Акишино - принцът и принцесата на Япония.  ", "date": "2017.12.15", "title": "15 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376303-%D0%BD%D0%B0%D1%80%D0%BE%D0%B4%D1%8A%D1%82-%D0%B4%D0%B0%D0%B2%D0%B0-%D0%BE%D1%86%D0%B5%D0%BD%D0%BA%D0%B0-3-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Ниските доходи, безработицата, здравеопазването и корупцията по високите етажи на властта са основните проблеми в страната, сочи проучването на Центъра за анализи и маркетинг, представено от Юлий Павлов. „Хората дават оценка 3+ на правителството”, обяви той.     Президентът Румен Радев пък остава като политика с най-високо доверие – 64,9% го одобряват. За първи път пет жени обаче влизат в топ 10 за най-харесваните политици – омбудсманът Мая Манолова е с рейтинг от 60,4%, столичният кмет Йорданка Фандъкова – 50,7%, вицепрезидентът Илияна Йотова – 40,1%, лидерът на БСП Корнелия Нинова – 33% и председателят на партия „Движение 21″ Татяна Дончева – 21,4%.   Държавният глава е повишил рейтинга си, след като през март е имал 60,3% доверие. Манолова и Фандъкова го следват. Четвърти в общия рейтинг е премиерът Бойко Борисов. Министър-председателят също трупа доверие от март досега. В началото на пролетта 35,3% от гражданите са отговорили, че му имат доверие. В момента са 41,7%.   В челната десетка са още вицепремиерът Красимир Каракачанов – 32,3%, организационният мотор на ГЕРБ Цветан Цветанов – 28,3%.   За пръв път в топ 10 на най-одобряваните политици попада зам.-председателят на парламентарната група на „БСП за България” Жельо Бойчев.   „Волен Сидеров с 72% недоверие, Мустафа Карадайъ със 76.7% недоверие, Валери Симеонов с 69.5%. Това са тримата политици с недоверие, близко до 70% и над. Веселин Марешки ги гони, но все още не е влязъл в призовата тройка”, допълни Юлий Павлов.   Сред институциите най-одобряваната е президентството – 64,9% от запитаните в изследването на Центъра по анализи и маркетинг му имат доверие.   На второ място е Българската православна църква с 52,2% доверие, на трето Армията – с 45,8%. На полицията вярват 38,4% от участниците в социологическата анкета.   Народното събрание обаче се ползва с доверието само на 27,4% от запитаните, докато 67% изразяват недоверие към парламентаристите.   Ако днес има избори ГЕРБ отново ще е първа политическа сила, но със само 3% пред БСП. Общо 70 на сто са готови, че ще отидат на изборите. ГЕРБ води с 25,9 на БСП, които събират 22,4 на сто. Гласовете за останалите политически сили намаляват – за ДПС намаляват сериозно, Обединените патриоти губят една трета от избирателите си, “Воля” се срива, не биха минали бариерата. РБ има леко подобрение, за малко биха минали бариерата. Но при тези малки стойности грешката е от порядъка на 1 процент и всъщност РБ са на ръба, обясни Павлов.   На първо място сред основните проблеми в страната – 66,9% от запитаните, поставят ниските доходи. За 41,6% това е безработицата, а за 39,5% – здравеопазването. Корупцията по високите етажи на властта се възприема като съществен проблем от 37,2% от участниците в допитването.   „Кой от министрите прави най-много гафове? Разбира се, тук безспорният победител е Валери Симеонов. На следващо място, но три пъти по-малко, хората са казали всички”, посочи Павлов.  ", "date": "2017.12.15", "title": "Народът дава оценка 3+ на правителството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376304-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B8-%D0%B7%D0%B0-%D0%BE%D1%82%D0%BD%D0%B5%D0%BC%D0%B0%D0%BD%D0%B5-%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D1%80%D0%B8%D0%B4%D0%BE%D0%B1%D0%B8%D1%82%D0%BE%D1%82%D0%BE-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE", "text": "Парламентът създаде Комисия за противодействие на корупцията и за отнемане на незаконно придобитото имущество, която ще контролира лицата, заемащи висши публични длъжности. Депутатите приеха на второ четене текстове от антикорупционния законопроект.     Предвижда се Комисията да е независим специализиран постоянно действащ държавен орган, който се състои от петима членове — председател, заместник-председател и трима други членове, които ще се избират от Народното събрание. Мандатът на Комисията ще е шест години. Дейността й се подпомага от администрация, която включва и териториалните й звена, които са със статут на дирекции.   За председател ще се избира български гражданин с високи професионални и нравствени качества, който има висше юридическо образование и най-малко 10 години юридически стаж. За заместник-председател ще се изисква висше юридическо или икономическо образование, степен «магистър» и най-малко 5 години стаж по специалността, а за членовете на Комисията — висше образование, степен «магистър» и най-малко 5 години професионален стаж.   Христиан Митев /»Обединени патриоти»/ коментира, че състав на Комисията от пет души е недостатъчен предвид отговорностите, които й се възлагат. Той посочи, че към момента и Комисията за отнемане на незаконно придобито имущество, и Комисията за предотвратяване и установяване на конфликт на интереси са в състав от петима членове и не би следвало новият орган, който ще бъде натоварен не само с отнемане на незаконно придобито имущество, но и с проверки на конфликт на интереси да има по-малък числен състав. Според патриотите най-добро решение е целият състав на комисията да се избира от Народното събрание.   Крум Зарков /»БСП за България»/ посочи, че този орган е трябвало да бъде изолиран от политиката, а не вкаран в нейния център. Органът е опорочен, коментира той. Зарков посочи, че нищо не е променено след 40 часа дебати в правната комисия, освен колко да е изискуемият стаж на заместник-председателя и членовете. Това ни кара да мислим, че знаете кои ще са тези хора, кажете ги, призова той.   Тома Биков /ГЕРБ/ припомни предложението на БСП председателят на новия антикорупционен орган да се избира от държавния глава и посочи, че президентската институция е висша форма на политика. Защо парламентът да избира — защото може да упражнява контрол законодателно, посочи Биков и попита кой в Президентството ще контролира един такъв орган. Президентът вече една година не може да назначи директор на пресцентъра си, нека го назначи, пък после ще му дадем и антикорупционния орган след промени в Конституцията, коментира Биков.   Лидерът на БСП Корнелия Нинова коментира, че управляващите от ГЕРБ и «Обединени патриоти» подкрепят законопроект, в който корупцията не е престъпление, а административно нарушение. По думите й това е пълна имитация на борба с корупцията, защото управляващото мнозинство ще избира хората, които ще го контролират. Това не е закон за противодействие, а за защита на корупцията, коментира тя.   Споровете започнаха още от заглавието — Законопроект за противодействие на корупцията и за отнемане на незаконно придобитото имущество.   Крум Зарков /»БСП за България»/ коментира, че в закона няма нищо за корупция, а там, където има нещо, е добавено като грим, като маскарад. Според него още в първите разпоредби е заложена абсолютната му неефективност.   Със законопроекта се уреждат мерките за противодействие на корупцията, условията и редът за отнемане в полза на държавата на незаконно придобито имущество, и статутът и функциите на новия антикорупционен орган. Дава се и дефиниция на корупция. Според разпоредбите, тя е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неследваща се материална или нематериална облага за себе си или за други лица.   В законопроекта изрично са изброени лицата, заемащи висши публични длъжности, които подлежат на контрол от новия антикорупционен орган. От «Обединени патриоти»   искаха контролът да обхваща всички лица, заемащи публични длъжности, но предложението не беше прието. Посочени са и мерките за противодействие на корупцията, сред които превантивна и оперативно-издирвателна дейност, деклариране на несъвместимост, деклариране на имуществото и интересите на лицата, заемащи висши публични длъжности, и свързаните с тях лица, осигуряване на публичен достъп и проверка на декларациите и на имущественото състояние, установяване на конфликт на интереси.  ", "date": "2017.12.15", "title": "Народното събрание създаде Комисия за противодействие на корупцията и за отнемане на незаконно придобитото имущество"}
{"url": "http://www.classa.bg/%D1%81%D0%B2%D1%8F%D1%82/item/376293-%D0%BA%D0%BE%D0%B9-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D1%81%D0%BB%D0%B5%D0%B4-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5", "text": "В момента дочитам книгата на бившия сътрудник на МИ5, “авторизиран” за написване на историята на своята организация (натракал 1000 страници!), та в края там има дълги разсъждения кой е главният враг. Банално се оказа, че това даже не са терористите, а обществените организации и религията, при това всяка. Същата идея неведнъж съм срещал у “атлантическите” мислетанкове и сега, например у планетарния лидер по промиване на детските мозъци UbiSoft излиза игра Far Cry 5, където вместо зомбита има християнски сектанти.     В книгата също мимоходом се споменава как британците изкоренили папските разсадници на територията и в социума на своя остров. Мимоходом, защото изглежда това наистина е сериозно и е по-добре да не се осветява пред публиката.   Много са интересни фактите за болшевиките в Лондон, методите на немското разузнаване от началото на века… изобщо, ако я преведат на руски, препоръчвам.   Защото аналогията на ситуацията в началото на миналото столетие със съвременното положение в света се проследява много ясно.   Връщайки се към “главния враг” – тази ненавист към религиите се базира в това число и на утилитарна причина – както неведнъж съм писал, че очевидна задача от първи порядък е деструктуризацията на всеки социум, който “той иска” да включи в своя контур, намъкването му върху своя структурен скелет”.    Затова наличието на големи обществени организации в държавата е привилегия изключително на първия свят, където тези “обществени организации” често се съвместяват с транснационалните компании и се подхранват от аборигените чрез системата на “международни” консултантски агенции или чрез кариерната стълба вътре, разбира се опираща се в нивото, зад което седят истинските стопани.   Какво структури са останали на планетата извън “първия свят”? Комунистическата партия на Китай, католическата църква, относително разпръснатите мюсюлмани и, колкото и забавно да звучи, ние имаме днес относително аморфната Единна Русия (2 млн. души!).   Вчера по новините видях интервю с новия генерален секретар на същата, беше достатъчно бодро. Мисля, че сега ще й направят реновация, аз във всеки случай бих направил, разбира се аналог на китайската компартия едва ли ще се получи, но други варианти сега няма.   При това си струва да се разбере, че на всяка(!) голяма Руска организация разбира се няма да й бъде лесно – ударът, който сега държи лидера ще бъде именно по нея.   Търговските и не обществените организации това също засяга – в сценариите на голям метеж и разделяне на страната, който се върти в главите на враговете – всички организирани групи вътре в страната, по-големи от няколкостотин човека, още повече притежаващи колкото и малки да са ресурси, могат да станат нови центрове на силата и на какво се базира тази организираност, не е чак толкова важно.  ", "date": "2017.12.15", "title": "Кой е следващият след терористите?"}
{"url": "http://www.classa.bg/%D1%81%D0%B2%D1%8F%D1%82/item/376294-%D1%82%D1%80%D1%8A%D0%BC%D0%BF-%D0%B2-%D0%BD%D0%B5%D0%B8%D0%B7%D0%B3%D0%BE%D0%B4%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F", "text": "Американският президент Доналд Тръмп се оказа вчера в неизгодна позиция заради поражението на републиканците в един дълбоко консервативен щат, което постави под съмнение законодателната му програма и повдигна нови въпроси за посоката на неговата партия, само година след невероятния му възход, коментира в четвъртък агенция ДПА.     Дъг Джоунс спечели място в Сената от Алабама, ставайки първия демократ в горната камара на Конгреса от този щат от четвърт век, след като кампанията на съперника му от Републиканската партия Рой Мор бе потопена от твърдения за сексуален тормоз и непристойно поведение, привлекли внимание в цялата страна.   По този начин мнозинството на републиканците в Сената намалява до само едно място - 51 гласа срещу 49 за групата на демократите - което създава допълнителна пречка за програмата на Тръмп в стремежа му да постигне някакъв значим законодателен успех след близо година на президентския пост.   Изборните резултати от Алабама също така правят още по-належащо за републиканците да прокарат своята радикална данъчна реформа, която в момента е в процес на договаряне и доизглаждане на последните детайли от нея.   Вчера Тръмп заяви, че “е много важно за страната” реформата да бъде гласувана възможно най-скоро с оглед важността на въпроса, и омаловажи срива на партията си в Сената.   Самите сенатори републиканци обаче ще се опитат да внесат текста за гласуване, преди Джоунс да е встъпил в длъжност - докато още могат да разчитат на гласа на своя съпартиец Лутър Стрейндж, който допреди вчерашните избори за попълване на едно място в Сената от Алабама временно представяше щата. Демократът Джоунс не може да встъпи в длъжност, докато американските изборни власти не удостоверят окончателно всички резултати от изборите, което ще стане по-късно през декември.   През последните месеци Тръмп на няколко пъти претърпя неуспех при прокарването на важни законопроекти, като най-широка известност придоби опитът да бъде отменена здравната реформа на предшественика му Барак Обама. Той обаче заяви, че според него в началото на новата година партията ще е в състояние да си осигури нужните гласове за преодоляване на ситуацията. Загубата на едно място в Сената обаче е допълнителна пречка за това, тъй като при предишните неуспешни опити за прокарване на политически мерки роля изиграха представители на самата Републиканска партия, гласували против тях.   Демократите представяха победата на Джоунс като отхвърляне на Тръмп и програмата му, а не като гласуване просто срещу Мор, срещу когото бяха отправени обвинения за сексуален тормоз над момичета в юношеска възраст преди десетилетия.   “(Във вторник) хората в Алабама се изказаха от името на милиони американци от цялата страна. Те дадоха гласа си, за да изпратят ясното и звучно послание, че отхвърляме посоката, в която Доналд Тръмп и Републиканската партия водят нашата страна”, каза Линда Санчес, член на Конгреса и представител на демократите от Калифорния. “И ако републиканците пренебрегнат това послание, това ще бъде на техен риск.”   Изборите в Алабама също така предвещават бъдещи предизвикателства пред Тръмп и републиканците с оглед на предстоящите през ноември догодина избори за нова долна камара на Конгреса на САЩ, Камарата на представителите, както и за подновяване на една трета от състава на Сената, отбелязва ДПА.   Макар републиканците да са смятани за фаворити за спечелване на мнозинство в Сената, победата на Джоунс може да доближи и демократите до мнозинството, заявяват политически анализатори.   “Този неуспех може да има сериозни последици за Републиканската партия”, казват Кайл Кондик и Джефри Скели от Вирджинския университет.   Екзитполовете сочат, че демократите са се представили силно сред категории избиратели като жените, младежите и малцинствата от други раси - от тези групи имаше особено активни противници на Тръмп.   Американският президент отдаде загубата на издигане на неподходящ кандидат, когото той не бе подкрепил на първичните избори въпреки препоръките на дългогодишния си съветник Стив Банън.   Тръмп обеща по-добро представяне на междинните избори през ноември догодина.   “През 2018 г. трябва да вкараме повече сенатори, повече конгресмени, които да са републиканци, и ако това стане, ще можете да видите още доста от това, което виждате в момента”, каза той, имайки предвид напредъка в осъществяването на програмата си в частта за данъците.   Според Кондик и Скели обаче загубата не може да бъде отдадена единствено на скандала около Мор за сексуален тормоз, при положение че републиканците имат огромна подкрепа в щата.   А след като Тръмп на два пъти подкрепи губещ кандидат в Алабама, влиянието му ще пострада, което означава, че ще става все по-малко вероятно съпартийците му републиканци да си сътрудничат с него.   “За президента Тръмп резултатите от изборите във вторник означават, че той на два пъти удари на камък в Алабама - първо на първичните избори, подкрепяйки временно назначения за сенатор Лутър Стрейндж, а после на същинските избори, подкрепяйки Мор - в един щат, където може би е трябвало да има точно толкова влияние, колкото и във всеки останал щат в страната”, казаха те.   “Това поставя под въпрос умението му да извежда кандидати на Републиканската партия до победа дори и на места, където е сравнително популярен. Това също трябва да тревожи републиканците, които сега гледат към междинните избори.”", "date": "2017.12.15", "title": "Тръмп в неизгодна позиция"}
{"url": "http://www.classa.bg/%D1%81%D0%B2%D1%8F%D1%82/item/376295-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%BF%D1%80%D0%BE%D0%BC%D0%B5%D0%BD%D1%8F-%D0%BC%D0%B0%D1%80%D1%88%D1%80%D1%83%D1%82%D0%B0", "text": "Турският вестник \"Хабертюрк\" публикува статия, озаглавена \"Турски поток сменя маршрута си\", в която се съобщава, че България все пак ще бъде включена в проекта \"Турски поток\".     Според информацията, цитирана от БНР, газопроводът ще смени маршрута си и ще влиза от Турция в България, а не в Гърция, както беше първоначално предвидено. Според автора на статията Олджай Айдилек, промяната била обсъдена в турското министерство на енергетиката.   От Турция руският газ щял влиза в България, а не в Гърция, и ще продължава за Румъния, Унгария и Австрия през територията на нашата страна. Според изданието за тези планове България е била уведомена на най-високо ниво и вече е започнала подготовка.   В материала се отбелязвал още, че капацитетът на тръбопровода е 31,5 млрд. куб. м. газ, от които до Европа ще могат да бъдат доставяни почти 16 млрд. куб. м. синьо гориво.   \"Хабертюрк\" допълва, че морският участък се строи с бързи темпове и за две от планираните тръби вече са положени общо почти 600 км. от подводния участък. Вестникът цитира желанието на Москва да заобиколи Украйна заради ежегодните газови кризи между двете страни.   Потърсени за коментар, от Министерството на енергетиката не потвърдиха, но и не отрекоха информацията на турския вестник, но заявиха, че министерството работи по всички проекти, които биха довели до диверсификация на трасетата на доставка на природен газ в унисон с европейските изисквания.", "date": "2017.12.15", "title": "\"Турски поток\" променя маршрута"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376287-%D1%82%D0%B5%D0%B7%D0%B8-%D0%BD%D0%B5-%D0%BF%D0%BB%D0%B0%D1%87%D0%B0%D1%82-%D0%BE%D1%82-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7", "text": "Папараци отново заловиха Матю Макконъхи по време на снимките на комедията \"Beach Bum\". Този път актьорът с шокиращ аутфит прекарва времето си с полуголи модели. Компанията пуши и пие алкохолни напитки на плажа в Маями, съобщава The Sun. 48-годишният      Матю беше облечен в риза с флорален орнамент, която се сливаше със същите къси панталони. Двете момичета с него избраха облеклото по-лесно, като просто премахнаха горната си част. Филмът \"The Beach Bum\" ще бъде издаден през 2018 година.      В него Матю ще играе ролята на бунтовника Мундуг, който предпочита да не обръща внимание на социалните норми и да живее на макс.  ", "date": "2017.12.15", "title": "Тези не плачат от секс тормоз!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376288-%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D0%B3%D0%BE%D0%BB%D0%B0-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-18", "text": "Николета Лозанова си е извоювала правото да бъде една от най-коментираните плеймейтки. Тя е рекламно лице на няколко бранда, но поддържа интереса към себе си основно с еротични предизвикателства в социалните мрежи.      В сянката ѝ обаче остава нейната по-голяма сестра Велина, която често е с Николета на екзотичните й пътешествия.      Така бе и през лятото, когато Велина, Николета и Николай Михайлов бяха заедно в турския курорт Белек, пише tialoto.bg.      И се оказва, че Велина също няма против да разкрива с какво я е дарила природата.      Николета и Велина пуснаха общ гол кадър от вана, но каката печели симпатиите и с още по-горещи кадри.", "date": "2017.12.15", "title": "Виждали ли сте гола сестрата на....18+"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376289-%D1%82%D0%BE%D0%B2%D0%B0-%D0%B5-%D0%BC%D0%B8%D1%81%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B2%D1%8F%D1%82-2017", "text": "Ирина Белчева грабва короната \"Мисис България Свят 2017\", след като сваля 60 килограма. В предаването на Милен Цветков тя признава, че искала да се хареса и да бъде в добро здраве, а и винаги е била уверена в успеха.      Белчева е на 33 години от София. Завършва \"Електроенергетика\" и има магистратура по \"Бизнес администрация\".      Работила е като електропроектант, а в продължение на десет години е главен експерт в Министерството на енергетиката. Белчева е щастливо омъжена и е майка на две деца.      Ирина Белчева тежала 108 килограма. Белчева признава, че натрупването на килограми се дължи на бременностите с двете деца, които са с малка разлика, както и на нездравословни хранителни навици, които имала. Преди седем-осем месеца започва диета и успява да свали 60 килограма. Решила да отслабне, за да се хареса на себе си и за да се радва на по-добро здраве.      След изпробване на различни диети тя смята, че всеки трябва да намери своя индивидуален хранителен режим. Тя обаче отсича, че отслабването е и въпрос на воля и лишения, като е важна и мотивацията.", "date": "2017.12.15", "title": "Това е \"Мисис България Свят 2017\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376290-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Днес, може да решите да промените радикално имиджа си и още от сутринта да планирате посещение на салон за красота. Новата прическа и модните дрехи, ще станат ваша \"визитка\", особено, ако се опитвате да започнете нова работа. Денят, не е добър за предприемане на сериозни стъпки по отношение на избраника ви. Нека всичко остане, такова каквото е. Не рискувайте, да любопитствате за чуждите бизнес дела, тогава със сигурност ще загубите нещо, което от дълго време изграждате. Днес не е добре, да се отдавате на мързел и иронично, да обсъждате кариерата си в кръга на колеги. Сътрудничеството с другите, ще ви донесе огромни резултати и печалби, които за вас, ще са много важни този месец. Трябва първо да изясните чувствата си и едва след това, да си правите заключения. Пътуванията и екстремните спортове, отложете за друг ден, днес се отдайте на умствен труд. Вечерта, може да имате неочаквано обаждане от приятел, който да ви съобщи добра новина. Днес, може да се сблъскате с много проблеми, свързани с всекидневния живот, дома и семейство. Ще чувствате, че всичко се е стоварило изведнъж на раменете ви. Но пък големи постижения очакват, тези ангажирани с изкуство, компютъри и търговия. Може да получите печалба, за която отдавна мечтаете. Днес, явната ви доминация във връзка с някой друг, може да доведе до разгорещени дебати. Препоръчително е, да се пазите от конфликти и вместо това, да се заемете с ремонти в дома. Повишената ви активност във въпроси свързани с работата ви, може да доведе до загуби. Най-добрият начин да забравите за проблемите е, почивка сред природата с близки хора. Този ден се свързва с бурни събития, които могат да се отразят неблагоприятно на здравето ви. Опитайте се, да не нервничите и не се преуморявайте, особено ако отидете на фитнес. На работното място, са възможни смущения, свързани с нови назначения. Бъдете внимателни. Днес няма да ви е лесно в общуването, не само с нови познати, но и с близки приятели. Вашето прекомерно желание за независимост, може да окаже плачевно влияние върху работния процес. В трудни моменти трябва да търсите алтернативен и оригинален подход. Денят е добър за процедури свързани със здравето. Днес, както в бизнеса, така и в личния живот, успеха ви ще зависи от вашата упоритост. При работа с хора ограничете раздразнителността и негодуванието си и реагирайте спокойно на критиките. Добре ще е, да прекарате повече време на чист въздух, както и да си направите профилактичен преглед.   Днес, всички промени в живота ви, ще бъдат само за ваше добро. Основното нещо е, да не се страхувате от тях и смело да се заемате с нови неща. Ако днес ви бъде предложена нова работа, дори не се колебайте. Възможно е да се срещнете с бивш възлюбен и това да ви причини объркване. Не забравяйте, че ако това е любов, той ще бъде винаги с вас. Днес, ще се проявите като любител на истината и демокрацията. Това поведение не е характерно за вас , но ще ви е все едно. Възможни са също, дебати в работата, спорове с началници и с любимия човек. Основното нещо е, да не се опитвате да решавате всички проблеми с агресия. Уединението и реалната оценка на това, което се случва, ще ви помогне. Днес може да прекарате деня с човек, който отдавна не е безразличен към вас. Ако не сте обвързани, имайте доверие в съдбата и не се отказвайте от любовта. Един добър ден за тези, които работят в областта на медицината, търговията и спорта. Вечерта е възможно влошаване на здравето, поради морално претоварване. Препоръчва се днес, да се стегнете и ефективно, да докажете себе си в очите на началниците. Пред вас, се очертава една нова и обещаваща позиция, за която отдавна мечтаете. Не пропускайте възможността, заради романтични емоции. Възможно е твърде много, да мислите и анализирате, а ще е добре повече да разчитате на интуицията си.", "date": "2017.12.15", "title": "Дневен хороскоп 15 декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376286-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B8%D1%82%D0%B5", "text": "Колко струва нощ с плеймейтка и къде ловят клиенти еротичните моделки в държавата? Оказва се, че компанията на момичетата с претенции за най-привлекателни форми в родината далеч не е толкова скъпа, колкото би могло да се очаква предвид „звездния\" им статут. Някои от тях се предлагат на цени, достъпни даже за обикновен тийнейджър, само дето предпочитат по-заможните клиенти, пише \"Уикенд\". „300 лева!      Толкова струва вече да си наемеш сравнително популярна кандидатка за Мис Плеймейт!\", разкриха пред „Уикенд\" отлично запознати източници. Огромната част от тези момичета са танцьорки и е най-лесно да ги намериш в нощните заведения. „Наемаш ги уж да ти танцуват, но е ясно, че танцът прераства в още нещо. Е, не всички, но 70% се съгласяват за екстри.    Някои се пазарят, искат повече пари – 500 или 700 лева, но повечето са твърдо на 300-400 лева\", твърдят изпробвали услугите на сексапилните дами. Колкото по-популярни са обаче, толкова е по-трудно е да се добереш до тях, а „коронованите\" даже връщали кандидати. Това си позволявала новата Мис Плеймейт – Нора Недкова, която спечели конкурса в края на ноември.    „На Никулден бяхме в един от най-елитните столични клубове и Нора пристигна в целия си блясък към 4 часа през нощта. Дотогава сигурно е вършала по другите заведения. Дойде с приятелка, която беше по-надута даже и от нея. И двете бяха облечени като жрици, а главите им бяха накичени с толкова екстеншъни, че се чудехме как ги държат изправени. Веднага извадиха цигарите, макар че в клуба пушенето е забранено, после се нацупиха на фотографите, че ги снимат, даже ги заплашиха със съд, ако не изтрият незабавно снимките\", разказват запознати.    Двете „дами\" се настанили на бара и веднага започнали да се оглеждат за баровци. След няколко минути към тях се приближил възрастен човек с бяла коса, който бил в клуба заедно с приятел на близки до своите години. Двамата също седели на бара и, преди да се насочат към Нора и придружителката й, били поканили още няколко млади дами да им правят компания.    Те обаче ги отрязали. За лош късмет Нора също не ги харесала. Още като чула предложението на възрастния господин, Мис Плеймейт се нацупила и обърнала глава на другата страна, давайки ясно да се разбере, че той хич не й допада.    Човекът се отдалечил, но след малко коронованата моделка получила покани от още няколко места. Накрая си харесала едно сепаре, в което се настанила заедно със своята дружка. Там мъжете били млади, здрави и очевидно платежоспособни. „Явно си има контингент и си го познава. Не иска да отиде при човек, от когото не знае какво да очаква\", смятат очевидци на случката. В същото време в съседно сепаре се вихрела друга плеймейтка – Деси Димитрова, известна още като Деса Фотосесията.    Тя била в клуба заедно с още три приятелки. Почти от вратата компанията получила покана от група мъже, окупирали сепарето, за което се изисквала минимална консумация от 800 лева. Момичетата се настанили удобно и веднага започнали да се натискат помежду си пред очите на своите кавалери. „Явно беше някакво шоу за клиентите.    Лесно е да си представиш какво е станало, когато са си тръгнали от клуба\", разказаха очевидци. Според тях, красавици от ранга на Фотосесията нямат особени претенции и са готови на всякакви изпълнения за 300 лева. За тях това било не само занаят, но и удоволствие. Танцьорката Дилена Димитрова, която преди две години в конкурса „Мис Плеймейт\" стана подгласничка на бившето гадже на Криско – Ася Капчикова, била със същата тарифа – 300 лева на сеанс. Цената, разбира се, е за частен танц, но имало и допълнителни екстри в случай, че клиентът ги желае. Разбира се, ако остане доволен, давал бакшиш. За разлика от нея, носителката на короната за 2015 г. – Ася, се имала за по-висока топка.    Твърди се, че взимала поне хилядарка. Напоследък обаче връщала клиенти. Водела се сериозно обвързана с гаджето си Живко и не било изключено да се откаже от занаята. Според запознати, Криско й бил шута именно след като научил, че се е продавала за пари.", "date": "2017.12.15", "title": "Цената на плеймейтките..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376291-%E2%80%9E%D0%B2%D0%BE%D0%B5%D0%B2%D0%BE%D0%B4%D0%B0%E2%80%9C-%D0%BF%D1%80%D0%BE%D1%81%D1%82%D0%BE-%D0%B3%D0%B8-%D0%BE%D1%81%D1%82%D0%B0%D0%B2%D0%B5%D1%82%D0%B5-%D0%BD%D0%B0-%D0%BC%D0%B8%D1%80%D0%B0-%D0%BE%D1%81%D1%82%D0%B0%D0%B2%D0%B5%D1%82%D0%B5-%D0%B3%D0%B8,-%D0%BF%D1%80%D0%B0%D0%B2%D0%B5%D1%82%D0%B5-%D0%BF%D0%BE%D1%80%D0%BD%D0%BE-%D0%B0%D0%BC%D0%B0-%D0%B8-%D1%82%D0%BE%D0%B2%D0%B0-%D0%BD%D0%B5-%D0%BC%D0%BE%D0%B6%D0%B5%D1%82%D0%B5", "text": "Филмът започва с надписи в стил „In a galaxy far far away“, само че с драматичен текст за турски зверства и кланета по учебния план за 2017/2018 година.   Още в самото начало разбираме, че ни очакват тежки минути. Това го разбираме от няколко съвършено нелепи сцени: 1.Румена е напъхана в корема на изкормен вълк от баща си. Никой не разбира защо. Според мен е тренд от Леонардо ди Каприо. Той в кон, ние във вълк.     2.Румена е малко момиче на 10 години. Като всяко българско момиче по време на османското робство, Румена е облечена в прилепнал панталон, къса, тясна блуза без ръкави и деколте, която се повдига, когато Румена се наведе.     Следват сцени на терор, пушек и мъгла. Румена се жени още на 10, защото турчин с мустак я желае. Сватбата е традиционна за българската кинематография – посърнали, неможещи да играят хора стоят около някакви паници в мълчание и пушек. Положението е арт.   Та, да го караме накратко – Румена пораства, плюят й в голия задник, тя става хайдутка с традиционно облекло за войвода – прилепнал панталон с висока талия, блуза без ръкави, кърпата на Джак Спароу. И разбира се, спирала за мигли от тези, традиционните, изковани от стааари спирални майстори от Осоговската планина.   В най-общ план: никой не може да играе. Никой от участниците мисля никога не е чувал за нещо, наречено актьорска игра. Или както се казваше в стария виц, вероятно братът на някой от участниците някога е виждал актьор да играе, но връзката е до там.   Операторската работа е ад. Ако операторът беше турчин, а аз българска девойка, щях да посветя живота си да освободя кинематографията от това операторско майсторство и неговите пророци.   Следва езикът. Езикът в този филм е несъществуващ. някаква ужасяваща смесица от селски диалект на пияни студенти, няколко неправилни ударения и изречения, произнесени като в централните новини. Всъщност всички играят като в Централните новини.   Имаше изнасилване, имаше цица, имаше мълчание и пулене. Както си трябва за български филм в най-добрите традиции. Езикът ми разкърти психиката, операторът ме смаза, актьорите ме отчаяха,   за бъдеще и ме захвърли в тъмните недра на депресията.    Накрая идва един от Assassin’s Creed и ликвидира всички. Щеше ми се да бе дошъл по-рано   Наистина се надявах, че ще видя Румена Войвода – една от великите жени на своето време. Вместо това видях нещо, което ме накара да стисна очи и да си поискам нещо от все сърце. Никой повече да не пипа нищо. Никой да не прави филм за никого в България. Никога. Ако иска, да направи филм за себе си. Може пък да има някой желание да го гледа. Но просто оставете хората да почиват в мир. Забравени, незабравими. Нека живеят във фантазиите, книгите и историята. Просто оставете ги на мира. Оставете ги, правете порно. Ама и това не можете.  ", "date": "2017.12.15", "title": "„Воевода“. Просто ги оставете на мира. Оставете ги, правете порно. Ама и това не можете."}
{"url": "http://www.classa.bg/%D1%81%D0%B2%D1%8F%D1%82/item/376292-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BA%D0%B0%D0%B7%D0%B0%D1%85", "text": "Преди два дни на сайта на президента на Руската Федерация ( ) бяха публикувани утвърдените от него ЗАДАЧИ пред електроенергийния отрасъл на страната.   Изключително компактно, мъдро, познавателно, образователно и поучително четиво.       За да не ви губя времето ще заостря вашето внимание единствено и само върху подточки: Г) ОБЕЗПЕЧАВАНЕ НА МОДЕРНИЗАЦИЯТА В АТОМНАТА ЕНЕРГЕТИКА;   Д) РАЗВИТИЕ НА ВЪЗОБНОВЯЕМИТЕ ИЗТОЧНИЦИ НА ЕНЕРГИЯ.   Забелязахте ли разликата? Продължаващото съществуване и влачене на ядрената мафия трябва да се О-БЕЗ-ПЕ-ЧИ, т.е. трябва отнякъде да се намерят ПА-РИ, да им се дадат, за да имитират “модернизация” и още неопределено дълго производство на смърт. Сами НЕ МОГАТ да се обезпечат!   Коренно различно, на 180° на обрано, стоят нещата по отношение на ВЕИ инсталациите. За тях въпросът за парично или каквото и да било друго обезпечаване не стои. Трябва да се строят и … КАЗАХ!   Пак ли нещо не е ясно?   Ако ви интересува от къде идват част от парите за ОБЕЗПЕЧАВАНЕТО вижте “ “.", "date": "2017.12.15", "title": "Владимир Путин: Казах!"}
