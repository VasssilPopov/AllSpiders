{"url": "http://www.classa.bg/%D1%81%D0%B2%D1%8F%D1%82/item/395620-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%BD%D0%B5-%D0%B5-%D0%BF%D0%BE%D0%B6%D0%B0%D1%80%D0%BD%D0%B0-%D0%B1%D1%80%D0%B8%D0%B3%D0%B0%D0%B4%D0%B0", "text": "Руският президент Владимир Путин, коментирайки ситуацията около иранското ядрено споразумение, заяви, че Русия не може да спаси всички като пожарна бригада. „Русия не е пожарна бригада, не можем да спасим всичко подред, което не зависи изцяло от нас. Изпълнихме задачата си и сме готови да продължим да играем същата положителна роля. Но това зависи не само от нас, то зависи от всички партньори, от всички играчи, включително от САЩ, и от европейските страни, и от Иран“, заяви Путин. Путин също отбеляза, че е казал на представителите на Техеран за нецелесъобразността на излизането от Съвместния и всеобхватен план за действие, тъй като в крайна сметка ще обвинят Иран за унищожаването на споразуменията, но не и САЩ.   Превод: В.Сергеев ", "date": "2019.05.17", "title": "Путин: Русия не е пожарна бригада"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395616-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BE%D0%B1%D1%89%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B5-%D0%BD%D0%B5%D1%81%D0%B5%D1%80%D0%B8%D0%BE%D0%B7%D0%BD%D0%BE", "text": "Европейският дневен ред вече е доста изместен, той не се движи само по оста „ляво-дясно“. В последните години евроскептичните партии засилиха влиянието си в своите общества. Към момента това е по-скоро на дневен ред. Кандидатите за председател на  Европейската комисия  обаче на големите европейски семейства сякаш не обръщат внимание на проблема. Това е мнението на политолога  Стойчо Стойчев , изказано в предаването „Светът е бизнес“ на  . „Много скоро след изборите кандидатите за председатели на Европейската комисия ще си дадат сметка за нагласите в Европейския парламент и може би ще преосмислят реториката си, за да се води дебат по съществените проблеми“, смята той. – Несериозно е, когато в част от държавите се поставя въпрос изобщо за  съществуването  на  Европейския съюз , на европейско ниво да се коментира  въвеждането  на  общоевропейска заплата  например.“ Политологът подчерта, че изборът за заместник на настоящия председател на Комисията  Жан-Клод Юнкер  ще се направи на базата на динамични дипломатически ходове и преговори, чрез които да се постигнат максимално устойчиви  компромисни решения  за всички държави. „За момента няма кандидат, които да постави ЕС равностойно на масата на преговори със САЩ, Китай или Русия“, категоричен е Стойчо Стойчев.", "date": "2019.05.17", "title": "Политолог: Предложението за общоевропейска заплата е несериозно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395617-%D1%81%D0%BE%D0%B2%D0%B0-%D1%85%D0%B0%D1%80%D0%B8%D1%81-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D1%81-%D0%B8%D0%B7%D1%80%D0%B0%D0%B2%D0%BD%D0%B5%D0%BD%D0%B8-%D0%BF%D0%BE%D0%B7%D0%B8%D1%86%D0%B8%D0%B8-%D0%B4%D0%B5%D1%81%D0%B5%D1%82-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B2%D0%BE%D1%82%D0%B0", "text": "Поради включените в избирателните списъци около 1 милион български граждани, пребиваващи в чужбина, декларираната избирателна активност се очаква да бъде около 40%   ГЕРБ води с 34,4%, \"БСП за България\" има 33,5%, сочат данните на проучването. На трето място стабилно стои ДПС с 13,7%. Следват \"Воля\" и 4,7%, ВМРО – БНД с 4,4%, Атака с 3,8% и Демократична България с 2,1%.  Най-голямо доверие сред политическите лидери има премиерът и председател на ГЕРБ Бойко Борисов - 32,6%, но недоверието в него е 58,1%. Следва го председателят на БСП Корнелия Нинова с 23,4% доверие.  Колко избиратели ще отидат до урните на 26 май? Това е загадката, от която зависят прогнозите за резултата от изборите за Европейски парламент у нас. В последното изследване малко над 47% от гласоподавателите заявяват, че със сигурност ще гласуват и са сигурни в своя избор. Да напомним, че социологическите изследвания отразяват мнението на реалните гласоподаватели в страната. Избирателните списъци включват и около 1 милион български граждани, пребиваващи в чужбина. Поради това така декларираната избирателна активност спрямо избирателните списъци ще бъде около 40%.  За хората, които анализират избирателните процеси отблизо, това ниво е изключително високо. На предишните избори за Европейски парламент в България гласуваха около 33% спрямо избирателните списъци. Най-вероятно и този път да се възпроизведе това равнище. Ако тази хипотеза се реализира, ще означава, че значителна част от деклариралите, че ще гласуват, няма да го направят. Възниква въпросът дали тази редукция на гласове ще бъде пропорционална на всички участници в изборите или някои партии ще бъдат „наказани“ в по-голяма степен от другите. Освен това, данните показват, че по-ниската избирателна активност ще облагодетелства партиите, при които наблюдаваме по-висока мобилизация на ядрата от твърди симпатизанти – БСП и ДПС. По-високата избирателна активност ще бъде по-благоприятна за партиите с по-голяма електорална периферия – в сегашния случай ГЕРБ и другите кандидати за преодоляване на изборната бариера.  Резултатите, които регистрирахме, показват паритет между двете водещи политически сили ГЕРБ и БСП. Минимален превес от 0,8% имат управляващите. Тази разлика е в рамките на допустимата статистическа грешка, така че въпросът за крайния победител продължава да бъде отворен.  Партията на Бойко Борисов залага на позитивна кампания, като се опитва да привлече общественото внимание с примери за добри резултати от своето управление. Основен аргумент, на който залага ГЕРБ, е принадлежността към водещата партия в Европейския парламент - Европейската Народна партия - и добрият интегритет към европейските институции. Успешното европредседателство, организирано от нашата страна, се изтъква като съществена заслуга. Кампанията на ГЕРБ кореспондира със споделяните очаквания от българските избиратели за защита на националните интереси в ЕС. Привличането на СДС и други десни формации се очертава като успешен ход, тъй като свързва идентичността на центристка формация като ГЕРБ с избирателите от дясното политическо пространство.  Основният опонент на управляващите и претендент за победа на изборите – БСП – залага на значението на предстоящия вот за развитието на обстановката вътре в страната. Изтъкват се организационните неуредици и корупцията като съпътстващи управлението и се представят като основен аргумент за належаща спешна смяна на изпълнителната власт. Противопоставянето на тезите на управляващите е изключително остро. Социалистите оставят отворен въпроса за линията, която ще следват е Европейския парламент – дали там ще работят в синхрон със системната партия от тяхното семейство или ще налагат други, по-консервативни възгледи и политики. Тази неопределеност представлява проблем както за част от актива на партията, така и за по-широки кръгове от привържениците й.  Според данните от изследването, третата партия със сигурно присъствие в следващия Европарламент е ДПС. Движението залага на добрата експертиза на своите кандидати и членството си в едно от големите семейства в Европейския парламент – Либералния Алианс. Проблем в кампанията на ДПС е отдалечеността на дискутираните теми от редовия им избирател. Все пак квотата от около 350 000 гласа, които Движението редовно постига на избори, и този път изглежда напълно постижима цел.  Партията на бизнесмена Веселин Марешки има реални шансове да заеме позицията на четвърта политическа сила. Явяването на тези избори на партиите от Обединени патриоти по отделно и противоборството между тях създаде тази възможност. Трябва да се отчете и масивната и агресивна кампания на партия „ВОЛЯ – българските родолюбци“, насочена срещу статуквото. Вероятно за повишаване на авторитета й роля ще изиграе и присъединяването на партията към политическото семейство на Марин Льо Пен.  На този етап от формáта Обединени патриоти се откроява кампанията на ВМРО. Това води до регистриране на по-висока готовност за подкрепа от избирателите. Войводите залагат на позиции по теми, които развиват от доста години и които добиха актуалност в момента: миграцията, ромската престъпност, македонския въпрос и др. Водачът на листата внася мажоритарен елемент, който допринася за разширяване на влиянието им. По същество ВМРО е третата партия заедно с ГЕРБ и ДПС, които залагат в кампанията си на определени успехи в развитието на страната. Отговорността, която носят за управлението в момента, ги прави и уязвими.  Партия АТАКА като че ли проявява известна нервност от възхода на партньора си, тъй като традиционно е била най-подкрепяната формация в този спектър. Хората на Волен Сидеров се включиха късно в предизборната надпревара, но направиха успешен ход със съставянето на листата си от млади хора, подбрани чрез публичен формат. Не бива да пропускаме и факта, че в миналото чрез силен финален спринт Волен Сидеров често е постигал дивиденти и е опровергавал предварителните прогнози.  Засега присъствието на НФСБ като че ли остава незабелязано от широката аудитория. Фокусирането върху личността на лидера на формацията на този етап не носи очаквания от тях електорален ефект.  За партиите от градската десница можем да кажем, че в тази кампания изгубиха стратегическо предимство. Те предварително изградиха такава конфигурация, че затръшнаха вратата на организацията, която е символ на обединението в техния сектор. Поради тази причина сега им се налага да убеждават симпатизантите си във вероятността да преодолеят изборната бариера, вместо да се налагат чрез предимствата на проевропейската си ориентация.  От останалите политически субекти трябва да отбележим кампанията на Коалиция за България – новата формула на АБВ. Доколко тя ще се наложи, ще видим в бъдеще. На тези избори съществува реална възможност част от гласоподавателите на левицата да изберат тази бюлетина по инерция от миналото. Това прави енигматичен изборния резултат на тази формация.  Кой ще спечели вота зависи от това, коя от сюжетни линии, заложени в кампаниите на двете водещи партии, ще надделее пред избирателите. Темата с имотите на властта не стихва. Оставката на земеделския министър ще даде нов импулс точно във финалната фаза на надпреварата. От резултатите виждаме, че значителна част от избирателите проявяват изострена чувствителност по имотния въпрос, като не са малко тези, които са склонни дори да променят избора си. Предизвиканите оставки играят ролята на буфер, но не успяват да възстановят доверието на част от периферния електорат на управляващата партия. От друга страна, управляващите изглеждат по-убедителни в твърденията си, че ще защитават по-добре националния интерес на България в новия Европейски парламент. Това е техният основен контрааргумент в опита им да опазят завоюваното в миналото доверие.  Виждаме също така, че нишата на патриотичните и дясно-центристките формации е значителна. Голямата раздробеност в този спектър на политическото пространство е проблем при консолидацията на нагласите.  Наличието на толкова мощни противопоставящи се течения прави политическата ситуация турболентна до степен на невъзможност да се направят твърди прогнози за изхода от предстоящите избори. Най-общо би могло да се дадат някакви интервали, в които могат да се вместят претендиращите за успех политически субекти. За ГЕРБ и БСП може да се каже, че ще спечелят между 5 и 7 места в Европейския парламент. ДПС най-вероятно ще се вмести в интервала между 3 и 5. А някоя от следните формации: ВОЛЯ, ВМРО, АТАКА, ДЕМОКРАТИЧНА БЪЛГАРИЯ и КОАЛИЦИЯ ЗА БЪЛГАРИЯ при определени условия би могла да достигне до 1 мандат.", "date": "2019.05.17", "title": "\"Сова Харис\": ГЕРБ и БСП с изравнени позиции десет дни преди евровота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395618-%D0%BF%D1%80%D0%BE%D1%84-%D0%BB%D1%8A%D1%87%D0%B5%D0%B7%D0%B0%D1%80-%D1%84%D0%B8%D0%BB%D0%B8%D0%BF%D0%BE%D0%B2-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%BE%D1%82%D0%B2%D0%BB%D0%B8%D1%87%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8", "text": "„Извънземни са отвлекли дядо от варненско село. Човекът дойде специално при мен да ми сподели за своето преживяване. Сякаш е сънувал, но реално се е случило.“ Това споделя пред столичен вестник проф. Лъчезар Филипов. Астрофизикът се е превърнал в единствен доверен човек и спасение за българи, срещали се с неидентифицирани летящи обекти и създания от други цивилизации.      “Трудно обяснимо е за хората това, което им се е случило. Мнозина са ми споделяли, че са имали контакт с извънземни, но ги е страх да споделят на висок глас за това, за да не им се присмиват и иронизират”, споделя още астрофизикът от БАН. “Страшно много данни има за извънземни обекти. Най-много са в Латинска Америка, както и в Италия. У нас, за съжаление, няма система за събиране на данни за контакт с НЛО. А такива има много, но хората се притесняват да споделят”, разказва още уфологът.", "date": "2019.05.17", "title": "Проф. Лъчезар Филипов: Извънземни отвличат българи!"}
{"url": "http://www.classa.bg/%D1%81%D0%B2%D1%8F%D1%82/item/395619-%D1%81-%D0%BA%D0%B0%D0%BA%D0%B2%D0%BE-%D1%81%D0%B0-%D0%BE%D0%BF%D0%B0%D1%81%D0%BD%D0%B8-%D0%B7%D0%B0-%D1%80%D1%83%D1%81%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81-300", "text": "Появиха се доказателства, че Съединените щати разполагат с руски зенитни ракети С-300. Публикуването на съответните сателитни снимки веднага предизвика спекулации, че защитата на Русия от въздушна атака е застрашена. Откъде Пентагонът е получил С-300 и какво означава това за сигурността на нашата страна? В мрежата се появи сателитна снимка на американския изпитателен полигон, където уж са разположени ракетите-носители и контролните превозни средства на съветската система за противовъздушна отбрана С-300ТП. Видът на зенитния комплекс се определя от характерната сянка на радарната кула, която се вижда ясно на показаните снимки. Това също прави възможно идентифицирането на командния пункт 30Н6, който е част от C-300. На снимката са показани две ракети-носители 5P85PT, монтирани на полуремаркета, както и управляващо превозно средство от командната станция. Снимката провокира силна реакция, тъй като досега евентуалното наличие на комплексите С-300 в Съединените щати нямаше недвусмислени доказателства. Вече не са секретни С-300 „Фаворит” е семейство от съветски, а след това руски, противовъздушни ракетни системи за далечна въздушна отбрана. Развитието на С-300 започва в СССР през 1969 г., а през 1975 г. на въоръжение е приет първият комплекс. Първоначално С-300 се произвеждаше в три версии едновременно: S-300Ф („военноморски“), S-300В („военни“) и S-300П („противовъздушна отбрана на страната“), което позволи значително да се унифицират зенитно-ракетните комплекси, използвани в различните родове войски и радикално да се съкрати общата стойност на разработката Отличителна черта на серията П е нейната независимост от външни системи за радарно наблюдение, предупреждение и определяне на целта, тъй като нейната работа е изолирана от тези средства. Резултатът е първият производствен комплекс S-300ПТ, в който с един единствен радар могат да работят до 12 ракети-носители. Освен това е осигурена лесна интеграция на комплекса С-300ПТ в батареи от всякакъв състав, местоположения на елементи, брой ПП и техните модификации, включително въвеждането на други системи за ПВО в единна система за контрол, откриване и унищожаване на цели. Всичко това рязко повишава цялостната стабилност на системата за противовъздушна отбрана и позволява „колективен” режим на работа по откритите цели. Комплексът С-300ПТ, който най-вероятно е изобразен на сателитна снимка, принадлежи към първото поколение на системата за противовъздушна отбрана, чието производство стартира през 1975 година. Към днешна дата първоначалната модификация на S-300 вече е претърпяла редица подобрения, които са въплътени в по-сложните и мощни системи С-300ПС (1983), С-300ПМ (1989) и С-300ПМУ (1993). Последният от тези варианти (С-300ПМУ) е експортна версия на противоракетната система С-300 и се използва при доставката на системи за противовъздушна отбрана в трети страни. Още през 1996 г. Гърция (член на НАТО) получи два дивизиона С-300ПМУ. Първоначално доставката на тези комплекси е предназначена за извънблоковия Кипър, но по-късно, поради търкания с Турция, в съгласие с Русия, кипърските комплекси С-300ПМУ са разположени на гръцкия остров Крит. В допълнение, днес Южна Корея, които също са обвързани с САЩ, произвеждат своя версия на C-300, изменена според стандартите на НАТО, наречена „Чолмай-2”. В момента основният клиент и производител на корейския „вариант” на С-300 е „Самсунг-Талес”, обединената компания на корейския концерн „Самсунг Електроникс” и френската компания „Талес” която произвежда оръжия. Откъде са се взели комплексите С-300 в САЩ? Произходът на С-300, открит САЩ, все още не е известен. Украйна е най-вероятният източник на снабдяване: дори през 2016 г тя все още притежава около 250 стари ракети C-300П/ПС. В същото време Украйна просто няма възможност да поддържа всички налични системи за противовъздушна отбрана в добро състояние: от 2004–2012 г. Киев едва успява да извърши основен ремонт едва на шест комплекта С-300ПТ. В допълнение, в едно от основните военни издания на Украйна през 2013 г., беше съобщено, че около сто и петдесет ракети-носители за комплекси C-300П / ПС са били премахнати от експлоатация и прехвърлени в базите за „дългосрочно съхранение“. В украински условия това всъщност означава бавно ръждясване и смърт на системата за противовъздушна отбрана. Не е изключено, че именно такива ракети и радари са прехвърлени от Украйна на американските военни: Пентагонът обикновено използва стилизирани или реални системи за противовъздушна отбрана от руския тип за своите авиационни учения. Въпреки това, с изключение на Украйна, останалите комплекси С-300 от първите модификации в различни степени на запазване към средата на 2010-та са достъпни и за други американски съюзници. По-специално на Хърватия, Словакия и България. Освен това през 90-те години на миналия век Съединените щати получиха демонтирани ракети-носители и радар С-300П от Беларус, които впоследствие бяха демонтирани и проучени от американски експерти. По този начин няма нищо тайнствено или смъртоносно, произтичащо от откриването на ракетите-носители С-300 в американския полигон. Комплексът от 70-те години вече е известен в детайли на специалистите от Пентагона, а специфичните звена на руската система „свои-чужди” не са били доставяни от Русия на трети страни. Очевидно е, че американските военни са използвали зенитно-ракетния комплекс С-300 от съветската епоха, открит на полигона, за да обучи пилотите си. За Русия този факт има само познавателен интерес: страната ни вече извежда от експлоатация този тип система за противовъздушна отбрана и все по-широко използва съвременния комплекс C-400. Досега САЩ нямат достъп до този комплекс - и най-вероятно няма и да получат. Дори и ако Турция получи С-400 по договор с Русия, Пентагонът ще може да се запознае с неговата орязана версия за износ. Така че това не е сензация. Щитът на ПВО над Русия няма „пукнатини” или „тайни входове”.   Превод: В.Сергеев ", "date": "2019.05.17", "title": "С какво са опасни за Русия американските С-300?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395611-%D1%80%D0%B0%D0%B4%D0%B8-%D0%BF%D0%B0%D0%B2%D1%87%D0%BE-2019-%D0%B0%D0%BD%D1%82%D0%BE%D0%B2-%D0%B8-%D0%BF%D1%80%D0%BE%D0%BF%D1%83%D1%81%D0%BA%D0%B8%D1%82%D0%B5-%D0%BD%D0%B0-%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0", "text": "Гледайки снимката с надписа \"Ради Павчо 2019 Антов\", издраскан на стена в пещера  , няма как да не се замислиш за еволюцията. И най-вече за нейните  съмнителни у спехи. Все пак говорим за място, на което историята на човечеството е \"жива\". Място, в което са запазени рисунки, най-старите от които  са  правени преди 7000 години. Доказателство за развитието на  homo sapiens,  разумният човек! Че 7000 години са нищо от гледна точка на еволюцията е факт, ама бива ли все още да има подобни прояви като на Радо, Павчо и (евентуално) Антов? Човешкото е тук, разумното го няма. Представете си, че човечеството вземе да оцелее смутните времена, в които живеем, и които също поставят \"разумната\" част под въпрос. Че не покрием планетата с ядрени гъбки, не ни изтреби отгледан в тайна лаборатория палав вирус, а планетата ни прости всички гаври с нея и не ни заличи с катаклизми, пред които случващото се в \"2012\" на Роланд Емерих да изглежда като спокойна следобедна разходка в Борисовата.   Представете си, че след още няколко хиляди години група човешки същества, вероятно наблъскани с повече чипове, отколкото се държат на склад в завод на Apple, попаднат на Магурата и на уникалното проявление на вандалското разбиране за изкуство. Каква ще бъде реакцията им? Какви ще бъдат изводите им за лето 2019-о след Хр. и за предшествениците им, обитавали тези земи? Докато \"художниците\" преди няколко хилядолетия са рисували по стените на пещерата най-вече разбираеми сцени - на хора, животни, лов и пр., творчеството на  homo sapiens  през 2019 г. сл.Хр. остава същинска загадка. Кой казва, че писмеността ни е помогнала да се разбираме по-добре? Абсурд. Дори сега въпросите около мистериозното послание в пещерата трудно могат да получат отговор, колко ли трудно ще е е това след няколко века... Кои са Ради и Павчо? Какво са Ради и Павчо? Някой от тях ли е с фамилията Антов или това е трети човек? Да не би да са рапъри? Защо фамилното име е написано след годината? Забравили са го и са допълнили в последния момент, или той (ако е трети човек) сам е решил да впише името си, обиден, че е пренебрегнат? А защо изобщо е надраскан надписа? Бунт срещу авторитетите? Бунт срещу логиката? Бунт срещу добрия вкус? Бунт срещу образователната система? Той поне е явен. Можи би Радо, Павчо и (евентуално) Антов просто са искали да бъдат запомнени от бъдещите поколения. Това повдига най-важният от всички въпроси - на кого му пука, че през 2019 г. са били на това място? За радост, драсканиците вече са заличени. Повърхностни били, лесни за изтриване. Язък за труда на онези смели homo sapiens! Единственото, което стореното от тях им оставя, е презрение в различни дози (в зависимост от това колко може да ви възмути подобна проява). Презрение заради вандалския акт, липсата на възпитание и култура, и дори на прашинка съобразителност.  И на завършен втори клас – една запетая поне да имаше! Една! И без култура може да се влезе в Магура, очевидно е. Ама какво да се направи? Вариант е туристите да бъдат подлагани на IQ тестове на входа на пещерата (и други подобни обекти), преди да бъдат допуснати до нея, но в наши дни все ще се намери някой, който да се почувства дискриминиран. А и интелектуалните липси не означават задължително, че ще тръгнеш да си драскаш името наляво-надясно. Изисква се да си особен тип човек. Да знаеш, че най-вероятно историята ще те забрави поради липсата на какъвто и да е смисъл да те помни, но все пак да искаш да оставиш знак. Да се знае, че си съществувал. Да се почувстваш с малко по-значим. Дали ще ръчкаш по Колизеума или пирамидите в опит да си оставиш името там, дали ще надраскаш някъде името на любимия отбор, или ще съсипеш стената на културен обект - все е тая. \"Вижте ме! Тук съм! Това мога, това правя! Да не ме забравите!\" Видяхме ви. За съжаление, не сте единствени. Но утре-вдругиден ще ви забравим.", "date": "2019.05.17", "title": "РАДИ ПАВЧО 2019 АНТОВ и пропуските на еволюцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395612-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%BF%D0%BE%D0%BB%D0%B7%D0%B2%D0%B0-%D0%B2%D1%8A%D0%B3%D0%BB%D0%B8%D1%89%D0%BD%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%B8-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-60-%D0%B3%D0%BE%D0%B4%D0%B8%D0%BD%D0%B8", "text": "Реализацията на проекта за интерконектор между България и Гърция ще даде реална възможност за диверсификация на доставките на природен газ в страната. Това коментира министърът на енергетиката Теменужка Петкова по време на осмата регионална енергийна конференция. Действията по изграждането на конектора се очаква да започнат следващата седмица, а завършването му да е факт през 2020 г. 1/3 от природния газ за страната ще идва през интерконектора. На конференцията стана ясно и че България ще продължи да разчита на въглищни централи за производство на енергия поне през следващите 60 години. Петкова посочи, че като член на Европейския съюз България следва политиката на ЕС и има желание да върви към декарбонизирана икономика, но този преход ще стане спрямо енергийните ресурси на страната. През следващите няколко десетилетия ще продължим да използваме въглищния ресурс от Маришкия басейн. През последните 10 години бизнесът е инвестирал над 1 милиард лева за модернизация на въглищните централи в страната, обясни Петкова.  ", "date": "2019.05.17", "title": "България ще продължи да ползва въглищни централи през следващите 60 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395613-%D0%BD%D0%BE%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D1%89%D0%B5-%D0%B8%D0%BC%D0%B0-%D1%81%D0%B0%D0%BC%D0%BE-%D0%B0%D0%BA%D0%BE-%D0%B1%D1%81%D0%BF-%D0%BF%D0%BE%D0%B1%D0%B5%D0%B4%D0%B8-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "„Изборите на 26 май са историческият ни шанс да започнем спасяването на България - всички заедно можем да го направим, млади или стари, хора, привързани към страната ни\". Това заяви кандидатът за евродепутат от листата на „БСП за България\" Иво Христов в препълнената зала на Художествената галерия във Велинград. По думите му предстоящите избори имат два залога - единият е европейският и всички имаме интерес да съхраним Европейския съюз, защото той осигурява мир и стабилност в Европа. Той подчерта, че вторият залог е да съхраним българската демокрация. „Ние я имаме за даденост, могат да ни лъжат и ограбват всеки ден и да ни убеждават, че всичко е наред, но никой не протестира. Всички медии гърмяха за „Апартаментгейт\", но никой не излезе да потърси отговорност. В същото време французите още не са се прибрали от площадите\", обърна внимание Иво Христов.  \"Истината е, че едни общини получават много средства, а други са дискриминирани. 2 милиона българи живеят извън границите на България, защото бяха изгонени. Длъжни сме да направим този последен опит да спасим страната ни\", категоричен бе кандидатът за евродепутат. Според него надежда има и мобилизираният вот може да попречи на манипулациите. \"Нова ситуация в България ще има само ако БСП победи на изборите на 26 май\", заключи Иво Христов. Той участва и в честванията на 143-та годишнина от Априлската епопея в Батак, където бяха поднесени венци и цветя в храм „Св. Неделя\" и бе проведена тържествена заря-проверка.", "date": "2019.05.17", "title": "Нова политическа ситуация ще има само ако БСП победи на изборите"}
{"url": "http://www.classa.bg/%D1%81%D0%B2%D1%8F%D1%82/item/395614-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D1%80%D1%8F%D0%B7%D0%B0-%D1%81%D0%B0%D1%89-%D0%B7%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%BD%D0%B5-%D1%81%D0%BC%D0%B5-%D0%BA%D0%BE%D0%BB%D0%BE%D0%BD%D0%B8%D1%8F-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Американският газ не е екологичен и е по-скъп Германия отхвърля изявление от САЩ за природния газ, допълвайки, че не е колонията на Вашингтон. Изявлението на германските депутати идва след като американските сенатори Тед Круз и Жаина Шахин представиха законодателство за налагане на санкции на европейски компании, участващи в полагането на дълбоководни тръбопроводи за руски енергийни проекти, като специално внимание е отделено на “Северен поток 2”, съобщава “Спутник”, цитиран от Нюз.бг Клаус Ернст, председател на комисията по икономическите въпроси и енергетиката на Бундестага, заяви, че санкциите на САЩ срещу руски и германски компании са неприемливи. Няколко часа по-рано германският канцлер Ангела Меркел коментира, че новата Газова директива на ЕС няма да бъде в състояние да спре изграждането, съобщава NSN. “Новата газова директива дава на ЕК повече възможности за протести. Това обаче няма да попречи на проекта”, обясни тя. “Сегашните действия на американския посланик в Германия са просто неприемливи, изглежда така, сякаш сме колония на САЩ”, обяснява той, добавяйки, че Вашингтон иска да продава газ на Европа, така че се опитва да отмъсти за сътрудничеството между Русия и ЕС. Той също така подчерта, че има не само икономически, но и екологични проблеми с американския втечнен газ – LNG. “Първият проблем е втечненият газ. В Германия се дискутира дали фракингът е приемлив като метод за производство на газ в САЩ. Руският газ е по-изгоден за нас от втечнения газ поради екологични съображения. Второ, американският газ не е конкурентен по отношение на цената в сравнение с руския газ”, допълва депутатът. Посланикът на САЩ в Германия Ричард Гренел преди това писа писмо до група корпорации, участващи в “Северен поток 2”, заплашвайки ги със санкции, ако продължат да участват в проекта, позовавайки се на американски закон от 2017 г. – Закона за противодействие на противници на САЩ със санкции. “Северен поток 2”, проект за 11 млрд. долара за енергийна инфраструктура, който ще бъде завършен в края на следващата година, е съвместно предприятие на руския “Газпром” и пет западноевропейски енергийни компании – австрийската OMV, германската Uniper и Wintershall, френската Engie и англо-холандската Shell. Миналата семица Австрия подкрепя изграждането на газопровода “Северен поток-2”, по думите на министърът на икономиката Маргарет Шрамбок. Виена подкрепя проекта, за да бъдат подсигурени дългосрочните енергийни доставки за Европа. Австрия също така подкрепя и други канали за транспортиране на синьо гориво, включително доставката на втечнен природен газ (LNG) от САЩ. Държавният секретар на САЩ Майк Помпео внезапно отмени посещението си в Германия на 8 май, часове преди да пристигне в Берлин. По време на посещението си в Германия, Помпео се очакваше да повдигне въпроса за газопровода. САЩ многократно изразиха възражения срещу “Северен поток 2”, изтъквайки, че строителството му е средство за натиск от страна на Москва към ЕС.  ", "date": "2019.05.17", "title": "Германия сряза САЩ за природния газ: Не сме колония на Вашингтон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395615-75-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BA%D0%B2%D0%BE%D1%82%D0%B0-%D0%B8-%D0%B5%D0%B4%D0%BD%D0%B0-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%BA%D0%B0", "text": "Корнелия Нинова прояви особен талант и постигна висоти в това да разбие ядрото на БСП, да го разедени и дезориентира. В стремежа си „да обнови“ партията, тя я разрови и започна еднолично да я подменя. Иска нещо, но постига нищо. Няма спор, че БСП трябва да се превърне в модерна партия, да се еманципира от комунистическия архаизъм и да тръгне по съвременен път. Световната конюнктура е изключително подходяща за възход в политическия маркетинг на БСП.  Ексцесията на неолиберализма и появата на консервативни вълни за нов по-достоен свят, обърнат към запазване на националните и семейни ценности, осъзнаването на глобализацията като задънена мрежа на хегемонизма, възникването на многополюсен модел създават изключително подходяща среда за събуждане на електоралния потенциал на БСП. Но ръководството на тази партия не е подготвено да напусне дребното политическо интригантство и да създаде една грамотна маса от избиратели . То не е готово да прибавя съмишленици, да защитава каузи, да буди политическа енергия и ентусиазъм.  Нинова счита, че е неотразимо различна в действията си, че шокира всички с ходовете си, но всъщност много активно нищоправи в БСП . С доминиране на гражданска квота в листите не се укрепва партия. А самият факт, че козовете, които Нинова изважда от джоба си, са основно гражданска квота, говори за личната й оценка за състоянието на партийния капацитет. Да мобилизираш цялата партия да се бори срещу петия в листата по време на кампанията, това е, меко казано, неприлично. Избирателите на БСП със сигурност мислят различни неща за Станишев. Предвид продължителния му престой начело на партията много хора са уморени от политическия му профил. Но независимо от всичко това Станишев е човекът от България, който заема най-висока позиция в европейския политически елит. Вместо да общува с него (да общува, не да го харесва!), Корнелия се посвети на това да води кампания срещу него. И войната не е заради някакво си „уволнение“ в миналото. Или може би Корнелия е забравила, че е имала и „назначение“?! Войната е защото Станишев е твърде различен от нея. Той е рафиниран и напълно интегриран в европейския политически разговор.  .  Едно е да не си съгласна с Истанбулската конвенция, друго е да разчистваш хората на Станишев до крак, заменяйки ги с каквото и да е, хванато от гората, но притежаващо най-важното качество – да е достатъчно тъпинко, че да не смущава ръководителката. Забавно и едновременно отчайващо е да се наблюдава как тази нелепа гонка на личностна основа се представя като битката на консервативното ляво срещу глобалния либерализъм (в лицето на Станишев). Корнелия няма нито стратегия, нито политическа философия, нито знания за световните процеси. Има антипатии. Хитростта на реформаторката Корнелия Нинова стигна дотам, че да предизвика преподреждане на листата. Двете лобита, това на Корнелия и това на Станишев, се сблъскаха и заедно родиха гафа „Цветелинка“, която не знае кой е финансовият министър в България, чийто политически представител ще става, нито пък във Великобритания, където парадоксално, но работи в тази сфера. „Покачените на пиедестала“ винаги се стремят да получат една фасадна демокрация, която задкулисно да контролират. Само че Корнелия се провали, не успя да проконтролира напълно вота в Националния съвет. Затова и появата на третата в листата на БСП отстрани изглежда хем налудно, хем резонно.  Няма как да не се стигне до поредния гаф, след като стратегията на Нинова е дребноинтригантска. Така БСП ще изпрати в Европарламента 75% гражданска квота и една соросоидка, която тепърва ще репетира пред огледалото имената на европейските знакови политици. Корнелия разчита на малограмотността на възрастния електорат на БСП.  Ако хората знаеха повече за машинациите й, щяха да я бламират на самите избори като просто не гласуват . Комичните изпълнения в БСП никога не свършват, защото партията е приемник на една от най-лошите черти на комунистическия режим, а именно връзкарството . Единствените млади хора, които се присъединяват към тази партия, са синове и дъщери на партийни функционери. Затова партията продължава да води много активен задгробен живот, който Корнелия се опитва да маскира с демонстрация на странни младежи, които непрекъснато прибавя около себе си на преден план. Но предния план и камуфлажа, подобно на потьомкините села по маршрута на Екатерина II, не са цялата истина за състоянието на нещата. Корнелия така и не понечи да изработи стратегия за БСП – накъде върви тази партия, какъв е нейният профил, какви са избирателите, какво мислят. Соросоиди ли са, автомобилни състезатели ли са, бивши номенклатурчици ли са, що са? „Визия за България“ дори не искам да я коментирам. Банален документ, писан на парче от хора, пишещи партийни документи. Многократните демонстрации на напълно противоположни политически тези показват, че Корнелия е политически неподготвена, както и това, че не ползва (тъй като тя „знае всичко“) съветите на никакви експерти около себе си. „Интелектуалните“ капацитети като Драго Стойнев, Атанас Зафиров и други подобни довършват задръстването. Ръководителката на БСП хем счита Тачър за образец, хем говори за социалистически идеи. Хем на моменти подкрепя Орбан за национално отговорната му политика, хем поставя класическа соросоидка в листата на БСП. Хем е другарка-социалистка, хем е за Кьовеши, която гони другарите й социалисти в Румъния. Хем е срещу джендъризма, хем слага хора от „Милениум“ на избираема позиция. Дали „Милениум“ са срещу джендъризма? Или са me too? Корнелия не знае. Не иска и да знае. Тя разчита на бутафорен политически пиар – да избере две-три по-известни лица за изборите и толкова. Политическите възгледи на Корнелия функционират задоволително.  Но хората от БСП-то не са много взискателни към лидерите си. Те считат, че партията ще преживее всеки един лидер, заедно с неговите големи грешки . Заради номерата на Корнелия гарнитурата в листата се оказа основното ястие . Затова БСП ще продължи да загива, тъй като елитът на партията ще прави тъкмо обратното на разбиранията на електората.  Това е елит, печално манипулиран рефлексивно отвън и в същото време неспособен да осъзнае бързите трансформации в политическата действителност на света. Едно е да рекетираш ГЕРБ (ще вдигаме въпроса, докато не ни платите!), както беше по времето на скандала с ЧЕЗ, друго е да следиш отношенията между великите сили и да внимаваш как ще се отрази сблъсъкът им на националния ни терен. А съвсем трето е, да имаш смелост да защитиш националния интерес . Мълчаливото съгласие с безумствата на Корнелия минава червената линия на партийното възпитание.  Първо ръководителката обяви война на старчоците в БСП, после започна чистка на кръговете около Станишев и Миков, и след това подреди около себе си неориентирани същества, цялата несъстоятелност на партийната флора и фауна. Плюс, разбира се, някои вечни фигури, без които Бюрото не може да функционира и да дирижира партийните потоци, интриги и пленуми…  С листата и кампанията, която води, Корнелия демонстрира, че е брутална по отношение на БСП. Никой не жъне, преди да е посял каквото и да било. Не може да рушиш и да очакваш почести. БСП не е лидерска партия и трябва да имаш качества, за да общуваш и организираш партийния живот. Корнелия е недоверчива, импулсивна, хаотична, рязка, отмъстителна и лишена от стратегическо мислене. Третата в листата (плод на демокрацията в Националния съвет) показва, че политическата подготовка на гласуващите е сведена до ангажиране в лобита, а не е реално политическо знание. Ако се чудите коя е последната голяма лъжа в българската политическа действителност, то това е, че БСП набира някаква електорална сила.  Откакто ГЕРБ обявиха, че ще изграждат газопровод, продължение на „Турски поток“, започнаха техните проблеми. Заявката за АЕЦ „Белене“ също поражда притеснения у „началниците“.  Бойко е подложен на дяволски натиск от страна на външните фактори,  които са готови да постелят пътека на Корнелия, за да стигне до премиерското кресло. По принцип дори прекъсването на намеренията за тези проекти при предсрочни избори и смяна на правителствата е достатъчен успех за хегемониалните интереси. Отлагането на едно решение е предпоставка за неслучване. Най-големият парадокс в цялата политическа ситуация е, че електоратът на БСП е традиционно настроен приятелски към руската държава. И той ще гласува в предвидената схема, за да разклати ГЕРБ, с което да провали въпросните инфраструктурни проекти. Гениално е да употребиш енергията на враговете си за свои цели! На тези и на следващите избори БСП ще бъде употребена срещу ГЕРБ, за да бъдат преустановени намеренията на България за „Турски поток“ и АЕЦ „Белене“. Не си мислете, че Корнелия, ако дойде на власт, ще задвижи тези проекти! Ще се направи опит тя бъде инсталирана във властта, но ако тя посегне към проектите, моментално ще й се стовари тежка политическа криза на главата. И така правителствата ще се сменят, за да не им остане дъх да предприемат каквото и да било. Тази технология работи в държави, където няма здрав политически разум. Орбан и Меркел устояха. Претърпяха лични и партийни загуби, но защитиха националния интерес. Ние не можем. Имаме сили за соросоиди в листата, за дребни мошеничества, за политическо разкешване, да наредим любовниците си по листите и пр. Но нямаме сили за национална доктрина. Ще свалим Борисов, после ще свалим и Нинова, но инфраструктурни проекти няма да направим. През 1936 г. Рузвелт казва, че неговото поколение американци има среща със съдбата. Ние, българите, непрекъснато имаме среща със съдбата по време на всички политически избори. Така и не разбрахме, че не ние избираме, а нас ни избират в една или друга схема. Подреждат ни като пионки под смешните лозунги и клишета. Използват лявото и дясното, центристкото и крайното, използват дори патриотичното… за геополитически цели, които нямат нищо общо с националните ни интереси.  Не е Нинова тази, която ще събори ГЕРБ. Ако се наложи, ще й го съборят, пък тя ще даде пресконференция, че е спечелила изборите.  Но не бива да забравяме, че при технологиите с човешки фактор не всичко зависи от главния наредител. Понякога нещата не се получават. Или се променят в движение. Тинята е погълнала мнозина без да се сгъсти. И времето на Корнелия ще отмине. Ще дойде друг на нейно място. Но тя няма да е направила партията по-грамотна, няма да е създала смисъл и стратегия, защото е фокусирана върху къси комбинации и евтини цели. Аман от пилоти и състезатели, от хора, които нямат представа какво е политиката! Политиката е професия. Корнелия е инициатор на вкарването на множество безпомощни същества в политиката. Заради неосъзнатото си усещане, че така тя доминира в ситуацията. Или младоци, или неопитни. Или и двете.  Забележете, че при хората, които Корнелия пробутва, интелигентността в никакъв случай не е най-важното качество. По-важна е неопитността. За да може Нинова да е кукловодителката. Само че добрата политика е екипно занимание. Добрата политика не е поредица от хрумки на самостоятелно веселяща се ръководителка . Да си кажем истината.  Корнелия паразитира върху споен от миналото (а не от нейните качества) електорат, и това й дава огромно предимство за грешки, каквото ГЕРБ не притежава . И вместо да доизгражда този електорат, тя неграмотно го руши. Както казва американският мислител Емерсън:  „В безразсъдството има надежда, в посредствеността – никаква“.    ", "date": "2019.05.17", "title": "75% гражданска квота и една соросоидка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395610-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D1%80%D0%B0%D0%B4%D1%83%D0%BB%D0%BE%D0%B2-%D0%BF%D0%BE%D0%B6%D0%B0%D1%80%D1%8A%D1%82-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D1%83%D0%B3%D0%B0%D1%81%D0%B5%D0%BD", "text": "Това, което се говори, че извън страната годишно изтичат по 2-3 млрд. годишно, тези пари не изтичат по канализацията или по интерконекторна тръба, а изтичат през банковата система Въпросът е защо чак сега и защо в този обем се иска такава справка от главния прокурор? Защо става дума само за политици и за хора на висши държавни длъжности? При една елементарна проверка ще излезе, че има такава информация, но тя не е била предадена по надлежния ред, а това е престъпление. Това е въпрос на политическа целесъобразност. Дали обаче ДАНС трябва да бъде само адресат на подобно искане от главния прокурор, защото част от финансовото разузнаване е в ДАНС, част е в Министерството на финансите. Би трябвало подобно искане да бъде излъчено и спрямо Държавна агенция \"Разузнаване\" и спрямо НАП. Така експертът по национална сигурност проф. Николай Радулов, който е бивш секретар и заместник-министър на МВР, коментира пред БНР поисканото от Сотир Цацаров – ДАНС да предостави цялата налична информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, и недекларирани по съответния ред.  \"Най-простата сметка е да се направи едно съответствие между сметката, лицето, сумата и възможностите му да придобие такава сума. Това, което се говори, че извън страната годишно изтичат по 2-3 млрд. годишно, тези пари не изтичат по канализацията или по интерконекторна тръба, а изтичат през банковата система. Трудно е торби да се пренасят през границата, това значи, че най-малкото е съобщавано за трансакция, а докъде е стигнала проверката и оповестени ли са широко резултатите от подобна проверка, това е друг въпрос. Важно е да се знае дали ръководството на държавата е било уведомено и какви мерки е взело\", допълни още проф. Радулов.  \"Ако има политическа воля, се провежда борба с корупцията, гражданите се уведомяват за това, защото те са крайно заинтересувани, все пак тези пари излизат от техния джоб. Очевидно е имало политическа преценка какво трябва и какво не трябва да се съобщава на гражданите. Виждате, че от това затъмнение, в което сме всички ние, произтичат много други неща и трябваше скандалът да започне да се разплита откъм едни апартаменти и едни асансьори, за да стигнем днес до по-съществени неща\", заяви експертът по национална сигурност.  Според проф. Николай Радулов няма вече как този пожар да бъде загасен, защото непрекъснато расте с нови подробности: \"След няколко месеца ще се появят информации за сериозни недвижими имоти в чужбина. Подочух за остров Тасос, където хора от административните висши държавни длъжности имат апартаменти, и на подобни места в Гърция, в Испания. Когато дълго време са пазят в тайна неща, които касаят интересите на гражданите, в края на краищата налягането се увеличава и когато няма клапан за отпускане, тенджерата под налягане избухва\".  \"Искането на Цацаров, макар и малко позакъсняло, показва, че нарушения на правни норми, незаконно забогатяване, корупция – могат да бъдат установени и дори наказани след не кой знае колко сериозни проверки. Идеята, че няма корупция, а има усещане за корупция, очевидно не работи. Всичко зависи доколко главният прокурор ще е настоятелен и упорит\", каза още проф. Радулов.    ", "date": "2019.05.17", "title": "Проф. Николай Радулов: Пожарът със скандалите вече не може да бъде угасен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395605-17-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1498 г. - Корабите на Васко да Гама достигат до Индия.   1555 г. - В София мюсюлмански фанатици убиват с камъни Никола Мартинов (свети Николай Софийски Нови), решил да се върне към християнската вяра.   1792 г. - Създадена е Нюйоркската фондова борса.   1846 г. - Саксофонът е патентован от Адолф Сакс.   1860 г. - Основаван е германският футболен клуб ТШФ Мюнхен 1860.   1876 г. - Априлското въстание: Четата на Таньо Стоянов (Таньо войвода) преминава Дунава и слиза на български бряг.(стар стил)   1890 г. - Състои се премиерата на операта „Селска чест\" на Пиетро Маскани в театър Констанци в Рим.   1913 г. - В Лондон е подписан мирен договор между държавите от Балканския съюз (България, Сърбия, Гърция и Черна гора) и Османската империя, с който се слага край на Балканската война (1912 - 1913).   1928 г. - Официално са открити Деветите летни олимпийски игри в Амстердам, Холандия.   1930 г. - Френският министър на външните работи Аристид Бриан се обръща с призив за създаване на Европейски федерален съюз.   1956 г. - Народна република България е приета за член на ЮНЕСКО.   1969 г. - Програма Венера: Съветският космически апарат Венера 6 започва навлизане в атмосферата на Венера и предава данни 51 минути, след което е смачкан от атмосферното налягане.   1990 г. - Общото събрание на Световната здравна организация (СЗО) премахва хомосексуалността от списъка с психиатрични заболявания.   1991 г. - Официалната рождена дата на интернет. Тим Бернърс Ли представя продукта си в научна комисия в Европейския център за ядрени изследвания (CERN).   1995 г. - След като 18 години е кмет на Париж, Жак Ширак встъпва в длъжността президент на Франция.   1995 г. - Силвестър Сталоун се жени за вече бившия модел Дженифър Флавин, от която има три дъщери.   2006 г. - Баташките мъченици са канонизирани за светци от Българската старостилна православна църква.   2011 г. - Учредена е политическата партия Национален фронт за спасение на България.", "date": "2019.05.17", "title": "17 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395606-%D1%81%D0%B0%D0%BC%D0%BE-%D1%82%D1%80%D0%B8-%D1%84%D0%BE%D1%80%D0%BC%D0%B0%D1%86%D0%B8%D0%B8-%D1%81-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "27 партии, коалиции и независими кандидати са в гласуването за избор на 17 български членове на Европейския парламент. Сега в Европарламента има 8 политическо-партийни групи.  По родната досегашна схема трябваше да има участие във всички групи.  Затова предишните евроизбори бяха манипулирани и фалшифицирани така, че места получиха и сульо, и пульо – 7 партии и коалиции.  Тогава гласуваха само 35.84% от избирателите. Сега активността вероятно ще бъде по-висока. Но за тези евроизбори онова “чудо” надали ще се повтори.  Защото от 8-те политическо-партийни групи в европейския парламент думата в решенията реално се чува само на три от тях. Четвъртата – на консерваторите, е с решаващия блок на депутати от Англия и Полша и поради това загуби своята тежест. Новата, далеч по-рационална и умна стратегия на кукловодите е да упражняват масирано влияние в Европарламента вместо да имат голо ограничено присъствие.  Присъствието навсякъде, но без да е масирано, е без особени възможности, както беше с българските евродепутати при консерваторите.  Повелята, така да се каже, е да се концентрира човешкият ресурс в решаващите места вместо да се разпилява на много. Затова Николай Бареков се отказа от състезание за нов мандат.  Затова сега, а не вчера, завчера или някъде в предишните години всякакви медии и сайтове правят разкрития за Ангел Джамбазки от ВМРО. Например за образованието му или за луксозния тризонет за няколко милиона евро в Париж и т.н. Който според оправданията на Джамбазки бил на някакъв братчед с фирма за визи и паспорти, натрупал богатството си в последните няколко години, през които изгря политическата звезда на ВМРО. Затова за сегашните евроизбори само трите основни политически сили ще бъдат позиционирани. В трите основни европейски политически конгломерации. Освен това баницата на властта (парите) намаля и борбата за нея стана много жестока, за да се включват допълнителни играчи, и то без особена полза на софрата. Предвиждам БСП и ГЕРБ да са в равенство (на миналите Борисов водеше с 1 евромясто)  Равенство, защото то предпоставя гъвкавост и маневреност при решенията за вътрешния, българския политически терен.  ДПС ще увеличи присъствието си с един евродепутат.  ", "date": "2019.05.17", "title": "Само три формации с евродепутати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395607-%D0%BD%D0%BE%D0%B2%D0%B8-33-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-e%D0%BC%D0%B8%D0%B3%D1%80%D0%B8%D1%80%D0%B0%D0%BB%D0%B8-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "33 225 души са напуснали трайно страната през 2018 г., като са декларирали пред граничните власти, че местят постоянния си адрес в чужбина. От тях 787 деца от 0 до 4 годишна възраст са напуснали България, 1083 – между 5 и 9 годишни, 1 191 – между 10 и 14 годишни, съобщава БГНЕС. 2 204 тийнейджъри между 15 и 19 години са напуснали България; като два пъти повече са хората между 20 и 24-годишна възраст /4 260/, които избират да прекрачат завинаги границите на България. Тенденцията е същата и при възрастовите групи между 25-29 и 30-34 годишна възраст.      Най-трудно се решават да емигрират хората над 65 години, като 188 човека са напуснали България на над 80-годишна възраст.  ", "date": "2019.05.17", "title": "Нови 33 хиляди българи са eмигрирали през миналата година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395608-%D1%81%D1%82%D0%BE%D0%B9%D0%BE-%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B5%D0%B2-%E2%80%9E%D0%B0%D0%BD%D1%85%D0%B5%D0%B4%D0%BE%D0%BD%D0%B8%D1%8F%E2%80%9C-%D0%BD%D0%B0-%D0%B4%D0%B8%D0%BC%D0%BE-%D1%80%D0%B0%D0%B9%D0%BA%D0%BE%D0%B2-%D0%B5-%D1%82%D1%8A%D0%B6%D0%BD%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B5%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%B8-%D0%BA%D1%8A%D1%81%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D0%B4%D0%B5%D1%86%D0%B0", "text": "Дългоочакваният нов роман от Димо Райков „Анхедония“ ще бъде публикуван на 21 май, в рамките на Дни на българската книга, които Издателска къща „Хермес“ организира за пореден път в периода 11 – 24 май. По повод излизането на книгата, поканихме Стойо Вартоломеев – управител на ИК „Хермес“ и редактор на „Анхедония“, да разкаже за работата по изданието и да сподели своите впечатления от книгата. – Книгата започва като документален роман. Постепенно, прелиствайки страниците, виждах как документалното отстъпва и художественото започва да доминира. Романът почива на автентична история от живота на едно семейство и най-вече на общуването между баща и син. Авторът дори не сменя имената на героите и населените места. Ако текстът беше останал на документално ниво, се превръща в биография, а „Анхедония“ не е биография, а роман. При това вълнуващ и драматичен роман. В основата на книгата е историята на бащата. Той е израснал в едно крайгранично миньорско градче – Малко Търново. Затворена зона, изолирана от България и света. Целият живот на тези „хора-светулки“ (находчива метафора на писателя) е минал в построяване на основите на социализма и комунизма. Те са градили пътища, работили са в рудниците, мъже и жени, наравно. Те са това страдалческо поколение, което вложи всичко, за да може децата им утре да живеят по-добре. И остават излъгани и ограбени. Точно в Париж, в световния град, бащата усеща как се е разминал с живота си, как дните и годините са минали в лишения и очакване на по-добри времена. Но те все не идват. „Анхедония“ е една тъжна книга за пропуснатите мигове в живота, за емигрантската съдба и късането на връзките между родители и деца, за правото на всяка човешка душа да получи добра дума и утеха. Неслучайно писателят използва за мото думите на свещеника Андрей Гнездилов: Хората плачат не от болка. Плачат, защото няма кой да ги погали. Корицата на романа също е знакова. Има две протегнати ръце – ръката на бащата и ръката на сина, които търсят близост. – Искам да обърна специално внимание на финала. В края на книгата близките се събират за помен на починалия. Там детето се загубва в градината и повтаря жестовете на своя дядо. Тази връзка между поколенията е продължението, от което романът имаше нужда. Независимо от всичко, което се случва, независимо от светлите и тъжни моменти, животът продължава, неумолимо продължава и с нашето съгласие и без него. Както казва авторът: Животът продължава и странни са неговите пътища, тайни и неведоми… и вечни. – Димо Райков е от писателите, които старателно работят по своите творчески проекти. Той внимателно оглежда текста и от предишните му книги помня, че ги предава в завършен вид. Когато изпрати ръкописа на „Анхедония“, всичко беше разчетено: мотото, встъпителните думи на автора, отделните композиционни части, епилогът. Димо Райков има силно усещане за композиция и знае как да разположи една художествена идея в рамките на определен обем. Романът е писан под силна емоция, касае един дълбоко личен и трагичен факт – смъртта на бащата. На определени моменти се опитвах да „охладя“ тази емоция, за да може текстът да придобие по-сдържан вид. Писателят искаше баща му да присъства в корицата и ми изпрати няколко негови снимки. Радвам се, че дизайнерът Георги Станков успя да използва една от тях и да я вплете в корицата така, че да има художествен смисъл.   Интервюто е предоставено от ИК „Хермес“", "date": "2019.05.17", "title": "Стойо Вартоломеев: „Анхедония“ на Димо Райков е тъжна книга за емигрантската съдба и късането на връзките между родители и деца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395609-%D0%BC%D0%B5%D1%82%D0%B0%D1%84%D0%BE%D1%80%D0%B8%D1%82%D0%B5-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B0%D1%82%D0%B0-%D0%B0%D0%BD%D1%82%D1%80%D0%BE%D0%BF%D0%BE%D0%BB%D0%BE%D0%B3%D0%B8%D1%8F-%D0%B8%D0%BB%D0%B8-%D0%B7%D0%B0%D1%89%D0%BE-%D1%85%D0%B0%D1%80%D0%B0%D0%BB%D0%B0%D0%BD-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D0%BD%D0%B0%D1%80%D0%B8%D1%87%D0%B0-%C2%AB%D1%82%D1%83%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE%C2%BB-%D0%BC%D0%B5%D1%82%D0%B0%D1%84%D0%BE%D1%80%D0%B0", "text": "За политическия аспект на задачата, която изпълнява, за историческата \"ИСТИНА\" И ИДЕОЛОГИЧЕСКИТЕ МАНИПУЛАЦИИ Като начало малко пояснение по отношение на терминологията.    в по-голямата част от Европа и в частност във Франция се отличава от социалната антропология, а в САЩ тя се включва  като компонента на по-общото понятие   Културата, включваща текстове (наративи), ритуали и свързаното с тях символично поведение, се счита за     вградена в нейния исторически и социален контекст, с всичките си разнообразни форми, позиции, перспективи, неясноти, конфликти и противоречия на живота на социума. Накратко, ролята на   по отношение на културата е   и в известен смисъл направляваща. Съответно, един културен антрополог  може да бъде считан за гуру в областта на фундаментални процеси и проблеми на културата, включително за унищожаването на националната култура, например, чрез клъцване на \"корените\" ѝ. От горното става пределно ясна  на културната антропология –роля с огромен потенциал, в частност, да манипулира поведението на социума по най-фундаментален начин: чрез културата, по-точно чрез   който елит, така или иначе,  Използуваме думата \"манипулира\" вместо \"направлява\" или \"ръководи\", защото днес това е едва ли не   в развихрилата се информационна война. Манипулацията на фундаментално ниво Направляването и ръководенето се осъществява от тези, които финансират нейната дейност, в най-безобидния случай на ниво установки. Финансирането може да бъде държавно, в съгласие с  национална културна политика, или чуждестранно. Последното винаги доминира ако националното е  минимално, да кажем почти само за заплати. Има, разбира се, и отклонения от тази картинка, но те са в района на флуктуациите, неизбежни за всяка една достатъчно сложна система. Като пример за манипулация на най-фундаментално ниво, засягаща уникалния характер на българския цивилизационен феномен, може да приведем широко дискутираното поетапно преформулиране на понятието \"турското робство\": през \"османско владичество\", \"османска власт/управление/господство\", \"турско присъствие\", до крайното за момента \"българо-турско съжителство\".Това преформулиране е постепенен неолиберален процес, базиращ се не на извъннаучни легенди и митове, а на комбинация от исторически \"истини\" и политкоректни принципи. Думата истина е в кавички поради следната добре известна причина. За историческа истина може да претендира само резултат от оригинално изследване на дадено минало събитие, направено по най-прецизните методи на историческата наука, базиращо се на новооткрити материали, документи и други артефакти; която историческа истина е само едно най-добро приближение до така или иначе неизвестната истина за съответното събитие. Публикуваните резултати от такива оригинални исторически изследвания съставляват и т. нар. първична историческа литература. Всички останали публикации в исторически аспект, обзори, общообразователни текстове, социално-психологически и политически трактати с претенции за историческа обоснованост имат вторичен характер, базиращи се на оригинални исторически  изследвания. Такъв подход предлага практически неограничени възможности за  манипулации от всякакъв вид най-малкото поради спекулативното и  избирателно цитиране на\"исторически факти\" и тяхното преформулиране и интерпретация в зависимост от поставената политико-социално-психологическа задача. Преинтерпретацията на «турското робство» За илюстрация на такава една политико-социално-психологическа задача привеждаме уводно резюме на интервю на «Дойче Веле» от 15.IV.2019  с културния антрополог Харалан Александров – преподавател в Нов български университет, член на Института за взаимоотношения между хората и на настоятелството на \"Отворено общество\" в София:  \"Турското робство е метафора, историческата истина е друга. Метафората \"турско робство\" и до днес обслужва интересите на руския империализъм. За много българи този мит е по-важен от историческата истина.\"  Политическият аспект на задачата е очевиден и единствен - насаждане на русофобство у българите, все още нерешен неолиберален социокултурен  проблем,  въпреки положените и полагани неуморно глобални политико-информационни усилия в пълен унисон с практиката - разполагане на  американски натовски бази в България за противопоставяне на неизбежната и коварна  руска агресия. Успешното решаването на социално-психологическата компонента на  проблема породен от  горната метафора опира до  необходимостта да се преинтерпретират феномени (исторически  ) засягани, например, в романи като   , в поезията на Ботев, в народните творения   и др. И това е само като първа стъпка. Като ободрителен, но малко мекушав пример за подражание може да служи  замяната на  думата   в произведенията на Марк Твен,  и , в рамките на образователни програми в САЩ. Доста по-потентен ход например е изваждането на тези и други подобни полит-некоректни български литературни произведения от училищните програми, което върви от доста време плахо и нерешително, а трябва да бъде най-безкомпромисно завършено според каноните на неолибералната културна антропология. Ето и дефиницията на думата \"роб\", използувана в споменатото интервю на тема    като метафора:   Националните ни герои, Ботев и Левски, са считали, очевидно съвършено погрешно, базирайки се някаква ненаучна дефиниция, че става дума за турско робство. Което в контекста на политическия аспект на задачата ги прави чиста проба агенти на руския империализъм. Едно вече популярно алтернативно неолиберално и политкоректно обяснение на действията им е, че са избрали да загинат с единствената цел да станат известни (famous). Други мнения? Няма и не може да има! Ето на каква кауза служи социалният антрополог Харалан Александров. Работното неолиберално правило е следното:  Не може да има други правилни мнения освен неолибералните!  Как работи това правило можем да се информираме от практиките на т. нар. \"Отворено общество\",  известно с претенциите си, че отваря всякакви врати. С едно малко уточнение: отваря всички врати, които счете за необходимо,  като  автоматично и плътно затваря всички останали. Последното практическо прилагане на правилото в глобален мащаб започна да се реализира от Facebook на световната електронна сцена, затръшвайки врата след врата. Пълно разнообразие (diversity) се толерира и всячески се насърчава във всички направления, расово, етническо, джендърно, но не и в идеологическото.  Срещу която и да е идеология, различна от неолибералната, се организира най-вирулентна съпротива. Инакомислието се счита за фундаментален враг. Кой знае защо на ум идва и друга сентенция, тази на Джордж Оруел:    ( Пита се каква е целта на обвързването на \"турско робство\" с интересите на руския империализъм? Крайната цел е кристално ясна и единствена - постигане на  масова и мигновена рефлекторна реакция у българските граждани на коя и да е от думите Русия, руско, руски, руснак, водеща до заемане на отбранителна поза по отношение на каквото и да е действие или внушение свързани смислово със споменатите думи с корен \"рус\". Работата по обработване на социума може да се счита завършена ако се постигне първосигнален ефект както при кучето на Павлов: звънчето звънва и слюноотделянето на кучето тръгва. Общото в двата случая, на гражданина и на кучето, е че   а внушеното действие се реализира мигновено. Проблемът е там, че на съществена част от социума   За такива случаи има разработени две технологии. Едната е ежечасна обработка на социума чрез информационни комикси, в които е пределно ясно  т.е. всякакви обяснения или доказателства са излишни като ситуациите са различни но не принципиално, а просто за разнообразие.  За пример  могат да послужат медиите на мъгливия Албион и тези на Щатите, които хорово и абсолютно синхронно отразяват със завидно постоянство поредните прегрешения и престъпления на Русия и лично на Путин срещу цялото прогресивно човечество или срещу част от него. Пример -  Ежедневно се дават нови подробности за   без каквито и да било доказателства, които, разбира се, в един комикс са напълно излишни, тъй като всичко си е кристално  ясно. Даже още преди да е почнало престъпното действие.  Логиката е следната:  ако в отровата има елемент от периодичната система на Менделеев, то е очевидно, че са виновни  руснаците, тъй като Менделеев е руснак!  Подходът работи като швейцарски часовник по отношение поне на 50% от социума; например, този който гледа с едно око новините докато си пие бирата в компания или играе на карти. Критичен момент тук е и да не спира. Само така се създава мигновен рефлекс. За по-неподатливата на   част от социума е предназначена друга технология, тази на приучаване на правилно мислене още от детската градина или още по-добре чрез засукване с майчиното мляко. За целта е необходима начална подготовка,  базираща се на фундаментални научни изследвания, да кажем от рода на тези в областта на неолибералната културна антропология. На тази основа става пределно ясно, че е необходима съществена ревизия не само на всички учебни помагала, но и на цялата учебна система. На същата тази основа обявяването за крайно вредни романи от рода на\"Под игото\" става просто автоматично, без каквито и да са проблеми. За включването на \"Даваш ли даваш Балканджи Йово\"и дума не може да става! А за това, че Левски си е бил най-долен криминален тип и руски агент, заедно с Ботев, не може да има никакво съмнение.  Исторически факти По принцип за работата на тази  може да има финансови затруднения ако правителството на страната и пет пари не дава за образование, въпреки че гледа най-правоверно през глобални  очила и  ежедневно е информирано от най-висок амвон за перфидната и крайно агресивна политика на руснаците и лично на Путин. Причината? Причината е най-тривиална - политиците са изцяло заети само  Ситуацията обаче, не е безнадеждна, защото на помощ идват НПО-та с чуждестранно финансиране от рода на   които с най-голямо удоволствие и експертност се заемат с образованието. И резултатите са налице:   Тези я са чували за   я не!... В името на светлото глобално бъдеще Остава една тънка прослойка от социума, която е неподатлива на усилията по линията на двете споменати по-горе технологии, прослойка потенциално крайно вредна идеологически, но общо взето практически безвредна по следните причини: тя е малобройна, финансово маломощна и със сериозно ограничен достъп до медиите.  Засега може да бъде оставена на себе си. Докога - не е ясно, но... засега, все още – да! Има един аспект, на който се налага да обърнем внимание. Ако се направи и най-малък опит открито да се манипулира съзнанието на даден индивид, да кажем по генетичен път, ще се надигне невъобразим вой в неолибералните политкоректни медии за нарушаване на най-съкровените човешки права с последващи крути организирани мерки по отношение на социално-икономическото добруване на нарушителя. Странно, но подобни действия, засягащи   на дадена нация чрез манипулиране на нейната историко-културна генетична матрица, която я определя като уникален цивилизационен феномен, се считат не само легитимни, но и напълно желателни, финансирани най-богато по най-различни линии, които, за изненада, имат само чуждестранни източници. Пита се защо? И кой има полза от това?  Отговорът е, че се желае само доброто на един заблуден народ, който съвсем не е наясно със собствената си  история. Която трябва да се пренапише в името на светлото глобално бъдеще. Формулирано вече от други...   Александър Гочев  ", "date": "2019.05.17", "title": "Метафорите на културната антропология: Или защо Харалан Александров нарича «турското робство» метафора?"}
{"url": "http://www.classa.bg/%D1%81%D0%B2%D1%8F%D1%82/item/395601-%D0%B2-%D0%B0%D0%BB%D0%B0%D0%B1%D0%B0%D0%BC%D0%B0-%D1%89%D0%B5-%D1%81%D0%BB%D0%B5%D0%B4%D0%B2%D0%B0%D1%82-%D0%B1%D0%BE%D0%B6%D0%B8%D1%8F%D1%82%D0%B0-%D0%B2%D0%BE%D0%BB%D1%8F", "text": "Лекар, който извърши аборт, може да влезе в затвора за срок до 99 години. Това предвижда новият закон, приет от Сената в Алабама. Вместо с рационални аргументи, битката срещу абортите се води с цинизъм и лицемерие.         Законът за абортите, приет във вторник (14. 5) от Сената в Алабама, е най-строгият досега в САЩ. Той е равнозначен на пълна забрана на абортите. Според него, прекъсването на бременност е наказуемо от момента, в който жената узнае, че е бременна. Лекар, който извърши аборт, може да бъде осъден на до 99 години лишаване от свобода. Изключения при изнасилване и кръвосмешение не се предвиждат. Законът е последната засега кулминация в безскрупулната кампания за затягане на правото на аборт в САЩ. Радикалните противници на аборта и консервативните политици не се интересуват нито от социалното положение и правата на жените, нито от научните познания по темата. И макар да твърдят това, те всъщност не представляват мнозинството от населението. Две трети от американците желаят абортите да са разрешени, но повечето от тях са за това да има някои законови ограничения. Само 18 на сто настояват всички аборти - без изключение - да бъдат забранени. Независимо от години се създава настроение срещу основното право на аборт – с помощта на отблъскващи снимки и ужасяващи истории за бебета, които били разкъсани на парчета в резултат на късен аборт. Нужни са съвсем други мерки Фактите сочат, че 34% от бременните жени в САЩ правят аборт през първите шест седмици на бременността, 89 на сто от абортите биват извършвани през първите 12 седмици. Само че с емоционални призиви се печелят гласове много по-добре, отколкото с факти. Ако действително ставаше дума за намаляване на броя на абортите, републиканците би трябвало да вземат съвсем други мерки. Статистиките недвусмислено сочат, че в държави със строги закони срещу абортите прекъсванията на бременността не намаляват. Напротив. Там, където законодателството е твърде рестриктивно, е налице висока смъртност на родилките и кърмачетата. Защото криминализирането на абортите не води до тяхното намаляване – а само увеличава броя на непрофесионално извършените прекъсвания на бременността. Значително по-ефикасни са просветата и достъпът до противозачатъчни средства. Показателно е, например, че през 2010 г. САЩ са имали най-високият процент на бременности сред тийнейджърките (57 на 1000) измежду развитите страни в света. Наистина ли консерваторите се гордеят с тази статистика? 15 от въпросните 57 бременни тийнейджърки са направили аборт. За сравнение - в Швейцария, където действа много либерален закон за абортите - процентът е най-нисък: през 2011 г. само 8 от 1000 тийнейджърки са забременели. И само пет от тези осем бременности са били прекъснати. Една мрачна перспектива Президентът Тръмп вече успя да вкара във Върховния съд двама консервативни съдии. Изборът на три пъти женения бивш демократ, който явно многократно е изневерявал на жените си и следователно изобщо не отговаря на християнско-консервативните морални представи, беше явна победа за фундаменталистите. Защото във Върховния съд консервативните съдии сега вече са в мнозинство. Ако Върховният съд действително преразгледа и промени принципното си решение от 1973 г., драстичните закони в Алабама и други щати незабавно ще влязат в сила. Тогава ще излезе, че едно малцинство се е наложило над останалите с помощта на цинична кампания, вместо да обсъди смислени и умерени ограничения. В Германия абортът в първите 12 седмици на бременността е допустим при строго определени условия, законът не предвижда обаче наказания за жените и лекарите, извършили аборта. Със закони като тези в Алабама абортите няма да станат по-малко. Но те ще увеличат страданието на онези жени, които не са в състояние да си платят, за да заобиколят закона. Само че консервативните политици не се интересуват от фактите. Те казват, че трябвало да се следва Божията воля - и то в страна, в която по конституция има разделение между църквата и държавата. Всъщност и законът в Алабама, както и редица други крайно рестриктивни закони за абортите в на други места в САЩ, са несъстоятелни от гледна точка на сегашното право. Защото в принципното си решение от 1973 г. („Роу срещу Уейд“) Върховният американски съд постанови, че американската конституция гарантира правото на жените на аборт. Консерваторите сега се надяват, че ", "date": "2019.05.17", "title": "В Алабама ще следват Божията воля"}
{"url": "http://www.classa.bg/%D1%81%D0%B2%D1%8F%D1%82/item/395602-%D1%84%D0%B8%D0%B0%D1%81%D0%BA%D0%BE%D1%82%D0%BE-%D1%81-%D1%80%D1%83%D1%81%D0%BA%D0%B8%D1%8F-%D0%BF%D0%B5%D1%82%D1%80%D0%BE%D0%BB%D0%BE%D0%BF%D1%80%D0%BE%D0%B2%D0%BE%D0%B4-%D0%B4%D1%80%D1%83%D0%B6%D0%B1%D0%B0", "text": "От три седмици са спрени доставките на суровини през най-големия петролопровод от Русия за Европа. Темата обаче - кой знае защо - не тревожи нито ЕС, нито засегнатите страни, а цените растат ли, растат.       За поскъпването на горивата в Германия и много други страни в Централна Европа си има дежурно обяснение: то се дължи на американското петролно ембарго срещу Иран, както и на напрежението в района на Персийския залив. Малцина обаче предполагат, че може да има и друга причина за поскъпването: прекратяването на доставките на петрол от Русия за страните от ЕС през тръбопровода \"Дружба\". Мнозина на Запад дори не са чували, че подобен тръбопровод съществува. Точно в това е проблемът! В ЕС, чийто най-голям енергиен доставчик е Русия, от години насам се води дебат за сигурността на доставките. От месеци горят страстите около \"Северен поток-2\", а Брюксел дори промени някои закони, за да се защити от реалните или предполагаеми опасности, произтичащи от строящия се руски газопровод. Но ето, че временно отпадна най-важният път за доставките на руски петрол за редица страни в Европа - Германия, Полша, Унгария, Словакия и Чехия. А какво прави Европа? Нищо! Изглежда никой не се вълнува особено от тази тема. Вярно е, че някои водещи медии пуснаха кратки съобщения, когато в края на април се разбра, че по тръбата тече замърсен с отровни хлориди петрол, и че тези съединения ускоряват корозионните процеси, в резултат на което доставките бяха спрени. Много бързо след това обаче темата беше напълно забравена. Единствено агенция Ройтерс продължи да следи случващото се около най-голямата катастрофа в историята на руската петролна индустрия, която може да има сериозни последици също и за европейските енергийни доставки. Междувременно Русия обяви, че е възстановила подаването на петрол по тръбопровода „Дружба“, но докато той стигне до страните от Централна и Западна Европа ще трябва да име още време. Пет милиона тона замърсен суров петрол След проведена в Братислава среща на европейските фирми-оператори на тръбопровода агенция Ройтерс съобщи на 14 май, че не е ясно кога доставките на суровината ще се възстановят в пълен обем. Няма яснота и за това каква ще бъде съдбата на огромните количества замърсен петрол, които са задръстили хиляди километри от тръбопровода - между другото един от най-дългите в света. Тези няколко цифри дават по-ясна представа за мащабите на катастрофата: в тръбопровода \"Дружба\" са проникнали до 5 милиона тона, (около 37 милиона барела) замърсен суров петрол, колкото е капацитетът на целия тръбопровод за един месец. За сравнение: унгарската петролна компания MOL се ангажира да изхвърли 100 хиляди тона от негодната суровина, а украинският енергиен доставчик Ukrtransnafta твърди, че ще са му нужни между 4 и 6 месеца време, за да изпомпа около 350 хиляди тона от замърсения петрол към Унгария и Словакия, където да бъдат складирани или унищожени. А трябва да се има предвид, че южното разклонение на петролопровода – до тези две страни и до Чехия, е по-маловажното в случая. Северния участък на тръбата преминава през Беларус и Полша, за да стигне до Германия, която е третият най-голям купувач на руски петрол в света. В полския участък от тръбопровода, по информация на Ройтерс, има 1,2 милиона тона замърсен петрол. И докато те блокират тръбата, германските рафинерии в Шведт и Лойна, които снабдяват с горива източните германски провинции и столицата Берлин, ще трябва да внасят суровина с кораби - през пристанищата Гданск и Росток. Кой ще плати сметката? Петролопроводът \"Дружба\" с неговите две разклонения - северно и южно Това, разбира се, ще увеличи драстично разходите им и възниква въпросът дали те няма да бъдат прехвърлени върху последния във веригата - крайните потребители на горива. И още въпроси: ще породи ли тази извънредна ситуация недостиг на горива в Полша и трите балтийски републики? От белоруската рафинерия в Новополоцк, която снабдява въпросните страни с горива, съобщават, че заради замърсяването на тръбопровода са в състояние да произвеждат само половината от договорените количества суровина. Не е ясно и каква ще бъде съдбата на най-малко 10-те танкера, превозващи от руското балтийско пристанище Уст-Луга замърсен петрол, който никой не иска да вземе? Три от тези танкери вече се намират в пристанището в Росток. Както се вижда, темата има много аспекти и поражда все повече въпроси. Но изглежда натискът върху политиката и бизнеса не е достатъчно силен, за да ги принуди да отговорят на всички тези въпроси. Петролната индустрия, която прилича на затворено общество от взаимно свързани фирми, засега мълчи и прави всичко по силите си да отклонява всички журналистически въпроси. А политиката повтаря мантрата си, че снабдяването с горива било сигурно. Експертите също предпочитат да си мълчат и да не отварят дума за възможните последици от това, че по старите железни тръби на \"Дружба\" текат отровни съединения. Човек остава с впечатлението, че никой в Европа в момента не желае да се захване с тази парлива тема. Ако обаче Германия или ЕС наистина са така загрижени за сигурността на енергийните доставки, както твърдят, е крайно време да се занимаят с проблема за нефтопровода \"Дружба\".  ", "date": "2019.05.17", "title": "Фиаското с руския петролопровод \"Дружба\""}
{"url": "http://www.classa.bg/%D1%81%D0%B2%D1%8F%D1%82/item/395603-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B5%D0%BD-%D0%BF%D0%BB%D0%B0%D0%BD", "text": "Той предвижда да се ограничи приемът на нелегални имигранти и търсещите убежище, за сметка на окуражаването на приема на квалифицирани работници Президентът на САЩ Доналд Тръмп представи в четвъртък план за реформи, който по неговите думи, ще превърне американската система за „зелени карти“ в обект „на завист“ за останалия свят, предаде AFP, цитирана от \"Фокус\".  „Нашият план ще превърне американската миграционна система в такава, с която нашата нация ще се гордее, а модерният свят ще ни завижда“, заяви Тръмп в Белия дом.  По думите на Тръмп, като част от предложенията за радикално преразглеждане на изискванията за имиграция, ще бъде включено условието кандидатите за имигранти да научат английски и основни факти за историята и обществото на САЩ.  Планът предвижда да се ограничи приемът на нелегални имигранти и търсещите убежище, за сметка на окуражаването на приема на квалифицирани работници, но е малко вероятно да бъде одобрен от дълбоко разделения конгрес на САЩ, допълва агенцията.   \r\n  ", "date": "2019.05.17", "title": "Тръмп представи революционен план"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395604-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BD%D0%B4%D1%80%D0%BE%D0%BD%D0%B8%D0%BA-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89%D0%BD%D0%B8%D1%86%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%8E%D0%BD%D0%B8%D1%8F", "text": "  Свети апостол Андроник принадлежи към лика на седемдесетте апостоли. Той повярвал в Христа по-рано от свети апостол Павел, на когото се падал роднина, както свидетелства апостол Павел в Посланието до Римляни: ). Свети Андроник бил епископ в Панония; Панония била една от големите южнодунавски области на Римската империя. Границите й били разположени: на запад - до Алпите, на юг - по река Сава, на изток и на север - по река Дунав. В историята на християнската Църква Панония е известна като място на проповедническата дейност на Славянските първоучители - светите равноапостоли Кирил и Методий, но той не бил проповедник и учител само в един град или само в една страна, а благовествувал по целия свят. Пътешествувал по различни страни, като навсякъде проповядвал Христовото учение и изкоренявал бесовските заблуди. Помощница в проповедническата дейност му била преславната Юния.     Андроник, заедно с Юния, умрял за света заради Христа, за да доведе мнозина до познаване на истинния Бог. И наистина, той разрушил чрез проповедта си много идолски храмове и издигнал на местата им християнски църкви, изгонвал нечистите духове от хората и лекувал недъзите на немощните и болните. Когато дошло време да преминат във вечността, Андроник и Юния били удостоени от Господ с венеца на апостолството и на мъченическия подвиг, тъй като пострадали много от езичниците. Честните им мощи били намерени заедно с мощите на много други свети мъченици в Евгения. На християните е било известено за тези мощи чрез особено Божие откровение, както това е описано подробно при датата 22 февруари (Виж  ).", "date": "2019.05.17", "title": "Св. апостол Андроник и неговата помощница мъченица Юния"}
{"url": "http://www.classa.bg/%D1%81%D0%B2%D1%8F%D1%82/item/395600-%D1%81%D0%BF%D0%B0%D1%81%D0%B5%D1%82%D0%B5-%D0%BF%D1%87%D0%B5%D0%BB%D0%B8%D1%82%D0%B5", "text": "Грандиозният успех на една подписка в Бавария сега може да се повтори и в цяла Европа: инициативата \"Спасете пчелите\" тръгва из цяла Европа от края на май. А Еврокомисията ще е длъжна да се съобрази с нея.       Европейската комисия прие гражданската инициатива „Спасете пчелите\". От края на месец май европейските граждани ще могат да сложат в интернет подписа си под петицията на инициативата за защита на пчелите в Европа. Освен за защита на пчелите, инициативата настоява за това опазването на биологичното разнообразие да стане приоритетна цел на европейската аграрна политика. По такъв начин ще може драстично да се намали използването на средства за растителна защита и изцяло да се забранят особено опасните пестициди. Събирането на подписи започва на 27 май. За успеха на инициативата са нужни подписите на хора от най-малко седем европейски страни, като изискваният минимален брой подписи за всяка страна е съответно различен. От Германия -  страната с най-многочислено население в ЕС - се очаква да събере най-малко 72 000 подписа. Под петицията трябва общо да са се подписали най-малко един милион европейци. Ако тези условия бъдат изпълнени в рамките на една година, инициаторите могат да представят исканията си на публично изслушване в Европейския парламент. Освен това Европейската комисия трябва детайлно да разгледа исканията и да обясни кои мерки, според нея, са нужни или желателни. Невероятен успех в Бавария Инициативата „Спасете пчелите\" стартира първоначално от Бавария. С над 1,7 милиона подписи тя наложи на регионалното правителство неотложното си искане за защита на пчелите. След първоначално масивната критика от Съюза на фермерите управляващата в Бавария коалиция на ХДС и Свободните избиратели е готова да приеме законопроекта почти без промени и да го допълни и с други закони за защита на околната среда. Над 18 на сто от баварските гласоподаватели са сложили подписа си под инициативата. Този успех изненада цяла Германия. Междувременно в провинциите Бранденбург, Хесен и Северен Рейн-Вестфалия са създадени сходни инициативи. Според последни данни на Съвета за световно биологично разнообразие ( , на които се позовават и инициаторите на „Спасете пчелите\", близо 1 милион животински и растителни видове в света за застрашени от изчезване. Крайно време е в Бавария и в цяла Европа да настъпят по-добри времена за растенията, пчелите и други животински видове.    ", "date": "2019.05.17", "title": "\"Спасете пчелите\""}
{"url": "http://www.classa.bg/%D1%81%D0%B2%D1%8F%D1%82/item/395592-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8%D1%82%D0%B5-%D0%BE%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%BE%D0%BF%D1%86%D0%B8%D1%8F%E2%80%9C-%D0%B0%D0%B1%D1%81%D0%BE%D0%BB%D1%8E%D1%82%D0%B5%D0%BD-%D1%85%D0%B0%D0%BE%D1%81-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8", "text": "След съобщението, че Пекин ще проучи \"възможността да се отърве от американските държавни облигации\", Сураб Гупта, старши сътрудник в базирания във Вашингтон Институт за китайско-американски изследвания, заяви, че д тази мярка би била контрапродуктивна за азиатския гигант, но би имала и опустошителни последици за световните финансови пазари. Няколко анализатори наричат това евентуално решение \"ядрената опция\" на Китай, мотивирана от митата, наложени от САЩ в рамките на търговската война, провеждана от двете страни в продължение на няколко месеца. \"В този случай ще има абсолютен хаос на световните валутни пазари, а по-късно и на световните фондови пазари\", добави експертът. По отношение на лихвените проценти Гупта заяви, че след значителна първоначална волатилност, ефектите ще станат \"по-малко интензивни\". В момента Китай притежава 1.13 трилиона долара американски съкровищни облигации, въпреки че те представляват едва 17.7% от общо 22 трилиона долара национален дълг на САЩ, т.е. от инвестицията на всички страни в тях. През последните 12 месеца Пекин намали дела си на пазара на облигации във Вашингтон с около 4%, но все още е на първо място сред чуждестранните кредитори. Въпреки това, специалистът смята, че дори ако търговският конфликт се влоши драстично, азиатската страна няма да спре напълно да купува дълга на северноамериканската нация. \"Докато Китай не бъде напълно интернационализиран и не закрепи своята валута, просто не може да се измъкне от американските дългови пазари\", каза експертът, отбелязвайки, че \"има и по-добри начини за репресии\". В този контекст, Уилям Л. Андерсън, професор в бизнес училището на Фростбургския държавен университет, заяви че американските потребители със сигурност ще почувстват натиска. Освен това той описва търговския конфликт като \"ненужен и разрушителен\" и смята, че \"той има своите корени в управлението на Доналд Тръмп\".", "date": "2019.05.17", "title": "Последиците от китайската \"ядрена опция“: \"Абсолютен хаос на световните пазари\""}
{"url": "http://www.classa.bg/%D1%81%D0%B2%D1%8F%D1%82/item/395593-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D1%82%D1%80%D0%B0%D0%BD%D1%81%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5%D1%82%D0%BE-%D0%B8%D0%BB%D0%B8-%D0%BF%D0%BE%D0%B4%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B4%D1%80%D1%83%D0%B3%D0%B8-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D0%B8-%D0%B5-%D0%B3%D0%BB%D1%83%D0%BF%D0%B0%D0%B2%D0%BE", "text": "Китайският президент осъди чуждестранните усилия за промяна на други държави в първата си реч след новата ескалация на митата със САЩ. Китайският президент Си Дзинпин нарече усилията за реформиране на други страни \"глупави\" по време на реч в сряда в Пекин, първата след взаимното налагане на нови мита между азиатския гигант и САЩ, съобщава Bloomberg. „Да се мисли, че собствената раса и култура са по-добри от другите и да се настоява за трансформиране или дори за замяна на други цивилизации, е глупаво в разбирането си и катастрофално на практика\", каза президентът. Въпреки че не спомена пряко САЩ, мнозина смятат, че с тези думи той се позовава на търговския спор между Пекин и Вашингтон. \"Обменът и взаимното обучение между цивилизациите трябва да бъдат реципрочни и справедливи\", продължи китайският държавен глава, като добави, че те \" не трябва да бъдат еднопосочни, трябва да са разнообразни и многопосочни, а не задължителни и принудителни\".", "date": "2019.05.17", "title": "Си Дзинпин: \"Трансформирането или подмяната на други цивилизации е глупаво\""}
{"url": "http://www.classa.bg/%D1%81%D0%B2%D1%8F%D1%82/item/395595-%D0%BA%D0%B0%D0%BD%D0%B0%D0%B4%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B5-%D0%B5-%D1%81%D0%B8%D1%80%D0%B8%D1%8F,-%D0%BD%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%82%D0%B0%D0%BA%D1%82%D0%B8%D0%BA%D0%B8-%D1%81%D0%B0-%D0%B5%D0%B4%D0%BD%D0%B8-%D0%B8-%D1%81%D1%8A%D1%89%D0%B8", "text": "След като Хуан Гуайдо се провъзгласи за \"временен президент\" на Венецуела през януари, реториката на Вашингтон, става все по-позната. Според Ева Бартлет, независима журналистка и канадска активистка по правата на човека, тя отразява пропагандата на войната, които многократно е използвана в богатите на ресурси държави, от Ирак до Либия и Сирия. Както пише Бартлет, \"Рецептата за промяна на режима е проста: демонизирайте онези, които защитават страната; подкрепяйте насилствената опозиция и замазвайте престъпленията й; налагайте санкции и атакувайте националните инфраструктури, за да се създадат непоносими условия; създавайте фалшиви новини по хуманитарнитевъпроси; и настоявайте че намесата е необходима.\" Тя се изненадва, защо въпреки многобройните опити на Вашингтон в миналото да смени режима в различни страни от Латинска Америка, все още има такива, които настояват, че този път американските тактики и намерения са различни. Те твърдят \"Венецуела не е Сирия, този път, това е наистина корумпиран режим или, в случая на Венецуела - хуманитарна криза ... сякаш САЩ биха се тревожили за интересите на някои народи,\" критикува Бартлет. Преди 2011 г. западните корпоративни медии казваха много положителни неща, за ръководството на Сирия, хвалиха президента Асад \"като отворен реформатор\", припомня журналистката. \"Но когато операцията по смяна на режима започна, президентът и неговите съюзници станаха врагове номер едно\", спомня си Бартлет, която е прекарала няколко години в Сирия и Ивицата Газа. Както във Венецуела, така и в Сирия, президентите Мадуро и Асад са законно избрани и поддържат широка подкрепа сред населението. Но медиите и западняците смятат двете страни за \"диктатури\", а подкрепят \"непопулярните марионетки\". Също така, журналистката припомня, че в Сирия така наречените \"шабиха\" (проправителствени милиционери) често са представлявани от западните медии като бандити. \"Шабиха на Венецуела са колективите, подкрепяни от правителството, които също се описват като бандити и терористи от истинските бандити - САЩ. Това са обикновени групи хора като педагози, феминистки, пенсионери, фермери или природозащитници, които се събират заедно, за да осигурят медицинска помощ в своите общности, или в защита на своята нация\" подчертава Бартлет. Журналистката казва, че „САЩ считат, че само те имат право да се намесват в суверенни държави, въпреки че намесата им е нежелана и незаконна\".   Поради тази причина Вашингтон заплашва съюзниците на Венецуела, включително Куба и Русия, изненадващо твърдейки, че Москва се намесва в делата на боливарската страна без съгласието на правителството на Каракас, което категорично се опровергава от действащото двустранно споразумение между Русия и Венецуела.", "date": "2019.05.17", "title": "Канадска журналистка: \"Венецуела не е Сирия, но американските военни тактики са едни и същи\""}
{"url": "http://www.classa.bg/%D1%81%D0%B2%D1%8F%D1%82/item/395596-%D0%BA%D0%BE%D0%B9-%D0%BF%D0%BE%D0%B4%D0%BF%D0%B0%D0%BB%D0%B8-%D0%BD%D0%BE%D1%82%D1%80-%D0%B4%D0%B0%D0%BC-%D0%B1%D1%80%D1%8E%D0%BA%D1%81%D0%B5%D0%BB-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "Европейският съюз поде координирана битка срещу фалшивите новини в навечерието на изборите този месец за Европейски парламент. Европейски служители обаче признават, че има предели на онова, което може да се постигне срещу опасност, почти непозната допреди само няколко години. „Рискът е много висок, – каза Луц Гюлнер, един от главните служители в ЕС, отговарящ за антидезинформационната кампания. – Само погледнете към миналото, изборите в САЩ, какво се случи във Франция, Германия.“ Като финансира организации, които проверяват фактите, като изгражда вътрешна служба за борба с дезинформацията от Русия, като въвлича в тази дейност Фейсбук, Гугъл, Туитър и други, Брюксел се надява да предпази своите 427 милиона гласоподаватели за 751-местния европейски парламент в изборите, които ще се състоят от 23 до 26 май. Фейсбук откри в края на април „военна стая“ за борба срещу фалшивите новини и по-късно разведе журналисти из своята централа в Дъблин. Според експерти по сигурността обаче може би е твърде късно да се изкоренят семената на съмнението, засети от зловредни кампании, опитващи се да подкопаят едни от най-големите (като брой избиратели) избори в света. Служители на ЕС казват, че не могат да измерят резултатите на своите усилия. Оплакват се от недостатъчно финансиране и институционални пречки и едва сега започват да се сблъскват с измеренията на проблема. „ЕС не може да има министерство на истината“, каза един от тях. Въпреки общоевропейската природа на рисковете, вотът се произвежда като отделни избори във всяка от 28-те страни от ЕС, някои от които се бавят с въвеждането на предпазни мерки. Правителствата от ЕС и съюзниците от НАТО казват, че Русия взема на прицел изборите, за да подкопава западната демокрация. Москва отрича. Кой подпали Нотр Дам? Предупреждавайки хората чрез примери за дезинформация, ЕС, като други западни правителства, се надява за „ваксинира“ гражданите си срещу фалшиви новини, казва Хайди Творек, експерт по информационна война в Университета на Британска Колумбия. „Потенциално ние ще бъдем в състояние да спечелим (тази война), но все още не сме, защото игнорирахме този проблем твърде дълго“, каза пред Ройтерс литовският външен министър Линас Линкевичус. Тъй като изборите през май вероятно ще излъчат фрагментиран парламент, с добро представяне на антисистемните партии, служителите на ЕС се опасяват от „лоши актьори“, опитващи се да нарушават дебата. Избирателната активност при вотовете за Европарламент традиционно е ниска. Това улеснява крайнодесни и крайнолеви групи да се фокусират върху избиратели, предпочитащи екстремистки партии, чрез социалните мрежи. Руските медии в Европа, макар че не успяват да достигнат до по-широка публика, дават платформа на настроени срещу ЕС популисти. След пожара в парижката катедрала Нотр Дам през април, руски медии в Европа обвиниха ислямски екстремисти и прозападното правителство на Украйна. Проверители на факти в Германия дадоха за пример статия с фалшиви новини, разпространена във Фейсбук, за Франс Тимерманс – главния кандидат на социалистите в европейските избори. В нея невярно се твърдеше, че той иска „масова имиграция на мъже мюсюлмани в Европа“. „Не-бързата“ оповестителна система на ЕС Заплашвайки да въведе регулация, ЕС успя да убеди Гугъл и Фейсбук да проверяват рекламите, свързани с изборите, на своите сайтове. Освен това двете компании, заедно с Туитър и браузъра Мозила (на Файърфокс) се съгласиха да предоставят месечни сводки като част от кодекс за поведение на ЕС. Компанията Гугъл каза, че през февруари е засякла близо 21 000 базирани в ЕС рекламни акаунти в своята мрежа, които нарушават нейните нови правила и се опитват да подвеждат или да мамят потребителите. Само в Италия са засечени 4200. Миналата седмица Фейсбук закри много италиански акаунти. Фейсбук работи по проверка на факти с 21 партньори на 14 европейски езика. Когато се окаже, че един сюжет е фалшив, рейтингът му в новинарската емисия на социалната мрежа се понижава, а страници, които продължават да споделят фалшиви новини, може да бъдат блокирани. Според компанията обаче тези усилия имат своите ограничения. „Толкова много неща се споделят по Фейсбук всеки ден, че няма да е възможно да се проверяват фактите във всеки отделен пост“, каза Антония Уудфорд, продуктов мениджър във Фейсбук. В някои страни от ЕС, като Унгария, няма проверители на факти и партньорски групи на Фейсбук се оплакват от липсата на данни за резултатите от тяхната работа, особено като се има предвид, че фалшивите новини се разпространяват бързо по различни платформи и страни. Особено уязвимо е по-старото поколение. Хора над 55 г. са най-вероятни разпространители на фалшиви новини, защото те са израснали с доверие към печатното слово и приемат печатната информация за „чиста монета“, казват служители в ЕС. Много правителства в ЕС все още не са създали свои наблюдателни постове за дезинформация. Прехвалената „Система на ЕС за бързо оповестяване“, предназначена да обедини националните експерти в борбата срещу дезинформацията, се използва крайно рядко. „Тя нито е бърза, нито оповестява, нито е система“, каза служител на ЕС. ЕС все пак се надява, че едно колективно усилие най-малкото ще накара всеки, който се опитва да се намесва, да плаща по-скъпо. „Ако някой иска да го прави, то все още е възможно“, каза Хели Тирма-Клар, посланик на добра воля на Естония за кибер сигурността.  ", "date": "2019.05.17", "title": "Кой подпали Нотр Дам? Брюксел тръгва на война срещу фалшивите новини"}
{"url": "http://www.classa.bg/%D1%81%D0%B2%D1%8F%D1%82/item/395597-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D0%BB%D0%B5%D0%B9%D0%B4%D0%B8%E2%80%9C-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B5-%D1%81%D0%BA%D1%80%D0%B8%D1%82%D0%B8%D1%8F%D1%82-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%BF%D0%BE%D1%81%D1%82%D0%B0-%D0%BD%D0%B0-%D1%8E%D0%BD%D0%BA%D0%B5%D1%80", "text": "Разногласията между френския президент Еманюел Макрон и Ангела Меркел отслабват шансовете на кандидата на германския канцлер за председател на Европейската комисия (ЕК) Манфред Вечер и биха могли да проправят пътя към поста на жена - датчанката Маргрете Вестагер, отбелязва Франс прес.  Ако Германия не получи Комисията заради Франция, тогава Франция също няма да я получи\", каза европейски представител, визирайки председателския пост на ЕК. \"В този случай германският канцлер ще подкрепи кандидатурата на Вестагер, защото Европейският парламент изисква да бъде посочен кандидат на една от политическите групи\", допълни той. Това ще означава и край на амбициите на французина Мишел Барние, преговарящия на ЕК за Brexit, който ще бъде \"пожертван на олтара на неразбирателството между Франция и Германия\". Според европейския представител на позициите на френския президент на срещата на върха на ЕС в Сибиу миналата седмица не са се понравили на германския канцлер. Макрон публично се противопостави на номинирането на Вебер, кандидата на Европейската народна партия (ЕНП), но преди всичко кандидат на германската християндемократическа коалиция. На пресконференция Макрон каза \"ние трябва да избегнем компромиса за най-малко добрия кандидат\", без да спомене името на Вебер. Това изказване не се хареса нито на Берлин, нито на лидерите на ЕНП, отбелязва Франс прес. Меркел спомена за разногласията си с Макрон в интервю за Süddeutsche Zeitung. Френският президент също призна, че има трудности между двамата. Според няколко европейски източници обаче отношенията между двамата лидери са станали \"много лоши\" и \"неразбирателството е тотално\". На 28 май ще има извънредна среща на върха на ЕС. Тя ще се състои два дни след изборите за Европейски парламент. Тогава всяко европейско политическо семейство ще е наясно с колко евродепутати ще разполага и ще е съставило своята група в ЕП. След това ще започнат преговорите за определяне на приемниците на Жан-Клод Юнкер от Люксембург и на поляка Доналд Туск съответно начело на ЕК и на Европейския съвет, както и на върховния представител на ЕС за външната политика и сигурност - пост, който сега се заема от италианката Федерика Могерини. Предмет на дискусиите ще бъдат още два поста - на управителя на Европейската централна банка и на председателя на Европейския парламент. ЕНП е планирала да свика среща на своето ръководство преди срещата на върха на 28 май и ще защитава кандидатурата на Вебер начело на ЕК. Той обаче трябва да си осигури подкрепата на мнозинството от държавните и правителствените ръководители в ЕС. Договорката за следващия председател на ЕК ще бъде решаваща и при определянето на останалите номинации. \"Никъде не е казано, че автоматично кандидатът на първата политическа група в ЕП ще мине. Има само две условия и те са този кандидат да е официален кандидат на една от групите и да събере мнозинство\", припомня Жауме Дуч, говорител на ЕП. Туск каза наскоро, че е наложително жена да бъде номинирана на ръководния пост на една от водещите европейски институции и че трябва да бъде спазен балансът между страните при номинациите. Маргрете Вестагер е най-добре познатата кандидатка за поста на председател на ЕК. Еврокомисар по конкуренцията, тя е начело на листата на групата на либералите АЛДЕ. Американският президент Доналд Тръмп я нарече Данъчната лейди на ЕС. Самата тя пледира, че е време жена да застане начело на ЕК. Меркел ѝ се възхищава, а Макрон трудно ще може да отхвърли кандидата на либералите, които са негови съюзници в Европейския съвет и се очертава да бъдат такива и в следващия ЕП. Но има и един проблем - Дания не е в еврозоната и не участва във всички европейски политики. И ако Вестагер не бъде номинирана, то тогава ще трябва да се търси друга подходяща жена. Европейски представител казва на шега, че ако тогава 10 души бъдат попитани коя е подходящата жена, отговорите ще бъдат 10, сред които ще фигурират и шефката на МВФ, французойката Кристин Лагард, и българката Кристалина Георгиева от Световната банка.   /БТА/", "date": "2019.05.17", "title": "\"Данъчната лейди“ може да се окаже скритият фаворит за поста на Юнкер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395598-%D0%BD%D0%B5,-%D0%B1%D1%81%D0%BF-%D0%BD%D0%B5-%D0%B5-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D0%BC%D0%BE%D0%B4%D0%B5%D0%BB%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Който иска смяна на модела в България, трябва да изпрати подобаващо послание на ГЕРБ. Но не може да го направи, гласувайки за БСП. Защото хората на Нинова нямат нито намерение, нито капацитета да променят сегашния модел .         Европейските избори изправят българския избирател пред сложна дилема. От една страна той трябва да изпрати силно послание на ГЕРБ, че моделът на управление, който Борисов е установил заедно с ДПС, не може да продължава повече. Това е модел на привилегии за близки до властта хора, които трупат богатство, заобикаляйки закона. Последният пример, който справедливо вбеси хората, бяха “къщите за тъщи”: усвоени евросредства за построяването на частни вили, вместо (както програмата изисква) за създаване на поминък и работни места в слабо развити райони. Символът на този модел обаче е друг - аферата “КТБ”. В този скандален случай, под благосклонния поглед на служби, регулатори и правоприлагащи органи, близки до властта бизнесмени си напазаруваха медии и компании с парите на вложителите в една банка. Банката фалира, държавата и банковите вложители бяха натоварени със загубите, а 4 милиарда лева преминаха в едни или други частни ръце, като битката продължава и до днес. Не, БСП не е алтернатива Избирателят обаче не може да изпрати нужното послание на ГЕРБ, гласувайки за БСП или различните “патриоти”, защото те не са алтернатива на наложения модел. Нещо повече: в управлението си БСП нееднократно е доказвала, че постига дори по-лоши резултати, като същевременно запазва гореописаните корупционни характеристики. И в настоящата им електорална листа най-яркият икономически експерт е професор Румен Гечев - човекът, чиято политика се увенча със срив на цялата банкова система, хиперинфлация и радикално обедняване на българите по време на Виденовото правителство. А и циреят КТБ се спука при последното пребиваване на социалистите във властта (2013-2014 г.) и така възроди спомена за злощастните 1996-1997. “Патриотите” пък се наложиха просто като удобен пълнеж за правителства, които поддържат описания корупционен модел на управление: както „Атака\" направи възможна коалицията “Орешарски”, така и “Обединени патриоти” са смокиновият лист, зад който ГЕРБ и ДПС де факто управляват заедно. Тази дилема на избирателя ще има един сигурен ефект - доста хора просто няма да отидат да гласуват. Социолозите прогнозират ниска активност, като част от избирателите на ГЕРБ вече оттеглиха подкрепата си за тази партия - именно това доведе до крехка временна преднина за БСП. Подобен наказателен вот обаче рискува да даде незаслужен антикорупционен бонус на БСП, както и да реабилитира “консервативния завой” на лидерката Корнелия Нинова. Ефектите от тази дилема върху предизборната кампания са следните: Ефект първи: сменят се хора Борисов реши да действа пожарно. Оставката на министър Порожанов беше поредният опит корупционните скандали да се тушират с персонални жертви от правителството и парламентарното мнозинство. От съдържателна гледна точка беше логично някой да поеме отговорност за безобразията във фонд “Земеделие” и за липсата на контрол при харченето на евросредства - в този смисъл тази оставка беше необходима. Но вече е пределно ясно, че проблемите са системни и засягат целия модел на управление: къщи, апартаменти, банки - съзнателно заниженият държавен контрол дава възможност на близки до властта да се облажат по многобройни начини. Нещо повече: те сякаш живеят с чувството за безнаказаност, поради което са станали доста арогантни и неприкрити в своите действия. Ефект втори: моделът  си остава Това е най-видимо в желанието да се запази статуквото в прокуратурата, КПКОНПИ, регулаторните органи и медиите. С преминаването на Нова телевизия към Домусчиев, медийната стена около управлението на ГЕРБ и ДПС получи сериозна надстройка - с възможности за изграждане на парна баня и барбекю, на което да се пекат опонентите на властта. Разбира се, жертването на лоялисти като Цветан Цветанов безспорно ще създаде трусове в управлението. За да се удържи политическата дисциплина, ще се наложи да бъде запазен пълен контрол над репресивните инструменти на властта - повдигане на обвинения и проверки от различни агенции и комисии. Ефект трети: БСП се снишава Една от най-фрапиращите страни на дебата Габриел-Йончева беше това, че и двете не споменаха съкращението “КТБ”. Това би било разбираемо, ако спореха по европейски политики. Но Йончева убедително демонстрира, че е далеч от европейската тематика и по принцип теглеше дебата уж към въпроси за корупцията в управлението “Борисов”. Персоналната история на Йончева - офшорните фирми с хора от фалиралата банка - може би обяснява пропуска на темата “КТБ”. А фактът, че БСП е подбрала такъв човек да води листата ѝ, е напълно достатъчен, за да се разбере общата политика на социалистите по темата. Като цяло БСП иска ГЕРБ да падне от власт, след което да наследи създадения модел на управление - хората на Нинова нито имат намерение, нито имат капацитет да го променят. Ефект четвърти: димки и сценични ефекти Голяма част от останалите елементи на кампанията са димки и сценични ефекти, които целят да прикрият болезнения централен проблем. “Патриотичното” шоу се вихри по псевдо-теми като несъществуващи мигранти, въобразени трети и четвърти полове и дискриминация от страна на ЕС, проявяваща се в единия лешник по-малко в българския шоколад. Как пък един журналист не се сети да попита т.нар. “патриоти” защо се сдружават с душманите на България в Европа, след като българският национален интерес уж им е толкова мил? Едните “патриоти” са в групата, създадена от британските консерватори, които инициираха Брекзит основно с цел да спрат миграцията от Източна Европа и най-вече от България и Румъния. Другите пък са направо дружки на Льо Пен и Салвини, които (ако някога имат решаващата дума в ЕС) набързо ще изолират България, Румъния и сие не само от взимането на важни решения, но и от благата на еврочленството. Как подобни съюзи минават за защита на националния ни интерес - това е една от мистериите на тази кампания. Към нея трябва да се прибави и новата истерия около Стратегията за детето, която пък е симптом за масово психосоматично отклонение. Дилемата на избирателя е ясна: смяната на хора във властта не винаги води до смяна на модела. Разбира се, има и интелигентни решения на тази дилема, но дали избирателите ще ги открият сред разнородните димки? Ще разберем на 26 май.", "date": "2019.05.17", "title": "Не, БСП не е алтернатива на модела \"Борисов\""}
{"url": "http://www.classa.bg/%D1%81%D0%B2%D1%8F%D1%82/item/395599-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8", "text": "В България има силна съпротива срещу промените в пакета \"Мобилност\", гласувани от ЕП. Изтъкнатият икономически експерт Габор Хуня твърди, че има по-естествен начин за уеднаквяването на заплатите  и условията на труд.       Съдбата на българските шофьори на товарни камиони се превърна в предизборна тема и за европейските избори, отбелязват западни медии. В Западна Европа се опасяват от дъмпинг, идващ от Източна Европа, и твърдят, че има нужда от уеднаквяване на условията за труд и почивка. Вестник \"Ханделсблат\" писа преди време, че с новите мерки Брюксел обявява война на \"номадския начин на живот\" по автомагистралите на Стария континент. Гласуваните от Европарламента на първо четене три текста предвиждат следното: Шофьорите да почиват извън кабинката на камиона, който управляват; да се връщат на всеки 4 седмици в България; а размерът на командировъчните да се определят спрямо нивото на доходите в държавата, в която превозвачите се намират. Тъкмо тези три промени в пакета „Мобилност“ заплашват да прокарат нови разделителни линии между богатите западноевропейски държави и по-бедните страни-членки в Източна Европа. 200 000 души, които създават 15% от БВП на България Превозвачите в България се опасяват, че предлаганите мерки ще намалят конкурентоспособността им на европейския пазар и ще накарат мнозина шофьори да емигрират. При това става дума за сектор, в който са заети около 200 хиляди души, създаващи 15% от БВП на страната. Подобно неблагоприятно развитие може допълнително да задълбочи пропастта между западните и източните страни-членки на общността, се казва в информация на \"Асошейтед прес\" (АП).     Агенцията цитира българския евродепутат и кандидат за нов мандат Ангел Джамбазки с думите: \"Този пакет ще лиши над 150 хиляди български семейства от препитание и средства за живот\". Той предупреждава, че това може да принуди хиляди български шофьори на камиони да емигрират в по-богатите страни от Западна Европа, за да са по-близко до пазара, на който работят. Джамбазки смята, че с новата европейска регулация представлява страни като Франция и Германия правят опит да защитят своите собствени превозвачески фирми от конкуренцията на страни като България, където доходите са значително по-ниски. \"В годината на Брекзит и на европейските избори подобни предложения, като пакета \"Мобилност\", само задълбочават разделението и подклаждат националистическите настроения в страните-членки\", казва пред АП юридическият консултант на Съюза на превозвачите в България Мадлен Кавръкова. Според нея, това е доказателство, че ЕС се движи на две скорости. Подобни опасения изразява и собственикът на транспортната фирма Eurospeed Димитър Рашков. Според него, новите правила \"ще ни разделят на източно- и западноевропейци, както това беше в миналото\".   „Всичко може да се регулира по естествен начин“ Специално за Българската редакция на ДВ Габор Хуня от Виенския институт за международни икономически изследвания коментира конфликта така: \"Конкурентоспособността на източноевропейските страни се дължи основно на ниските заплати и на по-гъвкавите условия на труд спрямо останалите държави от общността - както в индустрията, така и в транспортния сектор.\" Според него обаче, не е редно да се вадят отделни браншове и да се създават специални правила за тях. Той припомня, че през последните две години нивото на заплатите в източноевропейските страни се е увеличило силно. \"В същото време вътрешният пазар продължава да изпитва остър глад на работна ръка, вкл. в транспортния сектор. А това засилва натиска над работодателите да увеличават заплатите и да подобряват условията на труд. Това е най-естественият път за заличаването на сега съществуващите разлики\", казва още Хуня.  Пакетът \"Мобилност\" беше приет на първо четене в Европейския парламент (ЕП). Преди да влезе в сила трябва да бъде гласуван и на второ четене. Задачата остава за новия състав на парламента, който ще бъде избран в края на този месец. В него България ще бъде представена от 17 депутати, а Германия, която твърдо подкрепя пакета \"Мобилност\", изпраща 96 свои представители в ЕП.  ", "date": "2019.05.17", "title": "Проблемът с българските превозвачи"}
{"url": "http://www.classa.bg/%D1%81%D0%B2%D1%8F%D1%82/item/395591-%D0%B8%D1%80%D0%B0%D0%BD-%D0%BD%D0%B8%D0%B5-%D1%81%D0%BC%D0%B5-%D0%BD%D0%B0-%D0%B5%D0%B4%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%BC%D0%B0%D1%89%D0%B0%D0%B1%D0%BD%D0%B0-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B0%D1%86%D0%B8%D1%8F-%D1%81-%D0%B2%D1%80%D0%B0%D0%B3%D0%B0", "text": "Командирът на ислямската революционна гвардия на Иран, Хосейн Салами, заяви, че неговата страна \"е на една крачка от мащабна конфронтация с врага\" на фона на нарастващото напрежение между Техеран и Вашингтон, предаде Ройтерс. \"Този момент в историята, като се има предвид, че врагът е навлязъл в полето на конфронтация с нас с целия възможен капацитет, е най-решаващият момент от ислямската революция\", добави Салами. На 5 май американският съветник по националната сигурност Джон Болтън съобщи за разполагането в Близкия изток на бойната група на самолетоносача USS А. Линкълн, както и на стратегически бомбардировачи, за да покажат на Иран, че \"всяка атака срещу американските интереси или техните съюзници ще бъде изправена пред непримирима сила\". Според Болтън страната му извършва това действие в отговор на \"редица тревожни и нарастващи показатели и предупреждения\". Говорителят на Върховния съвет за национална сигурност на Иран Кейван Хосрави описва изявлението на Болтън като \"психологическа война\". \"Самолетоносачът А. Линкълн пристигна в Средиземно море преди 21 дни, а изявленията на Болтън са тромаво използване на остаряло събитие за психологическа война\", каза Хосрави. От своя страна Амирали Хаджизаде, ръководител на аерокосмическото отделение на иранската революционна гвардия, заплаши в неделя да удари САЩ \"в главата\" ако предприемат военен ход.", "date": "2019.05.17", "title": "Иран: \"Ние сме на една крачка от мащабна конфронтация с врага\""}
{"url": "http://www.classa.bg/%D1%81%D0%B2%D1%8F%D1%82/item/395594-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%BC%D0%B0%D0%B9%D0%B4%D0%B0%D0%BD-%D0%B2-%D0%BA%D0%B8%D0%B5%D0%B2,-%D1%81%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B8-%D0%BE%D1%82-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8", "text": "Преди да поставя тази публикация, съм длъжен да кажа, че когато става въпрос за фалшиви новини, трябва да внимаваме от кого чуваме натрапчиво за тях. Ще ви дам пример. Да сте виждали реклама на “Мерцедес” по телевизията? Не нали! Реклама се прави само на продукти, които трябва да поддържат изкуствено имиджа си и да вкарват в съзнанието на зрителя илюзорен такъв. С други думи.  Днес този, който изгражда авторитета си чрез фалшиви новини, той прави анонси и провокация чрез натрапването за тях. Битката е за съзнания. Ако погледнете в основи всички прозападни медии излъчват едни и същи новини. Или всички мас медии, включително и българските са под диктовката на определени политически и геополитически клики и интереси. Това означава, че всичко, с което се облъчва съзнанието на жителите в отделен географски район от национални телевизии и радио, е лъжа, пропаганда или с други думи – фалшива новина. В Бълагрия националните телевизии са пример за подобно поведение. Те служат на чужди интереси извън границите на държавата. В България статуквото не е управляващо, а управлявано. И в никакъв случай не са в услуга на българския гражданин., защото пречупват истината през призмата от идеите и желанията на тези, които ги финансират. Термина “фалшиви новини” беше създаден в прозападната медийна среда, именно от страха, че лъжите им се пропукват от социалните интернет мрежи, медии и независими средства за информация. Тази война на съзнания е изкуствена и е с цел да обърка поведението, мнението и логичната преценка на индивидите в социума. Как може да различите фалшивия оттенък на определена новина? Ами много просто. Върнете се назад във времето, проверете дадена новина и с истинността и с днешна дата ще разберете много ясно, кой ви е лъгал и защо.  За мен лично, няма стара или нова  информация, има истинска новина. Доверието се печели трудно и лесно се губи. Всички го знаем. Така например се случи преди години и с със събитията в Украйна. Събитията на Майдана бяха представени от прозападните медии с куп лъжи и измами. А ето Ви днес цялата истина. И след като я осъзнаете трябва да си направите неизбежният извод. Който ви е мамил в миналото, със сигурност ви мами и днес. И ако това не ви убеди, значи сте непоправими наивници. И за омразното ви поведение не съдете всички около вас, а самите вас. Иначе прегръщам всички, които не се оставят да бъдат манипулирани, а те с всеки изминал ден се умножават. \r\n Италиански журналисти идентифицираха самоличността на трима снайперисти, чиито действия в Киевския Майдан през февруари 2014 г. доведоха до преврат и бягство от страната на тогавашния украински президент Виктор Янукович . В ефира на програмата “МATRIX” на телевизионния канал “Mediaset” военен кореспондент на вестника “Il Giornale” Ян Микалесин извади на светло имената на стрелците. \r\n RIA “New Day” има пълен руски превод /използвайте менюто долу в дясно на плеъра/ на публикувания документален филм. Може да го видите отдолу, но без български субтитри. Който знае руски, ще му е по лесно да смели информацията. Все пак руския съвсем не е далечен от българския. \r\n   \r\n   Снайперисти, които застреляха около 80 души по време на бунтовете в центъра на Киев, се оказаха имигранти от Грузия, които дошли в украинската столица по заповед на бившия грузински президент Михаил Саакашвили и са получавали заповеди от американски инструктори. Това са Кварацхелия Залоги , Александър Ревазишвили и Коба Нергадзе , които са работили в тайната служба за сигурност на бившия грузински лидер. След двугодишно разследване на италиански журналист, той открива двама от тях в Скопие, столицата на Македония, и третия в друга източноевропейска страна, чието име за сега се пази в тайна. Не изключваме това да е България, нали? Ако е така, Борисов и партията му, със сигурност ще имат негативни проблеми с българските граждани. Но времето ще покаже. \r\n „На нас ни беше наредено да стреляме по полицаи и демонстранти, без да правим разлика между тях”,  каза Ревазишвили. Според Нергадзе, стрелбата е осъществена от хотел “Украйна”. \r\n Тези данни напълно опровергават официалната версия на сегашните украински органи, според които правителството на Янукович след това организира клането в центъра на Киев, и версия, която се подкрепя в по-голямата част от западните страни. \r\n В разследващия филм има телефонен разговор между естонския външен министър Урмас Пает, който, позовавайки се на думите на лекар, който разследвал телата на жертвите на Майдан, докладва на Катрин Аштън, външнополитическия служител, че всички жертви са убити от снайперисти, които са стреляли от две посоки, по всички, които са били на улицата. \r\n           “Всички те бяха убити от едни и същи снайперисти. Действително е въпрос на безпокойство, че новата коалиция отказва да разследва действително случилото се. Затова убеждението се засилва и укрепва, че зад снайперите не е Янукович, а някой от новосформираната коалиция ”,  казва Пает. \r\n С течение на разследването на италианския журналист става ясно още, че военният съветник на Саакашвили, Мамука Мамулашвили, координира снайперистите и е изпратен в Киев, за да подкрепи протестната акция на Майдана. Впоследствие той ще стане командир на група грузински доброволци, участвали в сблъсъци с бунтовници и в Донбас. \r\n Според Залоги (единия от снайперистите) първата им среща с Мамулашвили е била проведена в сградата на Националното движение (очевидно има предвид Обединеното национално движение Саакашвили), с 25 от тях. Десет от които се съгласили да отидат в Киев. Той добави още, че в редиците на снайперистите също забелязали литовци. \r\n “На 15 февруари, ние летяхме със самолет. На борда ми дадоха паспорт и друг паспорт, с моята снимка, но с друго име и фамилия. След това ни дадоха по хиляда долара и обещаха по-късно да ни дадат по още пет хиляди долара.”  – каза снайпериста Кварацхелия Залоги. \r\n Според Ревазишвили им е било наредено да правят провокации.  „Трябваше да провокираме„Беркут”  .  Трябваше да ги провокираме по такъв начин, че да ги подтикнем към тълпата. Около 16-17 февруари ситуацията ставаше все по-напрегната всеки ден. По това време вече беше излязла от контрол.”  – коментира той. \r\n Ревазишвили също добави, че освен Мамулашвили, той е получавал наставления и от „още един човек в униформа“ като инструктор и американски войник. Името на този американец е  Брайън Кристофър Бойъндър , бивш офицер и снайперист на 101-ата американска въздушнодесантна дивизия . След Майдан той заминава за Донбас, където се бие като част от грузинския легион. \r\n “Бяхме в постоянен контакт с този Брайън, който беше човекът на Мамулашвили. Той ни даде заповеди. Трябваше да следвам всичките му инструкции”  допълва Нергадзе. \r\n Снайперистите потвърдиха и друг факт: според техните показания народният заместник на Украйна Сергей Пашински е пряко замесен в доставката на оръжията.  “Пашински и трима други, сред които и Парасюк  (Владимир Парасюк , бивш стотник от Майдан, сега заместник на Върховната Рада),  донесе в хотела чанти с оръжие. Те ги донесоха в стаята ми ”  – каза Нергадзе. \r\n Според Ревазишвили на 15 февруари Пашински е заповядал да си съберат всички лични вещи и да отидат в сградата на оранжерията.  ,  каза той. \r\n От своя страна Нергадзе добави, че  \r\n Според Ревазишвили, Пашински е давал директни заповеди за откриване на огън.    – каза той. \r\n “Взех решение да говоря и да разкажа за всичко сега, защото събитията бавно се развиха с течение на времето. Всъщност няма причина да ме преследват (въз основа на закона). Въз основа на законодателството на моята страна нямам нарушение. Аз, във всеки случай, съм войник, и не се страхувам от нищо. Дори от смъртта”  – каза Нергадзе. \r\n “За съжаление, фалшивите новини са официалната истина. Или поне тази официална истина, която през последните четири години ни вкараха в главите, което ще струва много скъпо в бъдеще на италианците” – заключи Микълшин. \r\n “Те решили да убият собствените си хора, за да предизвикат бунт?“,  Коментира Никара Порро, домакин на разследването. Заключенията оставям на вас. Избора дали да споделите тази информация е ваш! \r\n     \r\n\t \r\n Хотел “Украйна” \r\n  ", "date": "2019.05.17", "title": "Имената на снайперистите от Майдан в Киев, са публикувани от италиански журналисти"}
{"url": "http://www.classa.bg/%D1%81%D0%B2%D1%8F%D1%82/item/395590-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8%D1%88-%D1%83%D1%82%D1%80%D0%B5%D1%88%D0%BD%D0%B8%D1%8F-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC,-%D0%BA%D0%BE%D0%B3%D0%B0%D1%82%D0%BE-%D1%81%D0%B5-%D0%B1%D0%BE%D1%80%D0%B8%D1%88-%D1%81-%D0%B2%D1%80%D0%B0%D0%B3%D0%B0-%D0%BE%D1%82-%D0%B2%D1%87%D0%B5%D1%80%D0%B0", "text": "След като прахта от терористичните атаки на джихадисти в Шри Ланка миналия месец се уталожи, на преден план излезе информацията, че местните власти са получили предупреждение за атентатите от разузнавателните служби дни преди те да се случат. Сега в страната се издават специални предупреждения за нови джихадистки нападения, след като над 250 души загинаха на католическия Великден заради атаката на Thowheed Jamath, подкрепена от \"Ислямска държава\". Публикува се информация за атентаторите и сподвижниците им и като цяло Шри Ланка се подготвя за защита от нови подобни атентати. Някой би казал, че Шри Ланка не е била готова за терористите, но това не е така. Страната отдавна работи по проблема с тероризма. Просто не с този тероризъм, който се развихри на католическия Великден. В страната с предимно будистко население и многобройни хиндуистки, мюсюлмански и християнски малцинства насилието въобще не е нещо ново. Десетилетия наред хиндуисткото малцинство на тамалите в страната водеше борба срещу доминираното от будисти правителство. Тази гражданска война приключи едва през 2009 г., но даде над 100 хил. жертви, голяма част от тях в терористични актове - самоубийствените атаки бяха част от стратегията на тамалите дълго време. Междувременно будистките националисти дори след края на войната продължаваха с агресивната реторика срещу мюсюлманите в страната и дори се чуваха гласове за сриването на древни джамии. И в целия този хаос от междурелигиозни и етнически вражди, мюсюлманско-християнското насилие изглеждаше като незначителен проблем на фона на всичко останало. Макар и трагичен, опитът на Шри Ланка с тероризма и с подценяването на опасни ситуации далеч не е уникален само за страната. Същото се случва в още много държави, които нямат извинението да са развиващи се икономики с разделено социално, религиозно и етнически население. Много от тези държави дори са богати и имат способни и добре развити разузнавателни служби. През 1995 г. еврейски терористи успяват да убият тогавашния премиер на Израел Ицхак Рабин, нанасяйки опустошителен удар върху мирните преговори с Палестина - удар, чийто последствия остават дори повече от 20 години по-късно. Последващо разследване на атентата установява, че вътрешната разузнавателна служба на Израел има значителни доказателства за заплаха от крайнодесни екстремисти, но вместо да се съсредоточи в тази посока, предпочита да работи само по заплахата от палестинския тероризъм. Шест години по-късно в САЩ атаките от 11 септември показват същия проблем и с американските служби. Въпреки че американското правителство, и по-специално ЦРУ, са нясно със заплахата от \"Ал Кайда\" и дават предупреждения за опасност от техни нападения, действията по предотвратяване на подобни атаки се съсредоточават само върху американски цели в чужбина.     И макар да има достатъчно основания за тези действия на американските сили за сигурност - терористичната групировка вече на няколко пъти към този период е атакувала американски цели в държави от Африка и Близкия изток - това не променя факта, че заплахата вътре в страната е пренебрегната. През 2011 г. норвежкият крайнодесен терорист Андеш Брайвик убива 77 души - предимно младежи от летния лагер на една от левите политически формации в страната. По-късно разследването разкритикува местните служби и полицията за допуснатите пропуски в готовността за справяне с проблема. По това време силите за сигурност на страната са се фокусирали предимно върху \"Ал-Кайда\" и джихадисткия тероризъм заради участието на страната в общата операция на НАТО в Афганистан, както и заради карикатурите, осмиващи пророка Мохамед в местни издания. Всичко това се промени, когато полицията установява, че извършителят всъщност е краен националист. Всички тези примери показват, че много често разузнавателните служби и силите за сигурност дори на развити държави не са готови да посрещнат съвременните терористични заплахи, фокусирайки се само върху това, което може да бъде очаквано, но не и върху неочакваното.  Има много потенциални причини за тези провали. Единната е чисто когнитивна - дори и най-добрите анализатори страдат от собствени предубеждения и предразсъдъци, които могат да дадат тежест в една или друга посока. Така ако човек е предразположен да търси заплахата в дадена посока, често може да пренебрегне другите, смятайки ги за по-маловажни (а те да не са). Така например в Шри Ланка ако анализаторите са свикнали да внимават за нападения от страна на тамалите, те лесно биха могли да пропуснат един не толкова явен конфликт между мюсюлмани и християни, който досега не е бил особено типичен за страната. Ресурсите също са важен фактор. Много по-лесно е да се дават пари за следене на опасността, която вече се е проявила и е ясна и доказана. Така вглеждането в стари заплахи звучи по-сериозно като основание за разследване, отколкото да се посочи съвсем нов източник на заплаха. Израел например има цели дирекции, посветени на разследването на заплахи от палестински терористи, но заради по-редките случаи на крайнодесен тероризъм този проблем се следи далеч не толкова мащабно (макар да съществува). Ресурсите и пристрастията формират събирането на разузнавателни данни, а събирането, на свой ред, формира наличните доказателства за оценка на заплахата.  Ако данните от аналитиците ти показват по-голям риск от нападения на тамалите, разследваш тези заплахи и не отдаваш толкова голямо значение на джихадистките такива. В резултат на това обаче официалните лица знаят по-малко по темата и им е трудно да формират политики за превенция на тази джихадистка заплаха. По тази логика и до днес в САЩ темата за крайнодесния екстремизъм бива пренебрегвана. Най-малкото много от експертите там все още не възприемат крайните националисти там като реална терористична заплаха, нито случващите се нападения като тероризъм. Това, от своя страна, води до пренебрегване на тази опасност.     Съществува и друг проблем - вътрешното разделение в самите разузнавателни агенции и общности, както и липсата на добро сработване между тях. Така например координацията между ФБР и ЦРУ е остро критикувана след 11 септември и сочена като една от причините за това да се стигне до атентата. В някои други държави например проблемът е още по-тежък, тъй като политическото ръководство стимулира враждата между агенциите за сигурност. В други случаи враждата между агенциите съществува и остава дори над държавната политика. Но дори силите за сигурност да постигнат равновесие и единогласие помежду си, те все пак трябва да убедят политиците, че са нужни действия в една или друга посока - нещо, което в случая на Шри Ланка е сред основните проблеми.  Истината е, че разузнавателните агенции се изправят пред все по-развити и способни противници, които умеят да намират и да се възползват от дупките в системата и е трудно да се намери работещо решение за този проблем. И май всичко се изчерпва с неясното \"Очаквай неочакваното\". Иначе казано - силите за сигурност днес не могат да си позволят да пренебрегнат нито една заплаха, колкото и малка да изглежда тя.", "date": "2019.05.17", "title": "Не можеш да победиш утрешния тероризъм, когато се бориш с врага от вчера"}
{"url": "http://www.classa.bg/%D1%81%D0%B2%D1%8F%D1%82/item/395589-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BA%D0%BE%D0%BB%D0%BE%D0%BD%D0%B8%D0%B8,-%D0%BA%D0%BE%D0%B8%D1%82%D0%BE-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D1%8A%D1%82-%D0%BD%D0%B0-amazon-%D1%89%D0%B5-%D1%81%D1%82%D1%80%D0%BE%D0%B8", "text": "Като част от събитие в град Вашингтон (САЩ), Джеф Безос, собственик на Amazon и основател на авиокосмическата компания Blue Origin, подробно представи идеите си за колонизацията на космоса, както и плановете си за полети до Луната. Безос посочи, че в бъдеще човечеството ще изчерпи енергията на Земята, но ако се придвижи към Слънцето, ще има неограничени ресурси. Предприемачът призна, че сценарий, в който хората ще живеят на други планети, не е идеален, тъй като повечето от тях са далеч от Земята, нямат гравитация и не са достатъчно големи. Затова, за да направи идеята си възможна, той предложи да се създадат космически колонии, които биха могли да съдържат цели градове, селскостопански райони и дори паркове. Тези космически местообитания, наречени О'Нийл, трябва да бъдат достатъчно големи, за да побират около един милион души и да бъдат достатъчно близо до Земята, за да могат техните граждани да пътуват до родната си планета. Според Безос тези колонии ще бъдат \"наистина хубави места за живеене\", тъй като те ще имат идеален климат през цялата година и добра инфраструктура. Някои дори могат да имитират архитектурата на историческите градове на Земята. \"Децата, които са тук, и техните деца, и техните внуци, ще построят колониите О'Нийл, а работата на това поколение, работата на моето поколение, е да се изгради инфраструктурата, така че те да са способни да го постигнат\", каза създателят на Amazon. Безос каза, че сега са необходими две важни неща, за да може човечеството да живее в космоса: радикално намаляване на разходите за изстрелване и експлоатация на космическите ресурси, тъй като е много скъпо да се придвижат нещата от Земята до космоса.", "date": "2019.05.17", "title": "Космическите колонии, които собственикът на Amazon ще строи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395583-%D0%B4%D0%B5%D0%B1%D0%B5%D0%BB%D0%B0%D0%BD%D0%BA%D0%B0-%D0%B7%D0%B0%D1%82%D0%B0%D0%BF%D0%B8-%D0%B2%D1%81%D0%B8%D1%87%D0%BA%D0%B8", "text": "Хората понякога можем да бъдем много злобни. На някои дори им доставя удоволствие да нараняват и обиждат околните и особено силни и смели в думите си стават именно в социалната мрежа.Инстаграмът на една дебеланка от Уисконсин бе поредното място за сбор на такива потребители, които обичат да критикуват по-пълните дами.      Джена Керхер обаче успя да затвори устите на всички и даде много добър урок на всички т. нар. хейтъри и тролове в мрежата.", "date": "2019.05.17", "title": "Дебеланка затапи всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395584-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0,-%D0%BF%D0%BE%D0%BB%D1%83%D0%B3%D0%BE%D0%BB%D0%B0", "text": "Моника Валериева е била наистина смайваща абитуриентка. Плеймейтката, която в момента е еталон за красота и стил, преди години е имала доста странна визия, поне на  . Преди време в профила си в социалната мрежи плеймейтката пусна сторита, на които показва и коментира си на бала. Тя обаче не укори по никакъв начин стила си на  , въпреки че мъничко парче  едва-едва покрива само най-милото й, а надолу се спускат дългите й голи бедра. Това не е всичко.  й също не крие много от нея, а една от паласките й лъсва изпод него.     На кадъра тя позира с приятелка, която също не е кой знае колко ,  но на фона на Моника си изглежда навлечена до уши!   Естествено все пак Валериева бе и малко самокритична. На видеото се чу как тя пита майка си: „Мамо, как си ме пуснала с тази прическа на бала?”. А след като зададе този въпрос приближи камерата към косата си от преди години.     Факт е, че визията на Моника е меко казано странна и в тотален разрез със стилната и изискана дама, която носи само  и скъпи бижута.   На главата на риалити звездата от „ВИП Брадър” има някакво подобие на кок, чиято форма е меко казано странна и цилидрична.   От кадъра не става ясно дали това е преди или след забавата със съучениците, но ако съдим по визията й, сякаш доста неща е преживяла. От нея лъха радост, но и разврат. Няма да коментираме повече, сами преценете има ли нещо странно във външния й види споделете в коментарите харесвате ли  на красавицата.    ", "date": "2019.05.17", "title": "Моника Валериева, полугола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395585-%D0%B2%D0%BB%D1%8E%D0%B1%D0%B5%D0%BD%D0%B0-%D0%B2-%D0%B3%D1%80%D0%B8%D1%88%D0%BE-%D1%81%D0%B5-%D1%80%D0%B0%D0%B7%D0%BA%D1%80%D0%B0%D1%87%D0%B8-%D0%BF%D1%80%D0%BE%D0%B2%D0%BE%D0%BA%D0%B0%D1%82%D0%B8%D0%B2%D0%BD%D0%BE", "text": "Една от най-красивите тенисистки в света Южени Бушар отново влезе в заглавията с кадри, които сподели в социалните мрежи. Канадката, която преди време бе спрягана за любовна афера с родния тенисист Григор Димитров, пусна провокативна снимка, на която е разкрачена, седейки. Към кадрите блондинката уточни, че обикновено не седи по този начин. Фотосът обаче предизвика различни реакции. Някои от многомилионните фенове на Бушар й написаха редица комплименти, а други точно обратното. Един от феновете изригна с коментар, че тенисистката се е превърнала в \"Инстаграм\" модел, а след това в порно модел. Под неговото мнение пък редица други потребители защитиха канадката за снимката й. ", "date": "2019.05.17", "title": "Влюбена в Гришо се разкрачи провокативно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395586-%D1%81%D1%83%D1%88%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Обвинилата Кубрат Пулев в сексуално насилие Дженифър Равало - Джени Суши се прояви в социалните мрежи преди часове.  Репортерката се обърна към недоброжелателите си, които явно са я посъветвали да спре да се занимава с бокс след целувката на Кобрата. \"Между другото, нека всички, които ме мразят, знаят, че не се отказвам от бокса. Ще ме виждате все по-често. Аз все още съм тук\", написа Суши. В края тя не пропусна да засегне половинката на Кубрат Пулев - певицата Андреа, която по-рано   и заплашва в интернет, добявяйки хаштаг \"това, което ядете, не ме вълнува\". Суши показа и  , нарекла я \"голяма курва\" в социалните мрежи. Сред определенията, които използва Андреа има и въпрос \"Познаваш ли Багата?\", който звучи като откровена заплаха срещу Равало.", "date": "2019.05.17", "title": "Суши изригна в интернет!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395587-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%BC%D0%B0%D0%B9", "text": "ОВЕН ( 21 март - 20 април ) Трябва да хармонизирате връзките си, за да не се окажете сами. Опирайки се на подкрепата на колеги или делови партньори, ще разберете какво е това, надеждно партньорство. За грандиозни успехи, сега не е време, но това не е повод за притеснение. Домашната обстановка, ще предразполага към размишления. Не се страхувайте да сте откровенни с любимия човек. ТЕЛЕЦ ( 21 април - 21 май )  На този ден, ще се чувствате по-добре в неформална и лека обстановка, отколкото да действате открито. За да получите желаното в работата и финансите, трябва да се оттласнете по-силно от земята. Не, няма да летите, но в кариера, ще напреднете. В любовта повече давайте, а не взимайте. Това ще бъде оценено от избраника. БЛИЗНАЦИ ( 22 май - 21 Юни ) Всичко, което направите днес, ще ви се върне стократно. Ще успеете да реализирате плановете си, без разходи и притеснения. Ако се стремите към закупуване на нещо ново и голямо, то тогава предварително пресметнете вашите финанси. Безразсъдните действия, само ще ограничат вашите възможности. За бизнес пътуване е добър ден, но не тръгвайте на път с личния си автомобил.   РАК ( 22 юни - 23 юли ) Днес бъдете по-икономични, за да не разпилявате енергийните си запаси за ненужни разговори. На работното си място, трябва здраво да работите, в противен случай ще останете без премия. В личната сфера ще се развие глупава ситуация, която вие ще надуете до размера на земното кълбо. Повече увереност, а не мнителност! ЛЪВ ( 24 юли - 23 август ) Трябва да поддържате баланс между домашния комфорт и трудовата активност. Ако следвате мярка във всичко, то и всичко ще е великолепно. Не влизайте в схеми, които „намирисват“ на риск и измама. Милиони едва ли ще получите, но ще трябва да се разделите последните си стотинки. Със закона трябва да се държите деликатно, не забравяйте за това. ДЕВА ( 24-ти август - 23 септември ) Днес ще искате нещо ново и необичайно. Дори наскоро разгорелият се роман, няма да ви радва. Въоръжете се със здрав разум, за да не развалите картината. Във финансовия сектор няма причина за ограничение, приходите ще надхвърлят разходите. Но вечерта роднини ще ви разстроят, казвайки нещо остро по ваш адрес. ВЕЗНИ( 24 септември - 23 октомври) Многозначителен и вълнуващ, ще бъде този пролетен ден за вас. Всичко уж ще е прекрасно, но настроението ви ще е ужасно. Потърсете морална подкрепа от човек, който и друг път ви е помагал. Насочвайте енергията си в правилна посока, за да не изтича напразно. Възможен в голям успех, в творчески проекти. СКОРПИОН ( 24 октомври - 22 Ноември ) Не трябва да се отклонявате, от обичайния си работен ритъм. Вие сте пълни със сила и позитивност, което вече води до заслужена победа. Със здравето не са изключени проблеми, така че, откажете се от бурни партита до сутринта. В спокойна атмосфера, поговорете с любимия човек. Ако вече сте изморени от честите спорове, тогава е време да решите нещо.   СТРЕЛЕЦ ( 23 Ноември - 21 Декември ) Днес да скучаете и преживявате, няма да имате време, ще имате много работа. Освен това, тя ще е интересна и печеливша. В сферата на любовта, се очаква море от емоции, фойерверки от чувства и буйна страст. Не сте очаквали, че новият ви избраник ще бъде толкова харизматичен. За да постигнете материалните си цели, трябва да сте концентрирани. В противен случай, ще пропуснете печеливш договор. КОЗИРОГ (22 Декември - 20 януари ) Трябва да бъдете по-внимателни с емоциите, в противен случай те ще ви връхлетят като ураган в безлунна нощ. Дръжте се достойно, за да не развалите репутацията си. Проблеми в ежедневието не са изключени, включително повреда на домашни уреди. Ще трябва да дадете доста пари, за да оправите всичко. С личния си автомобил, не тръгвайте на дълъг път.  ВОДОЛЕЙ ( 21 януари -  19  февруари ) Препоръчително е, да съхраните сили за любимия си човек. Не оставяйте цялата си енергия и вдъхновение на работа. Финансовите въпроси ще се объркат, но шансовете за „оцеляване“ няма да са много. Разплатата за минали грешки ще бъде твърде висока, ако не върнете дълговете на приятел навреме. Работете с документите внимателно.   РИБИ ( 20 февруари - 20 март ) Днес ще бъдете като електрическа крушка, която се изключва и включва по всякакви поводи. Ще се чувствате така, сякаш не зависите от себе си. Но във финансовата сфера, все пак ще трябва да обърнете внимание на нюансите. Загубите ще бъдат толкова тежки, че ще се паникьосате. Вечерта, чакайте гости отдалеч.", "date": "2019.05.17", "title": "Дневен хороскоп 17 май"}
{"url": "http://www.classa.bg/%D1%81%D0%B2%D1%8F%D1%82/item/395588-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B2%D0%B5%D1%87%D0%B5-%D0%B5-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Образователната реформа, подкрепена от президента на Мексико, Андрес Мануел Лопес Обрадор, с която се премахва противоречивото законодателство по въпроса, обнародвано през 2013 г. от тогавашния президент Енрике Пеня Нието (2012-2018), получи одобрението на 22 щатски конгреса. За реформирането на мексиканската конституция се изискваше одобрението на половината плюс един от конгресите на 32-та щата, въз основа на член 35 от Конституцията - Магна Харта на латиноамериканската нация; а след това, тя трябваше да бъде изпратена на изпълнителната власт за нейното обнародване. Така реформата получи декларация за конституционност от Постоянната комисия на Мексиканския конгрес и ще бъде публикувана в Официален вестник на Федерацията. \"Беше поет ангажимент да не продължаваме със същата образователна политика, която оскърбява учителската професия, но за щастие беше отменена старата така наречена образователна реформа. Постоянната комисия на конгреса направи декларация и днес в Официален вестник ще се публикува новата образователна реформа \", каза президентът на сутрешната си пресконференция.", "date": "2019.05.17", "title": "Образователната реформа на Лопес Обрадор в Мексико вече е реалност"}
