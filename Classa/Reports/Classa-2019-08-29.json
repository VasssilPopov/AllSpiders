{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399317-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2%D0%B5%D1%87%D0%B5-%D0%B5-%D1%82%D1%83%D0%BA", "text": "Ако попитате хората кои са най-сериозните опасности от климатичните промени, вероятно повечето ще започнат да изброяват всевъзможни природни бедствия - унищожителни урагани, връхлитащи бури, внезапни наводнения, опасни горещини или горски пожари. Няма нищо изненадващо - медиите, които отразяват климатичната криза, често я илюстрират чрез подобни апокалиптични картини. Опасните метеорологични явления са нещо, което всеки може да си представи. Виждали сме как се развиват в действителност и как се влошават с течение на времето. Истината е, че някои от най-притеснителните аспекти на климатичните промени съвсем не са толкова очевидни. Доклад на Междуправителствения панел за климатичните промени (МПКП) - научна организация в структурата на ООН - насочва вниманието именно в тази посока. Учените изследват влиянието на екологичната криза върху храната - основния елемент в развитието на човешката цивилизация.     Да вземем за пример хималайските глетчери. Когато еколозите предупреждават за топящите се ледници, най-често хората съжаляват за загубата на едно от природните чудеса, или се тревожат от повишаването на нивото на световните океани. Никой не се замисля за връзката между глетчерите и хранителните системи. А тя е ключова. Половината от населението на Азия зависи от водата, която идва от глетчерите в Хималаите. Не само за питейни или битови нужди, а и за земеделската индустрия. В продължение на хиляди години топящата се вода се е възстановявала чрез натрупването на ледени маси в планините. Сега обаче те се разпадат с много по-високи темпове, отколкото се възстановяват. Ако настоящата тенденция се запази, повечето хималайски глетчери ще изчезнат в рамките на едно човешко поколение. Това ще разкъса сърцевината на хранителната система в азиатския регион, поставяйки под заплаха изхранването на 800 милиона души. В Ирак, Сирия и по-голямата част от Близкия Изток засушаването и опустиняването на обработваемите земи обрича земеделската индустрия в цели региони. Южна Европа може да се сблъска с подобни проблеми заради затоплянето. Основни селскостопански територии в Китай и САЩ ще бъдат засегнати от тази криза. Според предупреждения от НАСА, интензивното засушаване може да превърне Големите равнини и американския Югозапад в огромна прашна пустош. Днес тези региони са надеждни източници на хранителни продукти. Но това може да се промени, ако климатичните промени бъдат оставени без решение. Дейвид Уолъс-Уелс пише в \"Необитаемата Земя\", че всеки допълнителен градус, с който планетата се загрява, води до намаляване със средно 10% на добива от основни зърнени култури. Ако всичко си продължава постарому, това може да довде до дефицит от 40% на зърнопроизводството към края на столетието. При нормални обстоятелства локалният хранителен недостиг може да бъде компенсиран чрез износ на излишъка, добит в други страни по света. Но моделите показват, че има реална опасност от предизвикване на едновременни дефицити от хранителни суровини на няколко континента. Според доклада на МПКП, евентуално затопляне с повече от 2 градуса по Целзий на планетата вероятно ще причини \"продължителни глобални сътресения по веригата на хранителни доставки\". Климатичните промени са фактор, който може да увеличи нивата на глад, недохранване и забавяне в нормалното развитие на децата. Заблуда би било да се приеме, че тук става дума само за липса на достатъчно количество хранителни продукти. Тази криза ще има последици и за глобалната политическа стабилност. Регионите, засегнати от недостиг на хранителни продукти, ще бъдат поразени от масово преселение на хора, които са принудени да емигрират в търсене на плодородни земи или устойчиви източници на прехрана. Вече виждаме този феномен в реално време - много от бежанците от Гватемала или Сомалия напускат родните си места, защото вече не могат да се самоиздържат от добива на земеделските си стопанства. Политическите системи вече са подложени на сериозен натиск в резултат на бежанските кризи. Националистическите движения са във възход, а международното сътрудничество запада. Ако добавите към това заплахата от 40% загуба на световната земеделска продукция и криза на доставките на храни, прогнозата за бъдещите териториални конфликти става непредсказуема. Климатичните промени застрашават глобалните хранителни системи, но в същото време - самите хранителните системи са част от причините за климатичната криза. Според МПКП, земеделската индустрия допринася за близо 1/4 от всички антропогенни емисии на вредни газове. Разбира се, не става дума за всички видове земеделско производство, а за индустриалния модел, който доминира във фермерството през последния половин век. Този подход допуска агресивно обезлесяване с цел откриването на повече пространства за монокултурно земеделие, като само това генерира 10% от световните емисии на парникови газове. Но индустриалният модел също така разчита на интензивно разораване и употреба на химически торове, които водят до по-бърз разпад на почвите и до отделяне на големи обеми от въглероден диоксид в атмосферата. На пръв поглед, този проблем изглежда незаобиколим. Все пак световното население има нужда от изхранване, а интензивното земеделие засега е най-ефикасният начин за осигуряване на нужните продукти. Щом като и сега близо 1 млрд. души не получават достъп до нужната храна, то изглежда практически невъзможно да изпълним климатичните си цели, докато изхранваме света. Всъщност, това предизвикателство има решение, което зависи от осъзнаването на факта, че значителна част от индустриалното земеделие е ненужно за препитанието на човечеството. Според МПКП, близо 30% от световните хранителни продукти се изхвърлят всяка година. Най-вече това се наблюдава в страните с висок среден доход. Ако се сложи край на разхищаването на храни, а излишъците се разпределят по-разумно, гладът може да остане в историята, докато световното земеделско производство постепенно намалява. Учените изчисляват, че това може да освободи няколко милиона кв.км. от континенталните площи да съкрати емисиите с 8-10%, което би облекчило значително климатичните условия. Не е трудно да се постигне подобна цел. В Южна Корея домакинствата са длъжни да плащат такса за всеки килограм храни, които хвърлят на боклука. Франция и Италия забраниха изхвърлянето на храни от супермаркетите. Същото може да бъде направено и в земеделските стопанства, като постепенно се върви към източника на производство. Справянето с този проблем е ключовата първа стъпка към привеждането на земеделската индустрия в крак с екологичните изисквания. Има обаче още едно, дори по-просто решение, което трябва да бъде обсъдено. Близо 60% от земеделските територии по света се използват за един-единствен хранителен продукт: телешкото месо. В същото време то представлява само 2% от калориите, които хората приемат. Телешкото е сред най-неефективните и екологично разрушителни храни на планетата. Нуждата от откриване на нови и нови територии за пасища и за добив на фураж е основната причина за обезлесяването. От гледна точка на общото климатично влияние, всеки килограм телешко месо води до нетни емисии, равни на тези от двупосочно пътуване със самолет през Атлантика. Ограничаването на консумацията на телешко в полза на по-щадящи месни или растителни протеини (боб, грах, леща, и др.) може да освободи почти 28 млн. кв.км. земя. Това е територия, доближаваща площта на Съединените щати, Канада и Китай, взети заедно. Една проста промяна в диетата би могла да позволи обратното залесяване на планетата и възстановяване на местообитанията за диви животни. Това би довело до естествено намаляване на въглеродните емисии. Отказът от телешко месо може да се окаже решаващ за успеха на политиките за стабилизиране на климата на земята. Как може да се постигне подобно нещо? На първо място - с прекратяване на огромните субсидии, които богатите държави отпускат на говедовъдите. Учените лансират и идеята за данъчно облагане на продуктите от червени меса, защото смятат, че това може да доведе не само до екологични ползи, но и до подобрение на общественото здраве. Най-радикалният подход предполага пълен отказ на производството на телешко и говеждо месо, по подобие на кампаниите срещу въглищата и други изкопаеми горива. Международният панел за климатичните промени предлага още бърза замяна на конвенционалните индустриални фермерски методи с други възстановяващи технологии - агролесовъдство, поликултурно земеделие, неорно земеделие или органично производство. Всичко това може да помогне за възстановяване на плодородието на почвите, отнемане на въглерода от атмосферата и подобряване на качеството на дългосрочните добиви. Ако светът наистина иска да предотврати евентуални катастрофални климатични изменения, преосмислянето на хранителната промишленост е задължителна част от този план.    ", "date": "2019.08.29", "title": "Хранителната криза вече е тук"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/399318-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D1%80%D0%B0%D1%81%D0%BD%D0%B0-%D0%BF%D1%80%D0%B5%D0%B7-%D1%8E%D0%BD%D0%B8-%D1%81-0,4", "text": "Брутният външен дълг на България  (частен и държавен) расте като част от брутния вътрешен продукт (БВП) и към края на юни е 34,034 млрд. евро, което е годишно увеличение с 0,4% (144,5 млн. евро). Така той представлява 57,5% от прогнозния БВП на страната, показват предварителните данни на Българската народна банка (БНБ). За сравнение през май дългът беше 57,1% (33,798 млрд. евро), през април – 57,4% от БВП (33,964 млрд. евро).     В края на юни  дългосрочните задължения  са 25,712 млрд. евро и за една година намаляват с 0,9% (224,2 млн. евро). Към 30 юни  краткосрочният външен дълг  възлиза на 8,321 млрд. евро, като за една година нараства с 4,6% (368,8 млн. евро). Дълг на централната и местната власт Брутният външен дълг на сектор  Държавно управление  в края на юни е 5451 млн. евро и за една година се понижава с 3,4% (193.7 млн. евро). Външните задължения на  банките  са 4,500 млрд. евро и нарастват на годишна база с 1,9% (85,5 млн. евро). Колкото до  бизнеса и домакинствата  техните външни задължения за една година нарастват с 0,7% (71,5 млн. евро) до 10,862 млрд. евро. Към 30 юни  вътрешнофирменото кредитиране  достига 13,220 млрд. евро, при годишен ръст с 1,4% (181,3 млн. Евро). За първите шест месеца на тази година полученото  външно финансиране от нерезиденти  е в размер на 3,444 млрд. евро в сравнение с периода януари – юни 2018 г., когато беше 2,944 млрд. евро. От тях 225,6 млн. евро (6,5% от общия размер) са за сектор Държавно управление, 799,2 млн. евро (23,2% от общия размер) за сектор Банки, 504,7 млн. евро (14,7%) за фирмите и гражданите, а 1,915 млрд. евро (55.6%) са вътрешнофирмено кредитиране. През януари – юни  извършените плащания  по обслужването на брутния външен дълг са 3,096 мллд. евро, докато преди година за тях се използваха 3,116 млрд. евро . Нетен външен дълг Нетният външен дълг в края на юни е отрицателен в размер на 4,237 млрд. евро, като намалява с 223,5 млн. евро (5,6%) спрямо края на 2018 г. (отрицателна стойност от 4,014 млрд. евро, 7.3% от БВП). Понижението се дължи на по-голямото увеличение на брутните външни активи (с 914,7 млн. евро, 2,4%) в сравнение с нарастването на брутния външен дълг (с 691,3 млн. Евро, 2,1%). Нетният външен дълг намалява с 2,603 млрд. евро спрямо юни 2018 г. (отрицателна стойност от 1,634 млрд. евро, 3% от БВП). Прогнози и очаквания През тази година БВП на България ще достигне до 100 млрд. лева , записа в есенната си макроикономическа  прогноза Министерство на финансите. Доклад на Европейската комисия от 27 февруари 2019 г. с анализ за устойчивостта на дълга и фискалните рискове дава прогнози за дълга и базов сценарий в съотношение на брутния дълг.  Докато през 2017 година съотношението беше 25,6%, а през миналата година – 23,3%, за тази година се очаква то да е 21,3%, а догодина – 19,5%. Преди време  правителството заяви, че до края на мандата ще свали външната задлъжнялост на 20% от БВП . Investor.bg  припомня, че през 2017 г. дългът на България беше 25,6% от БВП, като намаля спрямо предходната 2016 г., когато беше чувствително висок – 29,6%. През 2015 г.  дългът спадна до 26,2%, а през 2014 г. задълженията на България бяха 26,97% от БВП. Най-нисък дълг имаше през 2013 г.  – 17,01%, показват данните на националната статистика.    ", "date": "2019.08.29", "title": "Външният дълг на България нарасна през юни с 0,4%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399319-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%B4%D0%B8%D1%81%D0%BA%D1%83%D1%81%D0%B8%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Основните предизвикателства според българите, сезирали омбудсмана, са свързани с придобиването на новия им имиграционен статут Омбудсманът Мая Манолова организира среща на отговорните национални институции и български граждани, живеещи и работещи във Великобритания, по повод предстоящото напускане на ЕС от страна на Обединеното кралство. Дискусията е провокирана по настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права. Събитието ще се състои утре, 29 август 2019 г., от 10.00 часа в институцията на обществения защитник – гр. София, ул. „Георг Вашингтон“ № 22.  Основните предизвикателства според българите, сезирали Манолова, са свързани с придобиването на новия им имиграционен статут след Брекзит и затруднената социална интеграция.  По данни на МВнР българите във Великобритания наброяват над 200 000 души.  На срещата в институцията на омбудсмана са поканени българските евродепутати, представители на министерствата на външните и вътрешните работи, на труда и социалната политика, на здравеопазването и правосъдието, Държавната агенция за българите в чужбина, Комисията за защита от дискриминация, посолството на Великобритания у нас, посолството на България в Обединеното кралство, Представителството на ЕК в България и др.   \r\n  ", "date": "2019.08.29", "title": "Мая Манолова организира дискусия за Брекзит и проблемите на българите във Великобритания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399320-%D1%80%D1%83%D0%BC%D0%B5%D0%BD-%D0%BB%D0%B5%D0%BE%D0%BD%D0%B8%D0%B4%D0%BE%D0%B2-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B3%D0%BB%D0%B0%D0%B2%D0%B8", "text": "Ясно е, че не сме хомогенен японски етнос. Ние сме кръстопътен народ. Генетичен сбиреток. Почти никой не знае кой е прадядо му. Католиците знаят. От къде извира желанието на политиците населяващи предимно средните и по - топли пояси на планетата, да бъдат неизлечимо алчни за власт и пари, да послъгват и присвояват материални ценности и статут, който не им принадлежи.     И най-лошото, да съветват и ръководят човечеството как трябва да живее. Какъв непресъхващ стремеж да се превърнат в пророци и останат на власт до края на света. С лекота създават правила, пишат вдъхновено трудове и трактати. Всъщност капацитетът на ума тук няма никакво значение, често това са хора с налудности, които населението грешно припознава като велики лидери. Притежават фанатична убеденост, понякога чар и харизма. Ще ги откриете в парламентите, философските и литературни среди, партиите, религиозните фанатици - до последната квартална кръчма.     У нас съвсем не е рядкост да видите човешки същества, които съществуват под нивото, на това което наричаме малоумие. От друга страна никой не е доволен от съдбата си. Винаги смята, че заслужава повече. Да надникнем какво става в българските глави. На пръв поглед нищо, бръмчат мухи, занемарено е. Биотоковете дават къси идеологически съединения, които пържат мозъка на нещастника. Това което поразява е тоталното отричане на всичко, включително собствения им живот. Празнотата няма дъно. Ако някъде се съберат повечко хора, веднага се появява реформаторски лидер. Истински апостоли на посредствеността. Каноници на вездесъщата глупост. Как ще се оправим, за тях е въпрос от най-лека трудност. Радикалните идеи тръгват моментално и решават мигом всички въпроси на битието. А то, пустото българско битие е изпуснало влака, тича в междурелсието и вика, ние сме патриотии, имали сме славно миналоо…вечна дружба!  ", "date": "2019.08.29", "title": "Румен Леонидов: Какво става в българските глави?!"}
{"url": "http://www.classa.bg/%D1%81%D0%B2%D1%8F%D1%82/item/399321-%D0%BD%D0%B0%D0%B4%D0%BF%D0%B8%D1%81%D0%B8-%D0%BE%D1%82%D0%BF%D1%80%D0%B5%D0%B4%D0%B8-2800-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%B2%D0%BE%D0%B9%D0%BD%D0%B0,-%D0%BE%D0%BF%D0%B8%D1%81%D0%B0%D0%BD%D0%B0-%D0%B2-%D0%B1%D0%B8%D0%B1%D0%BB%D0%B8%D1%8F%D1%82%D0%B0", "text": "Освен че потвърждава епизод, описан в Библията, и хвърля светлина върху войната между царствата Израел и Моав, надписите върху олтар, открити през 2010 г. в йорданската местност Хирбат Атаруз, са най-ранният пример за писмеността на Моавите , каза пред Live Science археологът Кристофър Ролстън, един от авторите на проучване за артефакта, публикувано наскоро в списание Levant. Това са два текста от девети век пр.н.е., написани със знаци на моавитската азбука и египетски цифри. Те разказват за въстанието на цар Меша, който успява да приключи малко преди това с господството на Израел над региона на Моав. По време на войната той превзема и плячкосва Хирбат Атаруз, известен в древността като Атарот. Грабежът е записан в един от надписите на олтара, който подробно описва количествата бронз, взети от Меша като плячка. Друг текст, много по-малко разбираем, вероятно описва и епизод от войната. Той споменава „4000 разпръснати чужди мъже и изоставени в големи количества\". Също така споменава „опустошен град\". Въпреки че признават, че много остава да се изясни за надписа, изследователите предполагат, че той има възпоменателно усещане „и дори би могло да се позове на исторически събития, свързани с завладяването на Атарот и прилежащата му територия от Моавитите\". По този начин олтарът ще потвърди библейския разказ за събитията, каза Ролстън. Той посочи също, че това е \"най-ранното доказателство\" за използването на моавитската писменост и изтъкна \"изтънчеността\" на местните книжовници, сравнима с тази на книжовниците на древен Израел. Моавитският език, понякога описван като еврейски диалект, е бил използван от този семитски народ до около 6 век пр.н.е. Известен е с няколко паметника, най-големият от които е т. нар. стела Меша, основана на конкретен вариант на финикийската азбука. Въстанието на Меша е описано във Втората книга на царете (3: 4–27), която е част от Библията.", "date": "2019.08.29", "title": "Надписи отпреди 2800 години потвърждават разказа за война, описана в Библията"}
{"url": "http://www.classa.bg/%D1%81%D0%B2%D1%8F%D1%82/item/399322-%D0%B8%D0%B7%D0%BC%D0%B0%D0%BC%D0%B0-%D0%B7%D0%B0-14-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0,-%D1%83%D0%B6-%D0%B7%D0%B0-%D1%84%D0%B8%D0%BB%D0%BC-%D0%B2-netflix", "text": "Мъж от щата Калифорния е изправен пред федерални обвинения за електронни измами, пране на пари и утежнена кражба на самоличност, след като измамил чужди инвеститори с общо 14 милиона долара, съобщава Fox News. Престъпникът заявил, че парите ще бъдат предназначени за производството на филм, който уж ще се разпространява от Netflix и ще отговаря на основните холивудски критерии. 41-годишният Адам Джойнър убедил южнокорейски и китайски фондове да инвестират пари в несъществуващ филм, наречен „Legends\" („Легенди\"), използвайки фалшиви документи. Лентата, представяла „анахронична смесица от легендарни и исторически личности от САЩ от 19 век\", както е посочено в делото. Според прокуратурата, Джойнър се е срещнал с южнокорейските инвеститори през 2015 г., за да представи сценария на филма. Азиатската компания обещала да отдели 8 милиона долара за проекта и първата половина на инвестицията била прехвърлена през април 2016 г., след като тя получила фалшиво споразумение за дистрибуция с подправения подпис на изпълнителен директор на Netflix. Междувременно гореспоменатият изпълнителен директор казал на ФБР, че никога не е виждал или се е срещал с Адам Джойнър и не знае нищо за филма „Легенди\". Китайските инвеститори били измамени по същата престъпна схема с още 6 милиона долара, които отишли директно по сметките на Джойнър. Според прокуратурата мъжът е заплашен от 32 години затвор, ако бъде осъден по всички повдигнати обвинения.", "date": "2019.08.29", "title": "Измама за 14 милиона долара, уж за филм в Netflix"}
{"url": "http://www.classa.bg/%D1%81%D0%B2%D1%8F%D1%82/item/399323-%D1%85%D0%B5%D1%80%D1%86%D0%BE%D0%B7%D0%B8%D1%82%D0%B5-%D0%BD%D0%B0-%D0%BA%D0%B5%D0%B9%D0%BC%D0%B1%D1%80%D0%B8%D0%B4%D0%B6-%D0%BF%D1%80%D0%B5%D0%BC%D0%B0%D1%85%D0%BD%D0%B0%D1%85%D0%B0-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B5%D0%BD%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%BE%D1%82-%D1%82%D1%8F%D1%85%D0%BD%D0%B0%D1%82%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F", "text": "Благотворителната фондация, оперирана досега от две двойки от британското кралско семейство - херцозите на Кеймбридж и тези на Съсекс, вече има ново име, което вече не включва имената на принц Хенри и съпругата му Меган Маркъл.   Документ, публикуван от Companies House, потвърждава промяната на името на организацията на „Кралската фондация на херцога и херцогинята на Кеймбридж\". На уебсайта обаче все още има споменаване на херцозите на Съсекс. Източници на „Мирър\" твърдят, че стъпката не е мотивирана от спор между членове на кралското семейство и посочват, че до голяма степен това се дължи на „подготовката на двете двойки за бъдещите им благотворителни планове, които очевидно ще поемат по различни пътища\". Принцовете Уилям и Хенри създават фондацията през 2009 г., а две години по-късно Каталина се присъединява към работата им. Преди повече от година официалното име на организацията беше променено отново, за да се добави Меган Маркъл, след сватбата й с Хенри на 19 май 2018 г. Мярката за промяна на името вече беше обявена на 20 юни чрез официалния уебсайт на фондацията. Според изявление херцозите на Кеймбридж ще ръководят организацията, докато принц Хенри и Меган Маркъл ще създадат своя собствена благотворителна фондация. В същото време се уточнява, че \"двете двойки ще продължат да работят заедно по някои проекти в бъдеще\". Изданието посочи, че херцозите на Кеймбридж и тези на Съсекс „са невероятно горди от постигнатото заедно\". През юли кореспондентът на \"Сън\" Емили Андрюс публикува документ, който потвърждава регистрацията на \"Съсекс Роял Фондация на херцога и херцогинята на Съсекс\" Елиминирането на имената на принц Хенри и Меган Маркъл се добавя към поредицата знаци, които показват раздяла на двете двойки. През ноември миналата година бе обявено, че херцозите на Съсекс решават да се преместят във Вила Фрогмор, вместо да бъдат съседи на принц Уилям и съпругата му в двореца Кенсингтън.", "date": "2019.08.29", "title": "Херцозите на Кеймбридж премахнаха имената на принц Хенри и Меган Маркъл от тяхната благотворителна фондация"}
{"url": "http://www.classa.bg/%D1%81%D0%B2%D1%8F%D1%82/item/399324-spacex-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5%D1%81%D1%82%D0%B2%D0%B0-starhopper-%D0%BF%D1%80%D0%BE%D1%82%D0%BE%D1%82%D0%B8%D0%BF-%D0%BD%D0%B0-%D0%BA%D0%BE%D1%80%D0%B0%D0%B1%D0%B0,-%D0%BA%D0%BE%D0%B9%D1%82%D0%BE-%D1%89%D0%B5-%D0%BE%D1%82%D0%B2%D0%B5%D0%B4%D0%B5-%D1%87%D0%BE%D0%B2%D0%B5%D0%BA-%D0%BD%D0%B0-%D0%BC%D0%B0%D1%80%D1%81", "text": "Изпълнителният директор на американската компания SpaceX, Илън Мъск потвърди, че космическият апарат Starhopper е кацнал успешно във вторник, след като достигнал прогнозираната височина от 150 метра близо до град Браунсвил, Тексас (САЩ).   „Поздравления за екипа на SpaceX!\", Написа Мъск в акаунта си в Twitter малко след края на излъчването на теста. Starhopper е прототип на междупланетен кораб Starship, за многократна употреба, проектиран от SpaceX с цел транспортиране на товари и хора до Луната и Марс. Първият му полет до червената планета е планиран за 2022 година. На 21 август излитането на Starhopper беше отменено няколко мига след стартирането на теста поради проблеми със запалването на двигателя. Целта на кораба, който е предназначен да изпробва технологиите, необходими за космическия кораб Starship, беше да се издигне на 20 метра. „Изглежда, че трябваше да прекратим днешния тест\", каза инженер Кейт Тис, която коментира излъчването на тестовете. В средата на август се случи подобен инцидент, когато в момента, в който щеше да излети, имаше голяма експлозия и отне няколко часа, за да се потуши пожарът, който бе предизвикан от експлозията.", "date": "2019.08.29", "title": "SpaceX успешно тества Starhopper - прототип на кораба, който ще отведе човек на Марс"}
{"url": "http://www.classa.bg/%D1%81%D0%B2%D1%8F%D1%82/item/399325-%D0%BF%D0%BE%D0%BC%D0%BF%D0%B5%D0%BE-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0,-%D1%87%D0%B5-%D1%81%D0%B0%D1%89-%D1%89%D0%B5-%D1%80%D0%B0%D0%B1%D0%BE%D1%82%D1%8F%D1%82-%D0%B7%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%BA%D1%8A%D0%BC-%D0%B38", "text": "Държавният секретар на САЩ, Майк Помпео, заяви на 27 август, че Вашингтон ще работи, за да направи възможно завръщането на Русия в Г-8.   Като част от пресконференцията си, Помпео потвърди желанието на президента на САЩ Москва отново да стане член на групата. \"Президентът смята, че трябва да извършим работа по завръщането на Русия в групата. Работя за президента. Разбира се, че ще работим за тази цел\", каза той. Изявлението на държавния секретар на САЩ идва дни след като Доналд Тръмп заяви, че „със сигурност ще покани\" руския президент Владимир Путин на следващата среща на върха на Г-7. \"Много хора казват, че да имаш Русия в стаята е по-добре, отколкото да я имаш извън стаята\", каза Тръмп на пресконференция в рамките на срещата на върха на Г7, която се провежда във френския град Биариц. Обитателят на Белия дом разкри, че „много хора в рамките на Г7 са се чувствали по този начин\". Американският президент заяви, че не се интересува от възможните политически последици от тази стъпка, тъй като той никога не разчита на политически причини в своите решения, а на това „какво е правилно\". Освен това миналата седмица американският президент заяви, че би било по-подходящо Москва да бъде член на групата. Американският лидер обясни, че по онова време Вашингтон настоявал за изключване на Русия от Г-8, тъй като \"Путин спечели играта срещу Обама\". От своя страна руският външен министър Сергей Лавров повтори на 26 август, че страната му не е коментирала каквото и да е възможно връщане във формат Г8 с никоя нация и няма намерение да го прави. \"Мина доста време\", каза ръководителят на руската дипломация и поясни, че страната му не се отклонява от контактите със страните от Г7. Г7 е група от икономически развити страни, съставена от Обединеното кралство, Германия, Италия, Канада, САЩ, Франция и Япония. Групата съществува във формат Г7 между 1976 и 1997 г., но след присъединяването на Русия тя се превръща в Г8. През 2014 г. в резултат на ситуацията в Украйна и влошаването на отношенията между Русия и Запада Москва престава да бъде част от групата. От миналата година Вашингтон изразява убеждението си, че Москва трябва да бъде част от Г8.", "date": "2019.08.29", "title": "Помпео декларира, че САЩ ще работят за завръщането на Русия към Г8"}
{"url": "http://www.classa.bg/%D1%81%D0%B2%D1%8F%D1%82/item/399326-%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%82-%D0%B8%D0%B7%D0%BE%D0%BB%D0%B0%D1%86%D0%B8%D1%8F-%D0%BD%D0%B0-%D1%80%D1%83%D1%81%D0%B8%D1%8F", "text": "Президентът на Франция Еманюел Макрон призова западните страни да спрат да отдалечават Русия от Европа, предупреждавайки, че липсата на промяна на това отношение би означавало грешка със скъпи последствия. \"Ние сме в Европа и Русия също\", припомни френският президент по време на Годишната конференция на френските посланици в Париж, прогнозирайки, че неспособността да се работи с Москва ще осъди Стария континент да остане в \"дълбоко стерилно напрежение\". \"Ще продължим да имаме замразени конфликти в цяла Европа, ще продължим да имаме Европа, която е театър на стратегическата борба между САЩ и Русия, и ще продължим да имаме последици от Студената война на наша земя\", предупреди Макрон. Държавният глава предположи, че най-голямата по територия държава в света не ще седи бездействаща, когато европейските нации й обръщат гръб. \"Отдалечаването на Русия от Европа е дълбока стратегическа грешка, защото тласкаме Русия или към изолация, която увеличава напрежението, или към съюз с други големи сили, като Китай, което не е в наш интерес.\", каза той. В тази връзка той добави, че европейските държави трябва „да преосмислят тази граматика много дълбоко\". \"Мисля, че трябва да изградим нова архитектура на доверие и сигурност в Европа. Европейският континент никога няма да бъде стабилен, никога няма да бъде безопасен, ако не успокоим и изясним отношенията си с Русия\", каза Макрон и добави, че е предал на руския президент Владимир Путин , съобщение, което се застъпва за „придвижване стъпка по стъпка\". Освен това френският президент изрази съмнения, че „призванието на Русия е да бъде миноритарен съюзник на Китай\". \"Следователно чрез този диалог трябва да узнаем и условията, които ще поискаме, за да предложим в даден момент на Русия стратегически вариант\". \"От нас зависи да го подготвим и да знаем как да продължим напред в този момент\", каза той. Говорейки пред носителите на френската дипломация в света, Макрон заяви, че международният ред се „разклаща по безпрецедентен начин\". \"Несъмнено живеем в края на западната хегемония в света\", подчерта той. Френският президент отбеляза също, че има \"безпрецедентна криза в пазарната икономика\" и подчерта, че сегашният пейзаж не може да поеме повече стратегически грешки и промени в посоката, за които Вашингтон частично носи отговорност. \"Нещата се променят. Те са дълбоко разтърсени от грешките, направени от Запада при определени кризи, но също и от решенията, взети от американците през последните години\", каза Макрон и поясни, че тези грешки \"не са започнали от администрацията на Тръмп.\"", "date": "2019.08.29", "title": "Макрон предупреждава за опасностите за Европа от изолация на Русия"}
{"url": "http://www.classa.bg/%D1%81%D0%B2%D1%8F%D1%82/item/399307-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BC%D0%B0%D1%81%D0%BE%D0%B2-%D1%82%D1%83%D1%80%D0%B8%D0%B7%D1%8A%D0%BC", "text": "Туристите внасят живот и допълнителни приходи в общинските каси. Но когато броят им стане твърде голям, и парите нямат значение. Любими туристически дестинации в Европа предприемат сериозни мерки срещу масовия туризъм. Рим: Не сядайте на Испанските стълби! Ако сте в Рим и решите да поседнете на Испанските стълби, рискувате да бъдете глобени с 400 евро. През лятото на 2019 общинският съвет наложи забрана за сядане върху известните стъпала. Причината: туристите оставят следи от храна и напитки, а и седейки, те закриват гледката към забележителността. Рим е един от най-посещаваните градове в Европа и вече предприема мерки срещу масовия туризъм.   Барселона: Да се разхождате на спокойствие по \"Ла Рамбла\"? В Барселона тълпи от туристи буквално се блъскат един в другиго на известната пешеходна улица \"Ла Рамбла\". За да ограничи наплива им, вторият по големина град в Испания забрани строителството на нови хотели и наложи по-строги правила за наемите на ваканционни жилища. Жителите на 1,6-милионния град вече сериозно страдат от изключително високите наеми и навалицата.   Венеция: Не искаме круизни кораби! Круизните кораби са отговорни до голяма степен за огромния наплив от туристи във Венеция. Затова градът иска да забрани на круизните гиганти да акостират край уличките му и да ги пренасочи към друго пристанище. Но реализирането на тази идея ще отнеме доста време.   Дубровник: Игра на туристи Американският сериал \"Игра на тронове\" има множество фенове. Много от тях искат да видят на живо местата, на които е заснет. А едно от тях е хърватският град Дубровник. Туристите обаче вече са се превърнали в бреме за местните хора. На ден пристигат повече 10 000 туристи, които разглеждат основно старата част на града. За 2000-те жители на квартала обаче това е твърде много.   Дубровник: Туристите не носят печалби Наскоро Дубровник взе решение: на ден в пристанището могат да акостират само два круизни кораба, а броят на туристите, които могат да слизат на брега, не бива да надвишава 5000. Твърди се обаче, че Дубровник не е забогатял от наплива на посетители. Даже обратното - повечето гости прекарват само няколко часа в града, харчат по-малко от десет евро на ден и дори са прогонили богатите туристи.   Амстердам: Никакви нови хотели! През 2018 година Амстердам, който има едва 820 000 жители, е бил посетен от около 19 милиона души. За да ограничи прииждащите тълпи, градската управа взе строги мерки: в центъра на града е забранено отварянето на нови хотели и магазини за сувенири. А круизният терминал трябва да бъде преместен в покрайнините на града.   Халщат: стотици туристически автобуси Как ли се живее в село с 770 жители край тихо езеро сред живописен пейзаж? Вероятно много добре. Ако обаче на това място всяка година пристигат около 1 000 000 туристи с 20 000 автобуса? Това надали е приятно за местните хора. Всъщност, точно това се случва в австрийското село Халщат от няколко години насам. То е особено популярно сред азиатците.      ", "date": "2019.08.29", "title": "Проклятието \"масов туризъм\""}
{"url": "http://www.classa.bg/%D1%81%D0%B2%D1%8F%D1%82/item/399308-%D0%B2%D0%B8%D0%BB%D0%B8%D1%82%D0%B5-%D0%BD%D0%B0-%D0%B3%D1%8C%D0%BE%D1%82%D0%B5,-%D0%B1%D1%80%D0%B5%D1%85%D1%82,-%D0%BA%D0%B0%D0%BD%D0%B4%D0%B8%D0%BD%D1%81%D0%BA%D0%B8", "text": "Къде са прекарвали летните месеци известни германски интелектуалци като Гьоте, Томас Ман и Бертолт Брехт? Тук показваме вилите на деветима прочути писатели, художници и философи: Идилия край морето: вилата на Томас Ман На остров Хидензее: вилата на Герхард Хауптман В планината: вилата на Мартин Хайдегер Край Берлин: вилата на Макс Либерман Далеч от града: вилата на Хайнрих Бьол Сред природата: вилата на Гьоте В Бавария: вилата на Василий Кандински Вместо Мюнхен: къщата на Франц Марк Далеч от шума: вилата на Бертолт Брехт", "date": "2019.08.29", "title": "Вилите на Гьоте, Брехт, Кандински"}
{"url": "http://www.classa.bg/%D1%81%D0%B2%D1%8F%D1%82/item/399309-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82-%D0%BF%D0%BB%D0%B0%D1%81%D0%B8%D0%B4%D0%BE-%D0%B4%D0%BE%D0%BC%D0%B8%D0%BD%D0%B3%D0%BE-%E2%80%93-%D0%BE%D0%B2%D0%B0%D1%86%D0%B8%D0%B8-%D0%B2-%D0%B5%D0%B2%D1%80%D0%BE%D0%BF%D0%B0,-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D1%83%D1%87%D0%B0%D1%81%D1%82%D0%B8%D1%8F-%D0%B2-%D1%81%D0%B0%D1%89", "text": "Овации в Европа, отменени участия в САЩ: обвиненията в сексуален тормоз срещу знаменития испански тенор Пласидо Доминго за пореден път подчертаха различията от двете страни на Атлантика, свързани с отношението към личности от света на културата, които са замесени в скандали. 78-годишният Пласидо Доминго, който днес трябва да има участие в Сегед, беше обвинен от няколко жени в неуместни жестове и насилствени целувки, датиращи отпреди години. В неделя, при първото си излизане на сцена след публикуването на тези обвинения, той беше аплодиран на фестивала в Залцбург. В САЩ стана точно обратното, филаделфийският оркестър и операта в Сан Франциско отмениха спектакли, след като тези обвинения станаха публични.     В Европа компаниите предпочетоха да изчакат, а някои дори му изразяват подкрепата си. И докато няколко американски артисти публично осъдиха предполагаемите деяния, европейски певци застанаха в негова защита. Мецосопраното Мария Хосе Суарес, която на няколко пъти е имала участие заедно с Пласидо Доминго, например, каза, че виждала жени „да тичат след него“. „Това, което съм виждала, е добър човек, мъж, който обича жените, точно както аз обичам мъжете, и в това няма проблем“, заяви тя по испанско радио. Този разнобой в реакциите съживява отколешния дебат за начина, по който обществото трябва да продължи или да престане да величае работата на хора, обвинени в укорими деяния.   Кинорежисьорът Роман Полански е може би най-известната личност от културния свят, която беше приета в Европа, въпреки че той беше признат за виновен за изнасилването на непълнолетна в САЩ, които продължават да настояват за екстрадицията му, след като избяга във Франция през 1978 г. Сега той трябва да представи последния си филм на кинофестивала във Венеция, но все още няма американски разпространител. За Одре Клине, съоснователка на компанията EROIN, която подкрепя дебютиращи режисьорки, това, че тези личности продължават да бъдат почитани, е „просто ужасно“. Във Франция,заявява тя, тези личности „продължават да издават книги, продължават да бъдат канени в телевизията“. „Лудост е да виждаш това, всички знаят що за хора са“, казва за АФП 32-годишната парижанка, която сега живее в Лос Анджелис. „Защо продължават да работят?“ В САЩ последният филм на Уди Алън беше свален от Амазон, след като обвиненията в сексуален тормоз на осиновената му дъщеря Дилън Фароу, които той отрича, отново ставаха обект на широко медийно отразяване. Пълнометражният филм може и никога да не бъде прожектиран в САЩ, но започва да излиза на екран в Европа.     Десетилетия наред защитниците на влиятелни мъже, обвинени в сексуално насилие, размахваха клишето за американския „пуританизъм“. Доводът се появи отново след създаването на движението #MeToo (#АзСъщо) през 2017 г., последвало сгромолясването на продуцента Харви Уайнстийн. Катрин Деньов подписа заедно с още стотина жени отворено писмо, защитаващо свободата на мъжете „да задирят“ жените, смятайки това за „незаменимо за сексуалната свобода“. Американската актриса Анджелика Хюстън, която е играла в няколко филма на Уди Алън и е била на вечерното празненство, когато Полански извършва престъплението през 1977 г., твърди, че така са стояли нещата по онова време. „Това е нещо, която можеше да се случи 10 години по-рано в Англия, Франция, Италия или Португалия и никой не би чул за това. Така обичат да прекарват времето си тези хора“, каза тя за списание „Ню Йорк“. „Във Франция се развиваше цялото това плейбой движение, когато бях младо момиче“, добави 68-годишната днес актриса. „Това беше обичайно за повечето от тези мъже като Роман, които са израснали с европейското усещане за нещата“. За френската историчка Лор Мюра, която миналата година публикува книгата „Сексуална революция? Размишления за след Уайнстийн“, „да се тръби на всеослушание, че това е пуританизъм и цензура, представлява мързелив подход“. „Вярвам, че систематичната защита на „великия артист“, на неговата чудодейна безнаказаност, е алиби за всичко останало. Зад това има съзнателно желание да не се влиза отново в дебат“, каза тя за сайта Медиапарт през 2018 г. Днес Одре Клине се тревожи, че на хората им е омръзнало от скандалите. Тя обаче казва, че е оптимистка за бъдещето, защото младите от двете страни на Атлантика растат „с ново образование“ по въпросите за равенството между половете.  ", "date": "2019.08.29", "title": "Обвиненият Пласидо Доминго – овации в Европа, отменени участия в САЩ"}
{"url": "http://www.classa.bg/%D1%81%D0%B2%D1%8F%D1%82/item/399310-%D0%B3%D0%BE%D1%80%D0%B5%D1%89%D0%B8%D1%82%D0%B5-%D1%81%D1%82%D1%83%D0%B4%D0%BE%D0%B2%D0%B5-%D0%BD%D0%B0-%D0%B0%D1%80%D0%BA%D1%82%D0%B8%D0%BA%D0%B0", "text": "Русия, САЩ, а вече и „близкият до Арктика“ Китай станаха състезатели в горещо рали по студения арктически лед. Надпреварата е още по-напрегната след новите геоложки проучвания във връзка с хребета Гакел и последвалото решение на ООН, което потвърди, че включените в заявката на Русия 1,2 милиона квадратни километра шелф са именно част от тази страна в геоложки план. Това увеличава потенциалните руски запаси от въглеводороди с 5 милиарда тона условно гориво. САЩ губят „битката за Арктика“, пише Блумбърг. Днес трудно бихме предположили, че ледените води на Беринговия проток може в обозримо бъдеще да видят кервани от танкери като в Персийския залив, но тъкмо това е първият аспект от „битката за Арктика“. „Проблемите около суверенитета и свободата на корабоплаването в Арктика – отбелязва Блумбърг, – стават все по-актуални (…) Слабоизвестен досега воден път като Беринговия проток може да стане критично важен проход, нещо като Персийски залив на бъдещето.“     Още по-парлив е според Блумбърг друг аспект: американските стратези са осъзнали, че „по време на конфликт руските, а в най-близко бъдеще и китайските въоръжени сили ще могат да застрашат северните американски земи в Арктика. Те ще могат да използват възможностите си в Арктика, за да възпрепятстват развръщането на сили на САЩ в Европа или Азиатско-Тихоокеанския регион“. Сиреч американските стратези се тревожат, че леденият щит на Арктика, разделял от памтивека Америка и Русия, пречи да се разширява присъствието на Въоръжените сили на САЩ в Евразия. Пентагонът вижда тук заплаха и готви „сравнително прост и разумен отговор“: да провежда в американския Север и най-вече Аляска колкото може повече учения на военноморския флот, морската пехота и бреговата охрана. Белият дом си припомни принципа за свободно корабоплаване, „за да хвърли предизвикателство на Русия и други страни, претендиращи за водите, смятани от САЩ за международни“ (Блумбърг). Днес в Арктика може да се плава само по Северния морски път. Точно това трасе Вашингтон смята да обяви за „международни води“, макар член 234 от Конвенцията по морско право да предвижда специален режим за плаването по този маршрут. Северният морски път е исторически формирана единна национална транспортна комуникация на Русия. Планира се морското право да бъде „пренаписано“ в интерес на САЩ с помощта на експедиционни бригади на морската пехота, получили вече команда да се готвят за действия в арктически условия. Представители на ВМС и бреговата охрана на САЩ говорят за „нова свобода на корабоплаването“, засилване на американското морско присъствие на Север. А държавният секретар Майк Помпейо заяви пред последния форум на Арктическия съвет, че в региона „са нахлували хищни сили“. Северният морски път дава възможност да се стигне от Източна Азия до Европа много по-бързо и по-евтино. Ако сравним този маршрут с трасето през Малакския проток и Суецкия канал, събират се почти 3000 спестени мили – една четвърт от пътя. И главният момент: Арктика означава 1,67 трилиона куб. метра природен газ – една трета от световните ресурси, 90 милиарда барела петрол, редкоземни минерали за има-няма един трилион долара… ООН прогнозира, че до 2050 г. температурите в Арктика ще се вдигнат с 3 до 5 градуса и достъпът до високите ширини ще бъде сериозно улеснен. Съединените щати засега трудно лансират интересите си в Арктика, разполагайки с два ледоразбивача – единият служи като склад за резервни части, за да се поддържа в движение другият. Изтъкваме – засега. Конгресът на САЩ отпусна вече 655 милиона долара за три нови тежки ледоразбивача за бреговата охрана. Обявено е, че корабите с водоизместване по 17 700 тона ще могат да пробиват ледове с триметрова дебелина. Първият ще влезе в строя три години след като бъде бракуван действащият днес „Полар стар“. Русия използва Северния морски път като единна транспортна комуникация в северните ширини още от съветски времена. Ледоразбивачите от клас „Арктика“ с водоизместване 25 хил. тона могат да пробиват ледове с дебелина 2,25 м и да проправят проход, широк 33,5 метра. Суперледоразбивачите от клас „Лидер“ с водоизместване 72 хил. тона, които се очаква да влязат в строя през втората половина от 2020-те, ще могат целогодишно да плават по това северно трасе и да чупят четириметрови ледове, оставяйки след себе си „път“ с широчина 60 метра. Строящите се вече плавателни съдове от проект 23550 с характеристики едновременно на ледоразбивачи, буксири и патрулни кораби ще могат да разбиват лед с дебелина до 1,5 м. На борда си всеки ще носи пускови комплекси за ракети „Калибър“, 100-милиметрово оръдие, в специален хангар – хеликоптер Ка-27 за борба с подводници и два скоростни бойни катера „Раптор“, за да бъдат преследвани с тях нарушители на границата и плавателните им средства да се вземат на абордаж. Първият кораб от този клас – „Иван Папанин“, се очаква да бъде спуснат на вода през 2023 г. Неотдавна Северният флот от руските военноморски сили организира учение за откриване и унищожаване на подводници на условен противник по границата между Баренцово и Норвежко море. Преди това арктически отряд, включващ кораби и други плавателни съдове от Северния флот, проведе антитерористично учение в района на Нова земя. Има кой да брани Конвенцията на ООН по морско право. Претендентите за Арктика обаче не са малко, отбелязва „Стратфор“. И според експерти на разузнавателно-аналитичната компания на първо място трябва да се спомене Китай, който въпреки географската си отдалеченост от арктическите ширини се обяви за „близка до Арктика държава“ и смята да прокара собствен „Полярен път на коприната“ със съответната инфраструктура и правен режим. Пекин вече спуска на вода ледоразбивачи и дейно сътрудничи с членки на Арктическия клуб – Норвегия, Швеция, Финландия, Дания и Исландия. „В Арктика ще накарат Русия да маневрира из един пейзаж, коренно променен след студената война – прогнозират аналитиците на „Стратфор“. – Собствени интереси лансира там „близкият до Арктика“ Китай, а САЩ правят сега преоценка на целия комплекс от проблеми около своята арктическа сигурност.“    ", "date": "2019.08.29", "title": "Горещите студове на Арктика"}
{"url": "http://www.classa.bg/%D1%81%D0%B2%D1%8F%D1%82/item/399311-%E2%80%9E%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%89%D0%B0%D1%82%D0%B0-%D0%B2%D0%BE%D0%B9%D0%BD%D0%B0%E2%80%9C-%D0%B8-%D0%BA%D1%80%D0%B0%D0%B9%D0%BD%D0%B8%D1%8F%D1%82-%D1%9D-%D1%81%D0%BC%D0%B8%D1%81%D1%8A%D0%BB", "text": "Стратегическите концепции за изтощаване на Русия, разработени от Американската корпорация RAND, в съчетание с оперативната концепция на американската армия „Победа в сложен свят 2020-2040“, приета през 2014 г., е допълнително развитие на английската стратегия за непреки действия на военния теоретик от ХХ век Б. Лидел Гарт. Основата на тези понятия е постулатът, че няма ясно разграничение между война и мир. Един от разработчиците на концепцията \"Победа в сложен свят\", бившият главнокомандващ на американските сили и съюзници в Афганистан, генерал Дейвид Барно пише: \"Ще трябва да действаме в условия, при които е невъзможно да се установи нито точното време на войната, нито момента, в който тя приключва“. Барно нарича бъдещите конфликти „войни в сянка“.     Военните операции за постигане на победа над „държавата-мишена“ трябва да бъдат подкрепени и осигурени от комплекс от невоенни усилия, чието развитие и усъвършенстване продължава в американските „мозъчни тръстове“ през последните десетилетия, почти непрекъснато на развита конкурентна основа. Неуспешните концепции се изхвърлят и се заменят с нови. Така разработената в рамките на стратегията на мрежовите войни концепция за „операциите, целящи ефект“, един от чиито ентусиасти е генерал-лейтенант Дейвид Дептула, „е процесът за постигане на желания стратегически резултат или влиянието на противника чрез синергично и комбинираното използване на целия спектър от военни и невоенни способности на всички нива. „Очакваният ефект от използването на ОЦВ е да се използват техники, които парализират силите на противника и свеждат до минимум способността му да се съпротивлява“. През 2008 г. обаче Пентагонът спря да използва термина, базиран на въздействието след провала на тази концепция - военните не успяха да координират комбинация от военни и невоенни методи за влияние върху противника, призна Дейвид Депула. През октомври 2015 г. американски военен експерт майор Джим Томас очерта основните точки на доктрината за „Стратегическо смесване, които са в основата на стратегията на американската армия в Близкия изток. Стратегическото смесване включва използването както на конвенционални военни операции, така и на нередовни методи за атака на противник, включително съюзи с престъпни и терористични структури. Като част от тази концепция, терминът \"мирна опозиция\" беше пуснат в обръщение, с което се разбираше проамерикански бойци и да се засили подкрепата към САЩ у политическата опозиция в Близкия изток. В Афганистан, Ирак, Сирия обаче, където и да се прилага тази стратегия, тя не успя. Въз основа на изводите, извлечени от САЩ в Близкия изток, беше разработена доктрината за „принудителната сила“, която беше изпитана във Венецуела и сега се прилага срещу КНДР, Иран и Русия. Тази доктрина предполага всестранното използване на финансовите санкции и настъпателни онлайн операции срещу „целевата държава“, заедно с подкрепа за политическата опозиция и заплахата от военна сила. Учението за „принудителна мощ” предполага оперативно управление на кампанията срещу „целевата държава” не от военните, а от политиците. И така, атаките срещу Венецуела се координират от републиканския сенатор Марко Рубио и държавния секретар Майк Помпео. Въпреки това, по време на операции на \"принудителната мощ\" на всички конвенционални операции (Венецуела, Русия, Северна Корея, Иран), успехът не беше постигнат. Американските стратези виждат причината за това в „човешкия фактор” - в некомпетентността на оперативното и тактическо ниво, липсата на разузнавателни данни, в техния анализ с лошо качество. Американците искат да намерят изход в максималната автоматизация на събирането и анализа на данни и създаването на всеобхватен дигитален театър в така нареченото многодоменно пространство. Като сфери на войната в САЩ са официално признати не само традиционните военни операции, но и конфронтациите в областта на дипломацията, информационните и финансово-икономическите войни, технологичната конфронтация и индустриалния шпионаж, както и подбуждането на граждански конфликти в „държавата-цел“ чрез подкрепа на политическата опозиция. Стратегията за война с много сфери се основава на разработването на военни анализатори като Джон Аркила, Дейвид Ронфелд и Шон Едуардс. Основата на тези разработки са принципите на мрежовото роене, разделено на четири етапа: намиране на целта, фокусиране върху целта, атака на целта и разпръскване. Военният анализатор Рахия Арзуманян отбеляза, че акциите на протестиращите са били организирани на същия принцип по време на победната \"кадифената революция\" през 2018 г. в Армения. Подобно „мрежово роене“ се наблюдава по време на масовите протести в Хонконг. Опитът за организиране на „мрежово роене“ на 3 август сред младите хора в центъра на Москва обаче бе неуспешен. Съединените щати възнамеряват да повишат ефективността на военните операции в много сфери чрез анализ на заплахите чрез изкуствен интелект. За тази цел Recorded Future е създадена в Съмървил (Масачузетс, САЩ) през 2009 г., спонсорирана от инвестиционния отдел на ЦРУ In-Q-Tel и Google Ventures. Записаните бъдещи анализатори използват софтуер, наречен „двигател за времеви анализ“. След като Двигателят за времеви анализ стана известен в американските медии, компанията въведе забрана за използването на този термин. „Ние сме фокусирани да вземаме критични решения на професионалисти по сигурността с по-бързи темпове - работим за изпреварване на заплахите чрез идентифициране на модели на поведение и предоставяне на разузнавателни данни, която ще помогне за организирането на защита срещу идентифицираните заплахи. Създадохме многостепенна целева разузнавателна система, която ни придвижва по-нататък към предсказуемото мислене“, пише на уебсайта на компанията Кристофър Албърг, съосновател и изпълнителен директор на Recorded Future. Всъщност американските стратези, опитвайки се да анализират всички възможни (и немислими) заплахи, се стремят да премахнат „мъглата на войната“, за която говори Клаузевиц. Създаването на контролирани от ЦРУ системи за регистрирано бъдеще на Интернет като част от „проактивната война“ се допълва от тясното сътрудничество на Recorded Future с националните лаборатории „Сандия“, което подобрява ядрения арсенал на САЩ. Фундаментално нов фактор във военната стратегия на САЩ се превърна залагането на \"превантивната война\". Крайният ѝ смисъл е унищожаването на всяка цивилизация, която отхвърля глобалните хегемонистични стремежи на квазилибералната, постхристиянска цивилизация на съвременния Запад.    ", "date": "2019.08.29", "title": "„Изпреварващата война“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399312-o%D1%82%D1%81%D0%B8%D1%87%D0%B0%D0%BD%D0%B5-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%B8%D1%8F-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B8-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%B9%D0%BE%D0%B0%D0%BD", "text": "  Почитайки св. Йоан Предтеча като най-велик от пророците, Църквата посвещава на неговата памет няколко дни в годината. На 24 юни, тя тържествено празнува рождението на тоя предвестник на Спасителя; прославя го на другия ден след празника Богоявление; а на 29 август възпоменава неговата смърт и в знак на участие в страданията му е наредила тоя ден пост. Когато бил на 30 години, св. Йоан Предтеча, по внушение Божие, се явил между юдеите, за да ги приготви да приемат Месията – Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия – Христос. След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето. \"Той трябва да расте – казвал Йоан, - пък аз да се смалявам. Който иде отгоре, Той е над всички\".     Като проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\" Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк. Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да й даде каквото пожелае – дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\" Ирод се натъжил твърде много, но поради клетвата не се решил да й откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан. Йоановите ученици погребали тялото на светия си учител в Севастия, а Иродиада скрила главата му в Иродовия дворец. Съвестта, вероятно, мъчела Ирод, защото, когато до него дошли слухове за чудесата, извършвани от Спасителя, той казал: \"Това е непременно Йоан Кръстител, възкръснал от мъртвите, и затова чудеса се вършат от него.\" Мнозина казвали: \"Това е Илия\"; други \"Някои от пророците\"; но Ирод все повтарял: \"Това е Йоан, комуто аз отсякох главата! Той е възкръснал от мъртвите\". Бедствия поразили Ирод, войската му била разбита от арабския цар Арета, баща на първата му жена. Той самият бил след това изпратен на заточение от римския император. И юдеите смятали тия бедствия като справедливо наказание за убиването на великия пророк. Главата на св. Йоан Предтеча била взета след това от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно – в Цариград и оттам – в Комана. На 24 февруари Църквата възпоменава първото и второто намиране на светата глава, а на 15 май – третото, когато тя била пренесена в Цариград.", "date": "2019.08.29", "title": "Oтсичане главата на Светия Предтеча и Кръстител Господен Йоан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399313-29-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "587 г. пр.н.е. - Навуходоносор II разрушава Соломоновия храм.   70 г. - Император Тит разрушава Втория храм.   135 г. - Легионите под командването на император Адриан и предводителството на Юлий Север превземат крепостта Бейтар, с което се слага край на Втората юдейско-римска война.   1526 г. - Османската армия, начело със султан Сюлейман Великолепни, разбива унгарците при Мохач.   1541 г. - Османските турци завладяват град Буда (днес Будапеща), столицата на тогавашното Унгарско кралство.   1698 г. - Руският цар Петър I издава забрана за носене на бради и предписание руснаците да се обличат с европейски дрехи.   1756 г. - Фридрих II напада Саксония и с това започва Седемгодишната война.   1825 г. - Кралят на Португалия признава независимостта на бившата колония Бразилия.   1831 г. - Майкъл Фарадей открива електромагнитната индукция.   1842 г. - Подписан е Нанкинския договор, с който се слага край на Първата опиумна война.   1885 г. - Германският конструктор Готлиб Даймлер получава патент за конструирания от него и демонстриран през ноември 1884 г. мотоциклет.   1897 г. - В Базел е създадена Световна ционистка организация на Първия ционистки конгрес.   1904 г. - В Сент Луис (САЩ) за открити Третите олимпийски игри.   1926 г. - В Непал е отменено робството.     1941 г. - В Сърбия се сформира правителство на националното спасение, начело с Милан Недич.   1944 г. - Втората световна война: Приключва Операция Багратион на Червената армия, която има за цел освобождаването на Беларус от германска окупация.   1946 г. - Швеция, Исландия и Афганистан са приети за членове на ООН.   1949 г. - СССР тества първата си атомна бомба - РДС-1, на полигона в Семипалатинск, Казахстан, но фактът излиза на бял свят на 22 септември, когато САЩ, Англия и Канада съобщават, че са засекли ядрен взрив.   1966 г. - Състои се последният концерт на Бийтълс , в Сан Франциско, Калифорния.   1982 г. - В Германия е синтезиран за първи път новият химичен елемент майнтерий.   1988 г. - Интеркосмос: Излита първият афганистански космонавт - Абдул Мохманд.   1997 г. - В Мичиган е закрита първата АЕЦ на САЩ.   1999 г. - В Донецк е открита статуя на 6-кратния световен шампион по овчарски скок - Сергей Бубка.  ", "date": "2019.08.29", "title": "29 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399314-%E2%80%9C%D0%B2%D1%81%D0%B8%D1%87%D0%BA%D0%B8-%D0%B7%D0%B0%D0%BA%D0%BE%D0%BD%D0%B8-%D0%B8-%D1%83%D0%BA%D0%B0%D0%B7%D0%B8-%D0%BF%D1%80%D0%B5%D0%B7-90-%D1%82%D0%B5-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%BC%D0%B8%D0%BD%D0%B0%D0%BB%D0%B8%D1%8F-%D0%B2%D0%B5%D0%BA-%D0%BF%D1%80%D0%B8%D1%81%D1%82%D0%B8%D0%B3%D0%B0%D1%85%D0%B0-%D0%BE%D1%82-%D1%81%D0%B0%D1%89-%D0%BD%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D0%B5%D0%B7%D0%B8%D0%BA-%E2%80%9D", "text": "През последните месеци българското обществено мнение се тресе от дискусии по няколко въпроса: “Кои са “дебилите” в обществото и каква е ролята им за настоящия хал на държавата?”, “Кой най-много се “облажи” от приватизацията и ще понесе ли някой някога отговорност, у нас и в чужбина, за този така добре организиран грабеж?”. Безспорно – фундаментални въпроси. Безспорно, те се нуждаят от отговор. Безспорно, приватизацията има своите знайни и незнайни “герои”, за които неизвестно (или известно!) защо прокуратурата продължава да мълчи. Безспорно, и народът продължава да проявява определен дебилизъм, смирено приемайки да бъде мамен и грабен от шайка “субекти”, като някои от тях даже периодически избира и за депутати! Исторически парадокс е, че представителите на политическата класа в България, напълно осъзнавайки, че безумното разрушаване на държавата и поголовното брутално и безродно присвояване на общонародната собственост през 90-те години на миналия век бе престъпление против суверена и въпреки това продължават взаимно да се заплашват с разкриването на истината за този вандализъм, без ни най-малко да си дават сметка ,че и те, в голямато си болщинство, са част от това престъпно съобщество.     Невероятното историческо подобие на процесите в СССР и бившите соцстрани от края на 80-те и през 90-те години на миналия век ни кара постоянно да следим отблизо за ставащото у бившите ни съюзници по Варшавския договор и СИВ. Така, например, московската телевизия “REN TV”, в рубриката си “Военна тайна”, неотдавна показа документален филм, в който кореспондентите на телевизията, с оргинални интервюта, взети от преките и най-отговорни участници в руската приватизация, съпроводени с документални кадри, разкриващи настъпилата разруха, отговориха ясно и категорично защо, как и от кого бе проведена приватизацията в РФ през 90-те години.Това уникално откровение и покаяние, базиращо се вероятно и на изтеклите давностни срокове за извършените престъпления, може да бъде квалифицирано и като доблестна постъпка, оздравяваща обществото и разкриваща историческата истина. Предлагаме на Вашето внимание авторския текст на журналиста Олег Пособин и интервюта на участници в руската приватизация, съхранени за историята от изключителния документален филм на московския телевизионен канал REN TV. х х х Родината на социализма строи капитализъм. Началото. “По данни на независими експерти по време на “демократичните” реформи през 90-те години на миналия век, в Русия са били ликвидирани над 250 отбранителни предприятия – според председателя на Госкомимущество на РФ това е било извършвано умишлено. Разрушаването на промишлеността на нашата страна е бил планомерен процес. “ ” – разказва Владимир Поливанов, който през 1994 година е председател на Държавния комитет за управление на държавното имущество на РФ. През 90-ге години в Русия фактически са унищожени не само армията и отбранителните предприятия, но и селското стопанство, и по много икономически показатели страната започна да бъде сравнявана със Зимбабве и Хондурас. По добивна въглища в края на 90-те години страната се срива до нивото на 1957г., по количество на произведени металорежещи стругове – до 1931 г., по производството на вагони – до 1910 г., а по обема на произвежданите вълнени платове – до нивото от средата на ХIХ век. Най-актуалният въпрос за Русия по това време е получаването на кредити от световните финансови институти. “ – разказва пред кореспондента на програмата “Военна тайна” американският политолог Дмитри Саймс. Много хора вече знаят, че през 90-те години Вашингтон изпраща в Русия истински десант от икономически съветници. Начело на този десант бе професорът от Харвардски университет Джефри Сакс. Именно той дава идеята на Гайдар (Егор Гайдар – министър-председател на РФ през 1992г.- б.м.), че е нужно да се отворят границите за вносните стоки и да се освободят цените. В резултат на т.н. либерализация, рафтовете на магазините се препълниха със скъпи вносни стоки. Но голямата част от населението на страната не можеше да си позволи и най-елементарното. Само за 1992 година хранителните продукти поскъпнаха 20 пъти. Позицията на МВФ и на съветниците от САЩ беше, че всякакъв род икономически реформи, всяко икономическо оздравяване е свързано с първоначална тежка ситуация, за която е необходимо търпение. “ ” – споделя депутатът от Първата Държавна Дума (парламента- б.м.) на РФ Николай Чуканов. След много години, през 2014 г., Джефри Сакс ще заяви ,че “приватизацията в Русия премина с извращения и въобще не беше нужна”, с което предизвика силно раздразнение у Анатолий Чубайс – виден руски реформатор, зам.-председател на МС през 1994 г. който в едно свое интервю по-късно констатира , че развитието на икономиката по време на реформите в Русия през 90-те години въобще не е била най-главното. ”   – отговорно заявява Чубайс. В началото на 90-те години американеца Джефри Сакс беше поканен за консултант на първия президент на РФ. През 1991 година Борис Елцин създаде цял комитет от икономически съветници. Един от членове на този комитет, Егор Гайдар –теоритик, без никакъв опит в реалната икономика – на едно от първите заседания отговорно заявява, че може да спаси икономиката на страната. Но чудото не става. Ако през 1984 година, преди Горбачов да поеме държавата , в резерва на РФ е имало 1300 тона злато и 15 милиарда долара, то през 1992 година държавната хазна е празна. “  (председател на Върховния съвет на РСФСР до 1993 г.- б.м.)  ” – разказва Николай Чуканов. През 2010 година излезе скандалната статия “Още една дума за Гайдар”, написана от бившите кметове на Москва Гавраил Попов и Юри Лужков, които наред с всичко останало, публикуваха и част от диалог по време на заседание на Министерския съвет на РФ. През 1992 година, във връзка с разглеждането на въпроса за финансирането на социалните програми, кметът на Москва Гавраил Попов информира премиера Гайдар за това, че в гр. Зеленоград, недалече от Москва, медиците са констатирали 36 смъртни случая от глад. В отговор на това съобщение, чиновникът отговаря следното: “ “. Такова е било мисленето на Егор Гайдар през 90-те години. Между другото, точно такава е и гледната точна на неговия най-близък съратник Анатолий Чубайс. За съдържанието на шокиращ със своя цинизъм диалог разбираме от думите на Владимир Поливанов. “ И тогава аз осъзнах – Чубайс е враг!” “ ” – казва Николай Чуканов, депутат в Първата Държавна Дума на РФ. Съгласно независими оценки, материалните загуби на Русия за периода 1992-1998 година са два и половина пъти по-големи от тези, които СССР понася през Втората световна война. При това, не само екипът на реформаторите , но и самият Борис Елцин е бил наясно с последствията за народа от ужасяващите реформи в Русия. “  – отбелязва директорът на американския институт “Ричард Никсън” Дмитри Саймс. След години историците стигнаха до извода, че този тип приватизация е била част от глобален план на САЩ , имащ за цел да постави Русия на колене за години напред. “  ” – разказва Михаил Полтаранин, журналист, зам.- председател на МС и министър на печата и информацията на РФ до 25 ноември 1992 г. През онези години Белият дом във Вашингтон си позволяваше да диктува кадровата политика на Москва. Само така може да се обясни факта, че в най-близкото обкръжение на Елцин се оказаха такива икономисти като Гайдар и Чубайс – теоритици, които нямаха почти никакъв опит в управлението. Администрацията на Бил Клинтън подкрепяше във всичко Егор Гайдар и Анатолий Чубайс, защото именно тези господа, по мнението на много американски експерти, бяха изключително лоялни към правителството на САЩ. Бившите служители от апарата на Правителството на РФ си спомнят ,че почти всички решения за приватизацията на крупни руски предприятия са се вземали от реформаторите, след съгласуване с представителите на САЩ в Москва. “  – разказва Владимир Лисичкин – доктор на икон.науки –  “. Ето и мнението на Дмитри Саймс за младореформаторите: ”  “. В РФ днес не е прието да се казват лоши думи по адрес на първия президент, но съветникът на 37-я президент на САЩ Ричард Никсън Дмитри Саймс разказва за някои детайли от съвместната му работа с Б.Елцин, които направо шокират. През 90-те години Саймс многократно се е срещал с Елцин, тъй като преди разпадането на СССР Никсън няколко пъти е посещавал Москва като посредник между официален Вашингтон и перспективни руски политици. В началото на 90-те Саймс помага на Елцин да установи делови контакти с представители на Републиканската партия в САЩ. Още тогава американците са били поразени с какво пренебрежение Елцин се е изказвал за обикновените избиратели – при това, както за западните, но така също и за своите, руските гласоподаватели. “ продължава Саймс Татяна Дяченко, сега Юмашева, е дъщеря на президента и негов ст.съветник, Валентин Юмашев е ръководител на президентската администрация, а Борис Березовски е руски олигарх-б.м.)  Роман Абрамович- руски олигарх-б.м – разказва Юрий Скуратов, Генерален прокурор на РФ от 1995 до 1999 г. Сега вече не е тайна, че получавайки контрол над хиляди предприятия в Русия, Вашингтон отложи собствената си финансова криза, която се разрази едва през 2008 година. Цялата политика на САЩ през последните над 20 години е била насочена не само да се отслаби Русия, но и те да получат контрол върху петролните и газови находища върху огромната руска територия. По този начин, реализирайки на практика тази линия, многочислените американски консултанти насочваха дейността на новоизлюпените руски демократи към това, как да се преструктурира нашата страна в полза на САЩ. Ако влезем в официалния сайт на Американската агенция за международно развитие(USAID), която е главния адресат на американските бюджетни средства за влияние в политиката на много страни по света, то в в раздела “Успехи и достижение” ще видим с каква гордост организацията съобщава, че е участвувала в разработването на Конституцията на РФ, на Гражданския кодекс на РФ, на Кодекса за земята на РФ, а също така и в съдебната реформа на РФ. Можем да благодарим на USAID, че е свършила нашата работа, но не ни ли е срам днес със задна дата, че преди повече от 20 години хората, които поеха ръководството на една велика държава, не са могли да напишат даже собствената си конституция?!” //ren.tv/novosti х х х ” Проект за икономически растеж и преход към пазарна икономика в България” Година преди описаните по-горе събития в Русия, у нас, в България, правителството на Андрей Луканов се обръща за съдействие към Фондацията на Националната търговска камера на САЩ да изпрати екип, който да подготви трансформацията на социалистическа България в капиталистическа. Ни повече, ни по-малко! В края на август 1991 година в страната пристига група от 22 американски специалисти, начело с вицепрезидента на Търговската камера на САЩ и на нейната Фондация Ричард Ран за последно уточняване на детайлите и сроковете в изготвения от тях Доклад. “ “(Р.Ран) Възникват въпроси! Защо българското правителство се е обърнало към частна Фондация, в чиито екип за България няма нито един световноизвестен макроикономист, който да е запознат не само с преодоляването на икономически кризи в страни от Латинска Америка, но и с икономическите процеси и кризи в страни с работеща планова икономика? Защо българското правителство е допуснало в списъка с представителите на американските “академични и делови среди ” да е Марко Терибилини, който е търговски представител за Румъния и България на “Филип Морис”, което си е чист конфликт на интереси, имайки предвид, че “Булгартабак”АД в ония години бе световен гигант и най-голям конкурент на “Филип Морис” в света по производството и търговията с цигари ,особено в битката за огромния съветски пазар? Не възникнаха ли въпроси и у американските конгресмени, когато са разбрали ,че след написването на Доклада, ръководителят на екипа Ричард Ран, в желанието си да развие собствен бизнес в България, влиза в остър конфликт със създадения от Конгреса на САЩ Българо-американски инвестиционен фонд (БАИФ) с капитал от 55 млн.долара, от които едва 8 млн. са били инвестирани в развитието на българския частен бизнес. Заради отказа да кредитират фирмата му “Новеком” за строителство на частен МОЛ в центъра на София, Ран се опитва да съди БАИФ, но след като не успява, видният американски икономист проверява на практика прилагането на постановките от Проекта си чрез своето включване в бизнеса на съпругата си Анели Ран – търговия с бански костюми на територията на страната. Не е ли странно, че директор на проекта е била Джил Бизек Джоунс , “ “, а се оказва в България, за да се заеме с генералното “разпарчетосване” на една европейска държава? Сега, след получените реални “резултати” от 28-годишния преход към “растеж” и пазарна иконимка, след оценките на нобеловите лауреати Джоузеф Стиглиц и Пол Кругман за абсолютно погрешния модел на развитие на страните от Източна и Централна Европа, след публикуваните откровения на преки участници в руската приватизация, съвсем ясно осъзнаваме истинския смисъл на написаното в Проекта “Ран-Ът”, в който се казва: Тази препоръка на американците се оказа универсална за тоталното раздържавяване и частното присвояване на предприятия от печелившата българска индустрия и банки. Според изнесеното в средствата за масова информация през 90-те “луди” години, чрез различни търговски хватки и “железобетонни” аргументи, в перода след 1991 година, успешни български предприятия започват да сключват крайно странни сделки, които ги водят към фалит. Така, например, БГА”Блакан” през 1991 година сключва крайно неизгодни и заробващи договори за оперативен лизинг на самолети “Боинг” и “Еърбус”, плащанията по които превръщат печелившата компания само за няколко години в длъжник на 100 млн.долара. МК”Кремиковци” от най-голям производител на стретегически стоманени и чугунени изделия и полуфабрикати, чрез фалшиви рекламации за “некачествена” продукция след реализиран износ, фактически продава на загуба, което довежда до натрупване на многомилионни дългове към кредитори и доставчици. В христоматиен пример за действия, според “духа и буквата” на Проекта “Ран-Ът” по разрушаването на българската индустрия, се превръща създаването и дейността на приватизационния фонд “Труд и капитал”, с придобитите от него мажоритарни пакети акции на 90-те най-добри български предпирятия на стойност над 3 милиарда лева по цени от 1989 г. В тази “игра” участие взима и инвестициония хищник от “Уол стрийт”, банката ”Wаsserstein Perella & Co” /WP/, създадена през 1986 година , със седалище в Ню Йорк от Брус Уосерщайн и Джоузеф Перела, бивши служители на First Boston. Специализираните американски издания определят инвестиционната банка WP като ориентиран в сферата на изкупуванията и сливанията финансов бутик. В Източна Европа банката придобива известност след скандал в Полша, в резултат на който е отнет лиценза на нейн приватизационен фонд. Стопанска банка през 1998 г. има два тежки кредита – 116 млн.герм.марки без лихвите към “Институ Банкарио Сан Пауло ди Торино”, получен чрез държавната Италианскаагенция за експортно застраховане(САЧЕ) и към Банк Аустрия – 106 млн.герм.марки. Поради тази причина, на 14 април 2000 г. известният Славчо Христов с колеги, чрез БРИБанка, купуват Стопанска банка само за 80,1 млн. кредитни лева, при положение че в момента на подписването Стопанска банка има по сметките си 13 млн.лв собствени средства., а дълготрайните ѝ собствени активи са за 17 млн.лв.; обслужваните и обеспечени с ликвидни активи кредити, дадени от банката на работещи големи български предприятия, са за над 200 млн.лв.. Най-“неочаквано”,през лятото на 2000-та година, италианците се отказват от вземанията си към Стопанска банка, а австрийците се съгласяват ответник по вземането им да стане държавният МК”Кремиковци”!!! Така новите частни собственици на Стопанска банка се “събуждат” с над 120 млн. лв. печалба, както и с огромно влияние в работещи държавни български предприятия, подготвяни за приватизация. Също толкова “неочаквано”, през юни 2000 година правителството предпочете италианската “Уникредито” пред “Дойчебанк” при продажбата на единствената читава българска банка – “Булбанк”, по цена със 100 млн.евро под пазарната ѝ стойност и със загуба за България от сделката в размер на 180 млн.евро. Държавните предприятия до ноември 1989 година работеха с кредити от държавните банки при минимални лихви. След приетите правила по проекта “Ран-Ът”, предприятията продължаваха да работят с кредити, но вече получени от нароилите се частни банки, при постоянно повишаващи се лихвени проценти, достигнали 45% годишна лихва. С такава лихва, естествено, новите фирми мълниеносно натрупваха огромни дългове, кредиторите ги обявяваха в несъстоятелност и те сменяха, чрез съда или АП, собствеността си за жълти стотинки. На прокуратурата със закон ѝ бе отнето правото да протестира подобни сделки. Универсалността на американското “ноу хау” се проявява и при нашумялите “цесии”.През 1996 година, въпреки ожесточената съпротива на правителството и ръководствово на “Булбанк”, корпорация “Мултигруп” купува много изгодно вземанена Международната банка за икономическо сътрудничество в Москва към три български предприятия, получили кредите от банката на СИВ с гаранции от Българска външнотърговска банка. Сумата, която “Булбанк” преведе по сметките на “Мултигруп”, без групировката да имат каквото и да било отношение към историята и бизнеса на трите предпирятия, бе над 17 млн. долара. Това са все изпълнения на препоръката на проекта “Ран -Ът” – “дълг срещу собственост”. Купувачите винаги обещават да платят дълговете, но впоследствие или държавата поема тези дългове, или съдът приема искове за “скрити недостатъци” в приватизационните документи, или нормалната цена се плаща с компенсаторни записи по фактическа стойност 1:10 – всичко така е измислено и нагласено, че винаги да е за сметка и в ущърб на държавата, но в подкрепа на побеждаващата пазарна икономика. Записано в проекта: “ “. Задачата е да се стабилизира лева, но интересно защо това се прави чрез лишаване на държавните предприятия от възможност да бъдат кредитирани от банките. Явно за да спрат предприятията да произвеждат, хората да бъдат уволнявани, да се обвинят стопанските ръководства, че не се справят и да се иска приватизация . На същата задача е подчинено и изискването за намаляване държавните разходи в бюджета, за либерализирането на цените при изключително ниската покупателна способност на населението, водещо до нищета за народа и фалит за производителите. Записано в проекта:”  Въпросът е, къде остана изпълнението на поставената задача от предходния абзац за стабилизиране на лева? Всичко записано в тази точка от проекта “Ран-Ът” е в услуга на тези с незаконно изнесените в чужбина пари, на тези, които с компенсаторки приватизираха външнотърговските дружества и задграничните им сметки, на тези, които бяха титуляри на сметките на държавните предприятия в чужбина, където постъпваха средства във валута по изпълнени, но неразплатени до края на 1989 година търговски договори, сключени с държавните предприятия. Записано в проекта:” “. Това е било крайно необходимо, за да се приложат в действие т.н. финансови деривати – акции на приносител – собственост на офшорни фирми за улесняване на скритите приватизатори, плащащи с изнесените български пари и в интерес на чуждите спекуланти; дългови облигации и записи, приватизационни бонове, компенсаторни записи и др., които свалят в пъти цената в приватизационните договори на продаваните държавни материални активи, сравненена с реалната им стойност. По този начин, по думите на гл.прокурор Филчев, работещи и печеливши държавни предприятия и банки за десетки милиарди, по цени от преди 1989 г., преминават в частни ръце за около общо 3 милиарда деноминирани лева. След всичко казано до тук, актуалният въпрос днес е: проведената приватизация, масова и чрез РМД, дали пък не е била замислена и препоръчана от западните консултанти само като мащабна демагогия или театър на абсурда , за да се внуши на народа, че и той получава дял от държавната собственост , докато в същото време, с отработени финансови хватки и “високотехнологични” прийоми, наши и чужди “инвеститори” са го обирали и обират до “шушка”? Записано в проекта:” Въпросът днес е: къде са териториално , макар и приватизирани, тези 2200 работещи български предприятия, къде са българските агропромишлени комплекси, къде са хилядите малки обекти в сферата на търговията и обслужването? Защо изпълнението на “великия” Проект “Ран-Ът” направи така, че над 2 милиона квалифицирани българи да напуснат Отечеството и с тежък физически труд и живот в невзгоди да изхранват родители и невръсните си деца с преводи от чужбина? Записано в проекта: “ Невероятно!Как е възможно интелегентни хора да запишат подобна безсмислица! Логично е да попитаме: как, след раздробяването и връщането на земите в реални границии и практическото ликвидиране на цялата обслужваща селското стопанство сфера, ще се стигне до увеличаване на производството и износа на хранителни продукти? Пълна демагогия! Народът на България, въпреки че намаля с една четвърт, днес не е в състояние да се самоизхранва! Това е резултат от изпълнението на проекта”Ран-Ът”. Но това е и загуба на национален суверинитет! Записано в проекта: “ “. Главната цел на проекта “Ран-Ът” не е изпълнена! България през 1985 година е била на 28 място по качество на живот в класациите на ООН, а днес е на 76 място! Записано в проекта: “ “. И подцелите на проекта “Ран -Ът” не са изпълнени! За 28 години регистрираните международни български патенти са 0.02% от всички такива в света; износът на страната е намалял драстично, като днес преимуществено включва износ на услуги и аутсорсинг; валутата и инвестициите , влизащи в страната, са изключително от работещите в чужбина българи, а безработицата вече е привичното състояние на десетки хиляди български граждани. Записано в проекта: “. Тази цел на приватизацията в България от проекта “Ран-Ът” непрекъснато се “изпълнява” от управляващите, но резултатът не е обозначеният по-горе, а “законен” начин за натрупване на първоначален капитал от политическата класа за участието в приватизацията. Записано в проекта: Този абзац от проекта “Ран-Ът” е върха на демагогията и двуличието! От дистанцията на днешния ден е крайно неприятно да констатираме, че за разлика от другите бивши соцстрани, където приватизацията е била премерена, ограничена и не така форсирана , в България процесът бе изключително припрян. При това американските надзиратели са изисквали тя да бъде уникална, бърза, всеобхватна и със значителни промени в законодателната, валутната и данъчна система!! От тази припряност народът и страната загубиха! България се превърна в най-бедната, най-нещастната, най-болната и най-обезверена държава в Европа! Защо! Защото, както пише в проекта “Ран-Ът” И тук отново си спомняме казаното от Анатолий Чубайс за приватизацията в Русия: ”  “. Това е общата политическа свръхзадача за изпълнение в бившите соцстрани, при това, споделена откровенно и цинично, с огромна убеденост в собствената си безнаказаност! И решаването на тази задача предполага и изисква преди всичко РАЗРУШАВАНЕ на държавността! Разрушаване на правовите устои на държавата, унищожаване на промишлеността и селското стопанство, тотално дискредитиране и ликвидация на управленския потенциал на нацията, на научното и инженерно съсловие, дезоринтиране на художествено-творческата интелигенция, овладяване на средствата за масова информация и глобално манипулиране на съзнанието, особено на младото поколение чрез внедряване идолите на потребителския свят и масовата култура. Задачата пред новообразуваната местна преторианска гвардия, пред борческите групировки, пред западните консултанти–спекуланти бе това да става бързо, решително, повсеместно и необратимо! Съдете сами! Групата американски специалисти, начело с Р.Ран и Д.Ът, пристигат в България в края на август 1990 година за уточняване на детайли и срокове. Предварително запознати с изходните данни, там, в Америка, те са изготвили своя Доклад, но за тях в България е създадена група от 29 български специалисти, които са със задача да ги ориентира на място и да ги въведат в теорията и практиката на плановото социалистическо стопанство за сравнение. За няколко седмици те правят генералния извод, че: Записано в проекта: На 4 октомври 1990 година, т.е. само 35 дни след пристигането на групата,Докладът, който вече над 27 години е настолна книга за всички български правителства , е готов и предаден на екип от фирма “Програмни продукти и системи” за превод на български език и издаване. 42 -мата преводачи работят денонощно и в края на октомври Докладът е отпечатан и предаден на депутатите в Народното събрания , които с аплодисменти го препоръчват на правителството за изпълнение, а мнистър-председателя Андрей Луканов заявява: “…. . Ясно е , че американският експедиционен корпус е имал поставена задача, с която блестящо се е справил, а групата български специалисти, работили според максимата”по-добре “светкавично , но непрецизно”, отколкото “бавно, но съвършено”,получават поздравления от самия Ричард Ран: Но главният въпрос днес е, защо “особено приближените” българи не се постараха да спрат това безумие, не разясниха на американските си босове, че един православен и славянски народ, живял над 1300 години по тези земи, си има своя изстрадана житейска философия, която не се базира на егоизма и паразитизма? Този народ, който с честен труд и вяра е постигал не един и два пъти световни признания, не би искал да живее на гърба на никого и не е възможно за броени дни и месеци да забрави своето минало, традиции и вековни приятели, за да се превърне в пламенен и ефективен търсач на новопоявилата се “американска мечта”. Българската общественост отдавна чака и иска да чуе истината за създаването на плана по разрушаването на държавността и криминалната приватизация в България , извършена в изпълнение на постановките в Проекта “Ран-Ът”. И това трябва да стане по начина, по който го направиха руските им колеги – с доблест и покаяние за превърнатата в “разграден двор” държава, а народът – в “стадо” без пазачи ! Ето имената на доверените лица, някои от които вече не са между живите: Професор Иван Ангелов – Старши икономически съветник на министьр-председателя; Венцислав Антонов-ВИИ “КарлМаркс”; Румен Аврамов -Икономически институт  на БАН; Валери Борисов – Юридически съветник в Министерство на икономиката и планирането; Д-р Венцислав Димитров-Икономически институт; БАН; Д-р Генчо Димов- Старши икономист Министерство на външноикономическите връзки; Стою Дулев- заместник-министър на икономиката и планирането; Д-р Никола Гълъбов- Икономически институт БАН; Професор Илия Георгиев -Икономически институт,БАН; Д-р Румен Георгиев- Генерален директор ,Минералбанк;Димитър Костов -Заместник-министър на финансите;Д-р Иван Костов-ВМЕИ “Ленин”; Емил Хърсев- ВИИ “Карл Маркс”; Татяна Хубенова -Икономически институт БАН; Д-р Димитър Иванов -Икономически институт,БАН; Професор Лилия Каракашева -Главен директор,Министерство на външно-икономическите връзки, Д-р Найден Найденов – Заместник-министър на икономиката и планирането; Д-р Невяна Кръстева -Научен сътрудник Министерство на външноикономическите връзки ; Георги Панков -Заместник-министър на икономическата реформа; Професор Огнян Панов- Директор Институт по държавно и стопанско управление; Атанас Папаризов- Генерален директор Министерство на външноикономическите връзки; Д-р Огнян Пишев- Старши икономически съветник на Президента; Д-р Иван Пушкаров -Икономически институт БАН; Професор Димитър Шопов -Заместник-председател Комитет по труда и социалното осигуряване; Боян Славенков .-Икономически институт,БАН; Професор Стефан Стоилов- Министър на икономическата реформа; Професор Милчо Стоименов ,ВИИ “Карл Маркс”; Професор Тодор Вълчев- Икономически институт,БАН; Христина Вучева- Научно- изследователски институт Министерство на финансите. В Доклада за икономически растеж и прехода към пазарна икономика има поставени срокове: “ “. Ето какво пише по повод на постигнатите резултати в “Икономическия обзор на Европа за 1991-92 г.”, подготвен от ООН за страните от Източна Европа. “Съвъкупният спад на производството, зафиксиран за последните две-три години в редица страни , достигна ниво , несравнимо даже с Великата депресия от 1929-1933 гг.” Има и база за сравнение! КНР, под ръководството на Комунистическата партия на Китай, започва своя преход към пазарно стопанство през 1979 година, факт, който едва ли е бил неизвестен за мастите учени от Икономическия институт на БАН и ВИИ “К.Маркс”. За МВФ, Световната банка и ОИСР процесите в Китай, явно, са били постоянно в полезрението им, защото в техните бюлетини, публикувани през 1992 г. пише: “ Коментариите са излишни! Както се подразбира от данните, на 1 май 1991 година не е било до национални празненства, както са планирали американците! Затова пък на 26 август същата година бе подпален Партийния дом в София! О, времена! О, нрави! N.B. През есента на 1989 и през 1990 г. фундаменталният избор пред социалистическите страни е бил между доказалия се към този момент “китайски икономически модел” или “американската шокова терапия”! За лош късмет на българския народ, изборът е бил преодопределен от поставената задача: държавността да бъде разрушена, плановата икономика да бъде срината, комунистическото мислене – изкоренено! И, както е казано: “ !”(Мат. 7:17) – днес с болка констатираме ,че държавността е няма, България не е индустриална и силно развита аграрна страна, “човек за човека е вълк”! Светът започна движение по новата си еволюционна спирала към нов планетарен модел на развитие. България отново е изправена пред фундаментален избор. От това, как ние, днешните граждани на страната, оценяваме случващото се през последните 28 години, до голяма степен ще зависи и бъдещето на нашите деца и внуци. След над 640 години живот и история под чужда диктовка, дойде времето българският народ да избере свой, суверенен модел на развитие, като всеки гражданин, чрез участието си във всенароден референдум, ще трябва самостоятелно да търси и намира своя успешен Брод за благоденствието на майка – България!     сп “Сигурност”", "date": "2019.08.29", "title": "“Всички закони и укази през 90-те години на миналия век пристигаха от САЩ на английски език!”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399315-%D0%B3%D0%BD%D0%B5%D0%B2%D1%8A%D1%82-%D0%BD%D0%B0-%D0%BC%D1%80%D0%B0%D0%B2%D0%BA%D0%B8%D1%82%D0%B5", "text": "Тя стоеше там мълчалива неподвижна с наведена глава. Жена на около 60 години. Беше от бабите които ти идва да прегърнеш и и благодариш че я има. Защото вида и беше на човек дал всичко от себе си за да създаде дом и да отгледа и възпита няколко прекрасни деца и внучета. Жена трудила се почтено цял живот. Беше горещо много горещо а тя беше с вълнено елече върху блузата си. Зачудих се. В този момент едно момиче и подаде някакви стотинки и тя вдигна глава. Тогава разбрах. Душата и беше вледенена а от там и тялото и. Очите и бяха дълбоки тъжни и някак невиждащи. Имаше хем мъка хем празнота. Понечих да бръкна в портмонето си но се сковах. Не можех да пристъпя към нея защото се срамувах. Обзе ме чувство за вина голяма дълбока вина. Избягах в идващия трамвай сякаш за да се скрия. Една или две спирки бях като скована и тогава се появи той. Гневът. Обзе ме бавно като морска вълна която расте и те залива. Не бях ядосана не псувах както правя обикновено за да ми олекне. Бях гневна и такава ще си остана докато не разгневя и вас. Защото повече не се издържа.     Аз съм на 69 години. Обръщам се към всички един милион българи които бяхме на площадите 90 те години. Затова ли се борихме и протестирахме. Харесва ли ви да ви унижават. Повечето от вас сега след 30 години ”демокрация” са пенсионери. Е да ви питам майки жени и баби какво сготвихме за тези 30 години. Яденето ни горчи вкусът не на развалено. А мъжете? Трудихте се кой както може да изхрани децата си за да дойде време да си говорите с тях по телефона от чужбина. Позволихме да разградят и продадат всичко което са постигнали и създали родителите ни. И от тях трябва да се срамуваме. Искайте прошка когато ходите на гробовете им. Тук е мястото да кажа че аз не искам да се връща времето когато ми казваха каква музика да слушам колко да са дълги роклята и косата ми когато ОФ решаваше колко деца да имам когато за разказан виц можеше да гледаме през решетките или за кръст на врата да се озовем в лагер. Но не искам и да ям чужди зеленчуци чуждо месо децата ми да ходят по чужди курорти защото там е по-евтино. Не искам да изнасят богатствата на България за без пари да разпродават земите и водите ни за които е поливана кръв. Не искам да гледам тъжни и замислени лица на възрастни хора. Казват че по отношението към пенсионерите си личало колко е зряло едно общество. Е? Но запитайте се дали не си го заслужаваме. Години наред ни лъгаха за всичко мачкаха ни ние мълчахме и не реагирахме. Разделиха ни на червени и сини за да могат да ни манипулират по-лесно. Много успешно прилагаха принципа ”разделяй и владей”. Промиха ни мозъците докара ни до положение да вярваме че от нас не зависи нищо. В набори време е да се разгневите. Знам избягвате да се ядосвате за да не дигнете кръвното. Знам че не можете да мислите за нищо друго освен за оцеляването си. Чудите се за лекарства или за хляб да похарчите пенсията си. Но замислете се. Много от нас измряха. С други не се виждаме защото се затворихме в себе си. Търсим утеха в книга песен куче котка или цвете. Всъщност колко от вас са ходили на театър, концерт или влизали в книжарница последните години. Изпиха ни душичките. Защо им го позволихме? Отнеха ни силите вярата и надеждата за по-добър живот. Вечер се молим да си отидем от този свят бързо за да не сме в тежест на децата си. Сестра ми почина тази година след престой от една седмица в болница. Толкова е по клинична пътека колкото и да си зле. Ако беше живяла още една седмица племенницата ми трябваше да плати 2500 лв. Никога не съм се чувствала толкова безпомощна. Затова ли скачахме по площадите преди 30 години. За да се превърне всичко в стока. Дори медицината и образованието. Това не е демокрация това е див капитализъм. Не съм против богатите и успели хора. Но едно време те са строели болници училища читалища. Допринасяли са за напредъка на обществото. А сега хотели яхти самолети. А ние само гледаме отстрани и псуваме. Децата ни които все още са тук мълчат и са минали на принципа ”спасявай се по единично”. Ако надигнат глава може да останат без работа а имат заеми и семейства. А на нас пенсионерите ни обясняват от тъпия телевизионен екран че сме богати защото имаме жилища. И тях искат да ни вземат. Е мили набори не е ли дошло време да вземем нещата в свои ръце. Разгневете се! Осъзнайте че сме сила защото все още сме много. Хайде да покажем на младите че има дух в нас. Хайде да си повярваме и дадем пример на децата си. Стига сме им били в тежест да направим нещо за тях докато все още ни има на този свят. Идва септември. Депутатите ще се върнат свежи и отпочинали. Ще трябва да започнат да работят по новия бюджет за 2020 та година. Предлагам ви да извоюваме не само 100 % увеличение на пенсиите си но и ред други неща. Как те ще го направят нас не ни интересува. Така както тях не ги интересува как оцеляваме ние. Аз знам. С помощта на децата си и с много мъка. Но стига вече. Време е начукването да обърне посоката си. Как ще стане? Много просто. Ако пенсионерските съюзи не престанат с различията си и не се обединят в най-скоро време ще се организираме сами. Далеч по трудни неща сме правили. Ще си набавим пейки и столове. Ако трябва ще си ги купим. Защото аз знам вие не ходите на протестите за тока водата топлофикация и т.н. мили набори не защото сте много доволни от цените а защото не може да стоите прави дълго време. Ето защо ще седнем пред Парламента и ще мълчим. Да ще мълчим. Няма нищо по страшно от мълчанието. Тишината отеква. Не напразен е изразът ”затишие пред буря”. Няма да има микрофони плакати песни и лозунги. Само лицата и очите ни които ще говорят достатъчно. Няма да забравя деня след първите ”свободни избори”. СДС загуби. И аз и много други като мен въпреки безсънната нощ се отправихме към Парламента. Нямахме сили да стоим прави и насядахме по земята. Стояхме и мълчаливо гледахме насоченото оръжие от терасата на хотела зад нас. Някой каза че са пристигнали камиони с войници паркирани до църквата Ал. Невски. И какво от това. Ние стояхме и мълчахме. Бяхме загубили надеждата не ни пукаше дали ще загубим живота си. Тогава разбрах силата на гневното мълчание. Е сага ви питам мили набори готови ли сте да помълчим отново? Да си припомним докато мълчим за какво мечтаехме а какво постигнахме. И не са виновни политиците ни а ние че ги търпяхме. ”Кучето скача според тоягата”.  ”Помогни си сам за да ти помогне и господ” .  ”Спасението на давещият се е в ръцете на самия давещ” . Хайде да вдигнем глави и колкото и да е трудно да изплуваме. Надявам се скоро да се видим пред Парламента. Ще ме познаете по това че нямам зъби не виждам на далеч защото имам пердета прегърбена съм защото ме боли кръста и ще съм поседнала заради разширените си вени. За другите си болести не знам защото не ходя на лекар. Елате да помълчим и в памет на загиналото ни животновъдство зеленчукопроизводство образованието с което се гордеехме леката промишленост която имахме и не на последно място с лекарите които едно време гледаха на нас като хора а не като на касички. Сигурно пропускам нещо но това е от гнева ми. Ако искате да се почувствате живи разгневете се и вие. Ако искате да се почувствате пълноценни и полезни гответе се за площадите. П.П. Мили пенсионери много от вас нямат компютри и не ползват интернет надявам се младите да ви предадат посланието ми.    ", "date": "2019.08.29", "title": "Гневът на мравките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399316-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5,-%D0%BD%D0%B0-%D0%BA%D0%BE%D0%B5%D1%82%D0%BE-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5", "text": "Една задача с повишена трудност: Вие сте 54-годишен висш офицер с натрупан ръководен опит в системата на българската национална сигурност. Служил сте в Съюзното командване на силите на НАТО. Съветвал сте двама президенти по въпросите на военната сигурност. Притежавате допуск до класифицирана информация с гриф \"Строго секретно\". Преди по-малко от 1,5 г. сте преминал през иглените уши на \"Дондуков\" 1 и \"Дондуков\" 2, за да оглавите Националната служба за охрана - ключовото военизирано звено, което отговаря за живота и безопасността на държавния елит.     На ваше разпореждане се намира щат от ~1000 служители и бюджет от над 40 милиона лв., с тенденция към стабилно и ежегодно увеличение на издръжката. Отметнали сте Европейското председателство през 2018 г. и посещението на папа Франциск без тежки гафове. Остават ви повече от 3 години до края на службата, със законова опция за удължаването й с допълнителна петилетка. На 548-мия ден от началото на мандата в НСО обаче слагате точка. Мотиви: лични. Обяснение: липсва. Мълчанието ви пали интрига. Пресата започва да спекулира с ролята на Първата дама в решението ви да се \"уволните\". Първата дама незабавно се обижда по надлежния ред във Facebook. Премиерът, от чийто подпис зависи оставката ви, намеква, че сте \"изритан\" по неволя заради \"огромните скандали в президентството\". Президентът е твърде зает с исторически патос на Шипка, за да коментира тривиални въпроси като внезапното обезглавяване на НСО. На шестия ден от суматохата Румен Радев все пак въздъхва, че вие сте \"изключително стойностен професионалист\", но той \"няма право да ви задържи\", защото пред вас се е отворило \"много добро предложение за нова работа\". В задачата се пита: Каква ще да е тази кариерна оферта, на която ген.-майор Данчо Дяков не може да откаже (по мотиви от Марио Пузо)? Какъв е този пост, заради който той би се съгласил да влезе в историята на НСО като началника с най-кратък мандат (ако не броим Тодор Коджейков с неговите 2 години като временен и титулярен ръководител на службата)? Отсега се обзалагаме, че посоката на прехода пред Дяков не е към звено за корпоративна сигурност на частна структура. От думите на президента може да се предположи, че освободеният шеф на НСО не очаква и повишение в системата на Въоръжените сили, доколкото назначаването и освобождаването на висшия команден състав на армията зависи от самия Румен Радев, не от друг. Нова позиция в институциите на НАТО? Защо не, но в случая на Дяков това би било връщане с 3 години назад в кариерното му развитие. Ако целта е била йерархично повишение, единственото стъпало над неговата служба е \"Дондуков\" 2. Току-виж се открило ново генерално консулство в топлите страни? В кръга на шегата, разбира се. Самият факт, че кадровата криза в НСО се обяснява само с догадки в стил \"Лов на черна котка в тъмна стая\", издава много сериозен проблем. Дори след едва дочаканото приемане на устройствен закон службата за държавна охрана продължава да работи зад плътна шумоизолация: като военна единоначална структура с широки правомощия и практически липсваща публична отчетност. Предшественикът на Дяков - ген. Ангел Антонов - беше пратен предсрочно на дипломатическа служба в Русия, след като се наложи Военната прокуратура да проверява цялостната дейност на НСО заради съмнения за злоупотреби на най-високо ниво. Резултат от разследването така и не се видя. За последните няколко години службата беше намесена в серия от политически скандали - от \"пожизнената\" охрана на Ахмед Доган и Делян Пеевски, през странния синхрон между Сараите и НСО при отлъчването на Лютви Местан от ДПС, до прословутия случай с хлабавите болтове на служебния автомобил на Лозан Панов или в центъра на София при превоза на Десислава Радева под специален режим. Проблемът с липсата на доверие става още по-чувствителен, като се има предвид, че зад принципите за дълг, професионализъм и политическа неутралност, НСО всъщност следи всички детайли от личния живот на охраняваните лица. От позицията на ген.-майор Дяков вероятно се виждат 99 добри причини за пазене на тишина и освобождаване на службата без излишен шум. Личните съображения обаче нямат нищо общо с обществения интерес - а той има нужда от обективна и достоверна информация за състоянието на НСО. И това е институционално задължение, а не каприз или интрига. Впрочем, то е много по-важно и от сериала със задочните свади между Борисов и Радев, и от неубедителните намеци за поредното уволнение чрез повишение по взаимно съгласие.  ", "date": "2019.08.29", "title": "Предложение, на което не може да се откаже"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399297-%D0%BD%D0%B0-%D0%BA%D0%B0%D0%BA%D0%B2%D0%BE-%D0%B5-%D1%81%D0%BF%D0%BE%D1%81%D0%BE%D0%B1%D0%BD%D0%B0-%D0%B4%D0%B5%D0%B1%D0%B5%D0%BB%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0", "text": "Шокиращи кадри на жена, която подхвърля мъж като парцалена кукла в Макдоналдс, станаха вирусни, след като експерти от най-добрите контактни спортове анализираха нейните умения за ръкопашна битка, пише The Sun.  \r\n   \r\n   В краткия, но шокиращ клип се вижда как жената свирепо хвърля мъжа на земята, а след това го сваля още два пъти, докато той се опитва да стане обратно на крака. Неназованата млада жена полудяла, след като служителите й казали, че машината за сладолед е счупена и тя на момента изтрещяла пред ужасените клиенти. \r\n      ", "date": "2019.08.29", "title": "На какво е способна дебела американка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399298-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8%D1%82%D0%B5-%D0%BE%D1%82-%D0%BD%D0%B0%D1%80%D0%BE%D0%B4%D0%B0-%D0%BF%D0%B5%D0%B9%D0%B2%D0%B8", "text": "В САЩ, Великобритания, а също и в Ирландия живее един необикновен народ.  Това е чергарски народ, а историците и до ден днешен спорят за неговото произхождение.    Някои смятат, че предците на този необикновен народ са произхождали от група, отделила се от циганите и встъпила в бракове с чужденци.    Народът пейви има традиции, към които се придържа строго. При това в някои семейства могат да се откажат от своите близки, ако те не спазват нормите и обичаите.  Неженените деца живеят с родителите си до сватбата.      Прието е, обаче, единият от родителите да заживее в дома на най-възрастната дъщеря, когато остарее, за да може тя да се грижи за майка си или баща си.  Семействата на този народ винаги са многочислени - една семейна двойка има обикновено по пет и повече деца.  Най-често браковете при пейви се сключват сред представителите на народа и много рядко се допуска изключение.  Също както и при някои цигани, женихът трябва да изплати прилична парична компенсация като откуп за своята бъдеща невеста.      Някои от момичетата са принудени затова да търсят дълго време своя избраник - не всеки би могъл да си позволи да плати много пари за сватбата.  Много рядко и то, ако не се е омъжила до 22 години, жената може да си избере жених сред мъжете, които не са членове на пейви.    Младите мъже обикновено се женят на възраст 21 години, но момичетата стават булки много по-рано.  Родителите могат да изберат избраник или избраница на детето си, но бъдещите жених и невеста могат да се откажат от техния избор.      Обикновено момичетата се омъжват на възраст от 12 до 15 години. За повечето от народа пейви именно това време се смята за най-подходящо за съзсаване на семейство и раждането на първо дете.", "date": "2019.08.29", "title": "Красавиците от народа пейви"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399299-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%BE%D1%82%D0%B2%D0%BB%D0%B5%D0%BA%D0%BB%D0%B8-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87", "text": "Как е протекла първата среща на Желко Ражнатович Аркан и Светлана Величкович, станала по-късно известна като Цеца – за това разказва Михайло Улемек, бивш офицер от Сръбската доброволческа гвардия на Аркан и чичо на Милорад Улемек Легия (който в момента излежава 40-годишна присъда за убийството на премиера Зоран Джинджич). „Аркан и Оливер Мандич - сръбски музикант бяха много добри приятели и един ден идва той при Аркан в Ердут да му се оплаче с голям проблем, който има\", обяснява Улемек, цитиран от сръбското издание „Ало\". Тогава Мандич обяснява на Аркан, че има една млада, красива и добра певица, която се намира в Швейцария при някакви мюсюлмани. „Отишла по договор, разказа Оливер Мандич на Аркан, а те й взели паспорта, след това я и дрогирали. Първо й впръсквали дрога в ябълки и портокали. Подстригана е гола глава, а майка й и баща й плачат и я оплакват\", продължава Михайло Улемек. И той разкрива как Оливер Мандич помолил Аркан да я избави от това робство.      Аркан само отговорил, че за него няма невъзможни неща и веднага ангажирал свои приятели да прехвърлят Светлана Величкович във Виена. „След известно време Цеца се появява на една сватба в Ердут. Оливер я довел да пее\", продължава Улемек. Първите думи на Аркан, след като я видял, били: „Какво си ми я довел?\", обръщайки се към Оливер Мандич. Михайло Улемек разказва още, че един път в някакъв хотел в Баня Лука на вратата на стаята му почукала Цеца. Той я пуснал да влезе, но изобщо не очаквал това, което тя казала. „Помоли ме да кажа на Желко /Ражнатович/ някоя и друга добра дума за нея, защото той я няма за нищо\", казва Михайло. Тогава той й обяснил, че няма какво хубаво да каже за нея на Аркан. „Пушеше цигара след цигара, той това не обичаше. Пиеше бира след бира, човекът в живота си не беше близвал алкохол, той това не обича. Не съм спал с нея, че да я знам как е в леглото. Как да я хваля?\", продължава разказа си чичото на Легия пред Balkan info и добавя, че след неговите думи Цеца се обърнала и си тръгнала. По думите на Улемек след случката в хотела Цеца била казала на Раде Раконяц /бодигард на Аркан/, че ще направи техния командир послушно кученце. Михайло коментирал пред бодигарда, че това е невъзможно и че една глупава певица не може да направи нищо на Аркан. Раконяц предупредил Улемек, че Цеца не е наивна. „Мина време и Аркан ме вика да отида в Белград. Тръгваме към една къща, вътре мрак, изведнъж се оказва, че това е студио на Марина и Фута Туцакович. Облепено с кори за яйца, Цеца в един стъклен кафез със слушалки, онзи там нещо миксира\", разказва Михайло Улемек. На сватбата на Цеца и Аркан Михайло Улемек се напил, но не от радост. „Аз и покойният Шуца Джорджевич изпихме при Цеца едни 2 литра уиски, а след това още четири. Да ви кажа, от мъка плаках\", с тези думи Улемек завършва разказа си за това как са се запознали Аркан и Цеца.", "date": "2019.08.29", "title": "Мюсюлмани отвлекли Величкович"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399300-%D1%81%D1%8A%D1%80%D0%B1%D0%B8%D0%BD-%D0%BE%D1%82%D0%BC%D1%8A%D1%81%D1%82%D0%B8-%D0%BD%D0%B0-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0-%D0%B1%D0%B0%D0%BD%D0%BA%D0%B0", "text": "Длъжник на швейцарска банка от Сърбия реши да си отмъсти по оригинален начин, пише vecer.mk. Той обяви във Facebook, че се е отказал от електронното банкиране и е решил да си връща парите всеки месец лично, но не как да е. \"Всеки месец ще давам пари на гишето, но в стотинки и то ще внасям сумата половин час преди края на работното време. Така, че нека броят. Който се смее последен, се смее най-добре\", пише той.      Мъжът е публикувал и снимка, с която показва как ще пренася вноската си по кредита. Стотинките ще са напъхани в 10-литрова пластмасова бутилка. Той добавя, че има отговор към служителите на банката, ако попитат защо така плаща. \"Ако попитат колко пари има в бутилката, която давам, ще кажа - не знам, пребройте вноската \", пише той. Сърбинът разкрива, че вече е подготвил хиляда швейцарски франка и според написаното в социалните мрежи до края на месеца ще може да събере пълната сума.  ", "date": "2019.08.29", "title": "Сърбин отмъсти на швейцарска банка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399301-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%B0%D0%B2%D0%B3%D1%83%D1%81%D1%82", "text": "Днес ще се нуждаете от професионални умения, за да не изглеждате като невежа сред новите колеги. Бъдете усърдни и не пестете сила и енергия. Малките спорове в личния живот - не са причина за раздяла. Стремете се, да пречистите душата си и не правете от избраника си идеал. Вечерта чакайте, получаване на пари. Съдбата със сигурност ще ви възнагради според вашите заслуги, ако станете рано от леглото. Но късмета няма да падне от небето, затова работете усърдно и изключете телефона за известно време. Постарайте се, никой да не ви отклонява от важните задачи. В любовта не се гмуркайте в мечти, иначе илюзиите ще ви погълнат. И не измервайте чувствата, които нямат цена. Очаква ви ден, на освобождение от рутината и скуката. Най-накрая, ще сте свободни и ще може да реализирате творческите си планове. Тези които вече са уморени от смяната на един партньор с друг, вечерта е възможна романтична среща. Творческа страст и романтика, това е от което се нуждаете в момента.   Очаква ви сериозен избор, по отношение на личния и професионалния живот. Не се страхувайте от грешки, те ще ви помогнат да изберете различен и по-правилен път. Финансовите проблеми постепенно ще се решат, но бъдете предпазливи. Свежа струя ще се влее в бизнеса, благодарение на надеждната подкрепа на партньори. Вечерта посетете фитнес залата. Днес ще искате да изказвате мнението си, по всякакви поводи. Прекалената приказливост няма да доведе до нищо добро, само ще ви изложи в негативна светлина. Битовите проблеми са разрешими, но ще изискват пари. За да поддържате здравето си, трябва да си направите диета и да се заемете с упражнения. Пътуванията, по-добре отменете. Успешен ден за тези, които обичат работата си. От вътрешното ви удовлетворение ще зависи много, дори финансовото ви състояние. Близките ще помогнат за решаването на личните ви проблеми, но да полагате всичко на плещите им не е необходимо. Ограничете се до най-важния аспект, за да получите мъдър съвет. Днес е опасно, да се занимавате с екстремни спортове. Очакват ви бурни събития в живота, но да бягате от отговорностите, дори не мислете. Работата ви ще е скучна, но затова пък стабилна. Не се самолекувайте, ако има повод за това посетете лекар. Усложненията могат да бъдат сериозни, а приемането на хапчета няма да даде ефект. Вечерта любимия човек, може да ви съобщи добра новина. Днес трябва внимателно да разглеждате всички получени предложения. Дори ако вече знаете какво ще правите, запознайте се с бъдещите отговорности. Тези, които от дълго време търсят сродна душа, могат да разберат, че такъв човек има наблизо. Семейните ще се отърват от проблем, който дълго време ги е мъчил.   Очаква ви промяна на работата, увеличение на заплатата и бонус. Накратко, с финансовата ситуация всичко ще е наред, но в любовта нещата ще се влошат. Може би, все още сте затънали в илюзии? Спрете да търсите проблем, там където такъв липсва. Добър ден, за посещение на салона за красота. Промяната на външният вид ще бъде от полза, ще ви вдъхнови. На този ден ще трябва спешно да търсите изход от ситуация, която сами сте създали. Вие упорито и дори арогантно, се държите с избраника си. Отчитайте неговите желания, при вземането на решения. Благоприятно ще се развиват преговори, срещи и премествания в нов дом. Опитайте се да поддържате баланс, между приходите и разходите. Денят ще бъде стресиращ и непредсказуем. Но от вашите действия, нищо няма да се промени. Контролирайте се и не си го изкарвайте на близките хора. Те не са виновни за вашите проблеми. Връзката с вашия съпруг ще стане много по-топла, ако се заемете заедно за някакъв проект. От приятелски събирания, стоите далече.   Днес ви предстои на направите избор и да поемете отговорност за всичко, което се случва около вас. Обмисляйте добре решенията си, не прибързвайте. По-често излизайте на открито, правете упражнения и се усмихвайте. Тялото ще ви се отблагодари, че не сте мързеливи. Вечерта, чакайте гости отдалеч.", "date": "2019.08.29", "title": "Дневен хороскоп 29 август"}
{"url": "http://www.classa.bg/%D1%81%D0%B2%D1%8F%D1%82/item/399302-%D0%BD%D0%B0%D0%B9-%D1%80%D0%B8%D1%81%D0%BA%D0%BE%D0%B2%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Лятната ваканция за Brexit свърши, a Борис Джонсън и британският парламент са изправени пред изключително тежък челен сблъсък. Премиер избра 14 октомври за датата, на която ще бъде представена управленската програма и плановете си за здравната реформа, справянето с престъпността и амбициозните данъчни облекчения. Това означава, че новата сесия на парламента ще бъде забавена толкова много, че ще останат само две седмици преди крайния срок за напускане на Европейския съюз. По всичко личи, че стратегията на правителството е да изключи рисковете от законодателни решения, които да го принудят да отложи (или дори да отмени) процеса на Brexit. Така Джонсън би могъл да спази обещанието си, че ще осъществи решението от референдума на 23 юни 2016 г. \"на всяка цена\" и \"на живот и смърт\", дори да не се постигне окончателно споразумение между Лондон и 27-те страни-членки за условията на бъдещото им сътрудничество. Пророгацията - временното спиране на работата на парламента - е елемент от британската конституция и е в правомощията на правителството. Тя се случва между края на един парламентарен сезон (обикновено той продължава 1 година) и началото на следващата сесия. На 3 септември депутатите ще се върнат на работа след лятната си отпуска за около седмица, преди да започне т.нар. сезон на конференциите: годишните събрания на големите политически партии, които се провеждат едно след друго в продължение на няколко дни в различни градове на Великобритания. Новата сесия, която трябва да бъде открита от кралица Елизабет II с реч по програмата на Борис Джонсън, обаче няма да започне в началото на октомври, а едва в средата на месеца, белязан от крайния срок за Brexit. Този ход на Джонсън съвсем не е рутинен. В нормални условия, той би отнел около седмица от планираното работно време на Камарата на общините. Но в случая, парламентът е заплашен от блокада за повече от един месец, докато страната се готви за едно от най-тежките политически сътресения за последните няколко десетилетия, е твърде неоправдан риск. Факторът \"Brexit\" вероятно щеше да принуди депутатите да не се разпускат по време на партийните конференции, а да продължат да заседават. Сега този вариант няма как да се осъществи, тъй като парламентът не може да се произнася по сроковете на пророгацията. Целият смисъл на тази маневра от страна на Джонсън е да \"върже ръцете\" на депутатите, които не желаят да допуснат Brexit без сделка и са готови да гласуват вот на недоверие, поредно отлагане на крайния срок за след 31 октомври или дори отмяна на официалното решение за задействане на процеса по напускане на ЕС, по т.нар. Член 50. Лукав ход, меко казано. И все пак - това не означава задължително, че Великобритания е обречена на Brexit без сделка. Очертанията на плана на Борис Джонсън изглеждат очевидни: да преживее първите няколко седмици на септември, да всее конфликт между опонентите си, да ограничи всяко пространство за маневри на опозицията, да се възползва от паузата за партийни конференции и да оцелее начело на правителството до срещата на Европейския съвет на 17 октомври. Тогава, надяват се на \"Даунинг стрийт\" 10, Джонсън би могъл да договори леки промени по споразумението за напускане на ЕС. Това е залогът, който вертоятно ще го задържи на власт до края на октомври - ако консервативното правителство загуби доверието на парламента, няма да има време за формиране на нов кабинет, който да предотврати излизането без сделка. Така, в последните дни на октомври вероятно Джонсън ще прокара \"компромисния\" вариант през парламента. Всяка друга опция вече ще е изчерпана. А депутатите, които се противопоставят на Brexit и които са убедени, че за разлика от Тереза Мей Борис Джонсън е напълно способен да поеме огромния риск с напускане на ЕС без сделка, биха били мотивирани да гласуват за новото предложение, договорено с Брюксел. Това обаче е само теоретичен сценарий. Всяка стъпка от него може да се провали, а вероятността за свикване на нови предсрочни избори остава много висока. Решението на Борис Джонсън да блокира парламента е демонстрация на властта, с която изпълнителната власт във Великобритания разполага. То е и грубо напомняне, че противниците на Brexit изгубиха твърде много време, докато се уповават на илюзията за спасителни \"законодателни решения\". Въпреки че правителството на Джонсън разчита на мнозинство от само 1 глас, то продължава да държи всички лостове на управлението и да задава политическия дневен ред на страната. Мнозина смятат, че именно упоритостта на парламента е накарала Тереза Мей да поиска отлагане на срока за Brexit от първоначално планираната дата - 29 март. Но има огромна разлика между мотивацията на министър-председател, който не желае да извади страната от ЕС без споразумение, и тази на човек като Борис Джонсън, който е готов да използва всички политически средства, за да осъществи именно този сценарий. В момента депутатите имат само един шанс да спрат Brexit без сделка: да заменят Джонсън с премиер, който да не го допусне. Може би затова вероятността от вот на недоверие в началото на септември става още по-висока.    ", "date": "2019.08.29", "title": "Най-рисковият ход на Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/399303-%D0%B7%D0%B0%D1%89%D0%BE-%D0%BC%D1%8A%D0%B6%D0%B5%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B6%D0%B5%D0%BD%D0%B8,-%D0%BA%D0%BE%D0%B8%D1%82%D0%BE-%D0%BF%D0%B8%D1%8F%D1%82-%D0%B1%D0%B8%D1%80%D0%B0", "text": "Кой ли не обича бирата? Може да се консумира и в горещо, и в студено време, в съчетание с различни за сезона храни. За видовете пиво дори няма да ви разказваме, защото вариациите са безкрайни като типове, вкусове и аромати, включително и безалкохолни варианти. Същото може да се каже и за жените като тип характеристики, без да ги подценяваме по никакъв начин. Напротив! Ето защо, мили мъже, трябва да обичате жени, които пият бира! Комбинацията между привлекателна дама, която пък и обича пиво, е едно от най-хубавите неща на света за силния пол. Като шоколадa със сметана, като бира и лято, като Рейчъл и Рос, като хляб и масло... Ето 5 истини за жените, които обожават свежестта на пивото, с благотворното му влияние върху организма при разумна консумация. 1. Тя е едно от момчетата Много е трудно да намерите момиче, което наистина е „едно от момчетата\". Тя не се страхува да изглежда глупаво, смее се много, а често и на себе си. Взима спонтанни решения, защото в нея живее малък авантюрист, но в същото време е отговорна за последствията. Умна и проницателна е и познава всички страни на мъжете, включително и техните проблеми. Тя обича да гледа футбол с момчетата и харесва видео игри и комикси. Не се страхува да има въображение и да го използва. Не се възпира да мечтае в големи мащаби, дори и да се проваля понякога, а и не се тревожи за мнението на другите.     2. Жената, с която се общува леко Понякога най-добрият начин да проникнем в същността на един човек е да разберем какъв всъщност не е. Жените, които пият бира, не са склонни да драматизират, директно изразяват мнението си и предпочитат да предлагат истината, вместо завоалираната лъжа. Весели и любвеобилни, рядко допускат някой прекалено близо, ако не са сигурни в искреността му. Неслучайно нежният пол харесва пивото - нискоалкохолна и нискокалорична напитка, която подхожда на различни социални поводи, успокоява и хидратира в горещите летни дни. За повечето мъже жените, които консумират пиво, са богини, които правят живота им много по-добър. 3. Тя не е твърде претенциозна Момиче, което пие бира, няма да си губи времето със сладникави и захаросани питиета. Тя не е сноб, предпочита свободата да има избор и да не се подчинява на правила и предразсъдъци. Спокойна и забавна, държи на мнението и ценностите си, затова единствените мъже, които могат да завладеят сърцето й, са интелигентните, искрените и силните като характер момчета. И разбира се тези, които се изявят като биролози и знаят например, че пивото съдържа само натурални съставки или че спомага за метаболизма в клетките, а една бира след тренировка възстановява електролитния баланс на тялото. 4. Спонтанни, но поставят и граници Жените, които пият бира, са достатъчно земни и сериозни, така че да се грижат сами за себе си във всеки един момент. Те не обичат да губят контрол и никога не биха си позволили да прекалят с алкохола. Времето, прекарано с подобни жени, е спокойно, забавно и изключително ценно. Те имат способността да се наслаждават на малките неща в живота и да ги превръщат в празник. Дори фактът, че бирата съдържа антиоксиданти, витамини B и молекулата на вечната младост със сложното име никотинамид рибозид ги радва.     5. Ще пие направо от бутилката Не е Барби и обича ритуала на пиене на бира директно от бутилката - признак на увереност и незачитане на предразсъдъците към жените. Затова тя предпочита да изпита удоволствие от живота и цени малките хубави неща в ежедневието. И следващия път, когато видите жена да пие бира, разговаряйте с нея, а ако сте достатъчно естествен и умен, без клишето - „май се познаваме, а?\", може да извадите късмет и тя да поговори с вас. Наздраве, мили дами!", "date": "2019.08.29", "title": "Защо мъжете предпочитат жени, които пият бира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399304-%D0%BF%D0%BE%D0%B4%D0%B3%D0%BE%D0%BD%D0%B8%D1%85%D0%B0-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D0%BC%D0%BE%D0%B6%D0%B5-%D0%B1%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D0%BE%D0%B2%D0%B0", "text": "Иван Костов твърди, че очаква атака от прокуратурата - при това в точно подбран момент. Ако допуснем, че е прав, каква може да е причината?         Бившият министър-председател Иван Костов очаква прокуратурата да започне действия срещу него - при това в разгара на кампанията за местния вот. Според Костов, става дума за атака, маскирана като правосъдие, но водена от политически мотиви. А именно: дискредитирането на обединението „Демократична България” (ДСБ, „Да, България” и „Зелено движение”).     Атаката щяла да бъде базирана върху ревизия, направена от НАП. Ревизията е за „значителни средства” на Костов и съпругата му (над 400 хиляди лева). Според бившия премиер, парите отдавна са декларирани пред Сметната палата, а собствеността върху тях е „безспорна”, като за целта на НАП са предоставени общо 15 документа. Проверката тече от 2-3 години, но в средата на август от НАП решили, че парите не са на семейство Костови и трябва да бъдат обложени. Срокът за възражения срещу заключенията от проверката удобно изтича точно в средата на изборната кампания.     Така, поясни Костов, прокуратурата получава карт бланш да действа срещу него - „човека, за когото са убедени, че стои зад „Демократична България””, която на свой ред се обяви категорично против избора на Иван Гешев за нов главен прокурор. В тази връзка Костов подчерта, че отдавна е само „редови член” на ДСБ и не се бърка в работата на ръководството. Контекстът „Бомбата”, хвърлена от бившия премиер, трябва да бъде коментирана по същество. Да започнем от контекста. Без значение дали предоставените от г-н Костов документи са достатъчни за доказване на собствеността върху въпросните средства, фактите сочат, че в България везните на Темида нерядко служат за „респектиране” на опозиционни политици, бизнесмени, а вече и на медии. Изследване, направено по поръчка на Българския институт за правни инициативи, показа, че според 76% от запитаните, държавното обвинение се използва за политически цели. А проучване на Евробарометър сочи, че според 74% от анкетираните, полицията и прокуратурата се намират под влиянието на политически или икономически интереси. Тези критични оценки на българските граждани съвпадат с позициите на Венецианската комисия, Европейската комисия, Съвета на Европа и други авторитетни институции, според които, както припомни и г-н Костов, българската съдебна реформа не е завършила, а проблемът е в прокуратурата. Иван Гешев, единственият кандидат за поста главен прокурор, заяви съвсем искрено, че не харесва принципа на разделение на властите. „Не споделям виждането на, да ги наречем, десните екстремисти, че законодателната, изпълнителната и съдебната власт трябва да са разделени\", обясни Гешев и отправи обвинения срещу „политическия кръг и свързаните с него медии и олигарси, гравитиращ около подсъдимия Прокопиев”. С тези си откровения г-н Гешев сам поставя под съмнение своите безпристрастност и професионализъм. Пламен Георгиев пък, забърканият в скандали бивш шеф на КПКОНИ, бе изпратен като консул във Валенсия. Поне най-после научихме какво означава изразът „хванаха го и го пратиха на топло”. Като имаме предвид всичко това, както и факта, че доверието в прокуратурата е рекордно ниско, не е изключено таймингът на резултатите от проверката срещу семейство Костови да е наистина част от сценария на политическа поръчка. А ако допуснем, че действително има такъв сценарий, лесно можем да стигнем до предположението, че интерес от подобна акция имат всички, които са притеснени от възхода на една потенциална политическа алтернатива като ДБ - формация, която може да застраши политическото статукво не само на местния вот, а и в по-далечна перспектива. Защо не оставят Костов на мира? Оценката за личността и управлението на Иван Костов без съмнение разделя българското обществото. Някои определят неговото правителство (1997-2001) като виновник за „престъпната” и „разбойническа” приватизация. Според други, той е преди всичко държавникът, спасил България от „Виденовата зима”, която докара страната до просешка тояга. По всичко това може да се спори, но е неопровержим факт, че Иван Костов не е на власт вече 18 години. През тях имаше не едно правителство, доминирано от негови опоненти, дори врагове. Хора, които направиха много за демонизирането му. През всичките тези години обаче, въпреки практиката прокуратурата да се използва като бухалка, те не можаха да извадят на масата безспорни доказателства за „вината” на бившия премиер. Вместо това противниците му се задоволяват с малодушни „инициативи” като нескопосаната пародия на книгата на Костов „Свидетелства за прехода”. В навечерието на европейските избори книгата-сурогат, която явно целеше да осмее Костов, се разпространяваше безплатно с екземплярите на вестник „Телеграф”, собственост на депутата от ДПС Делян Пеевски. „Инициатива”, която нарушаваше редица разпоредби на Изборния кодекс. Затова си заслужава да попитаме: защо продължават да се хвърлят толкова средства и усилия срещу човек, който отдавна се е оттеглил от голямата политика? Възможно е, разбира се, политическата „мотивираност” на очакваната прокурорска атака само да се привижда на г-н Костов. Но ако все пак е прав, тя не може да бъде оценена по друг начин, освен като голям комплимент. Както за самия него, така и за свързваната с него формация.    ", "date": "2019.08.29", "title": "Подгониха Иван Костов? Може би заради това:"}
{"url": "http://www.classa.bg/%D1%81%D0%B2%D1%8F%D1%82/item/399305-%D0%BD%D0%B0%D0%B9-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0%D1%82%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89,-%D0%BF%D1%80%D0%B8%D1%87%D0%B8%D0%BD%D0%B5%D0%BD%D0%B0-%D0%BE%D1%82-%D1%87%D0%BE%D0%B2%D0%B5%D1%88%D0%BA%D0%B0-%D1%80%D1%8A%D0%BA%D0%B0", "text": "В САЩ през последните две десетилетия опиоидната \"епидемия\" отне живота на близо 400 000 души. Мнозина са убедени, че вина за това имат и фармацевтичните концерни.  Сега \"Джонсън и Джонсън\" бе осъден да плати милиони.       Eдна от най-страшните наркотични кризи в историята на САЩ се дължи на употребата на таблетки, които всъщност би трябвало да помагат на хората: става дума за силни болкоуспокояващи, каквито лекарите изписват на своите пациенти след нещастен случай или операция. Тези опиоиди обаче създават зависимост. След кратко време пациентът започва да изпитва нужда от по-големи дози. Който не може да си ги набави по легален начин, започва да ги търси по по-опасни пътища. Някои веднага преминават към употребата на нелегални опиати. В САЩ през последните две десетилетия епидемията от опиоиди отне живота на близо 400 000 души. През 2017 година президентът Тръмп дори обяви, че кризата е придобила размерите на бедствие. От 2000-та година насам в американския щат Оклахома, който се намира на север от Тексас, по официални данни са починали близо 6000 души след употребата на подобни опиоиди. Тези дни един съдия от Оклахома обяви, че фармацевтичните концерни, които произвеждат въпросните болкоуспокояващи и ги рекламират и разпространяват сред лекарите, носят част от вината за тази криза.     В понеделник (26.08.) съдия Тад Балкмен осъди фармацевтичния гигант \"Джонсън и Джонсън\" (Johnson & Johnson) да плати глоба от 572 милиона долара. В обосновката на решението съдията изтъкна, че фирмата е водила \"грешни, подвеждащи и опасни пиар кампании\", които водели до \"извънредно висока зависимост и до смъртни случаи в резултат на свръхдоза\". Делото беше заведено от адвокати на федералния щат Оклахома, които искаха глоба от над 17 милиарда долара. Оборотът на \"Джонсън и Джонсън\" през 2018 е възлизал на близо 81,6 милиарда долара. След като се разбра, че сумата на глобата е относително ниска, курсът на акциите на концерна се покачи с 5%. Подвеждащи реклами Прокурорът на Оклахома Майк Хънтър смята, че независимо от относително ниската глоба, съдебното решение е победа. \"Това е важна победа за Оклахома, за нацията и за всеки един, който е изгубил близък и любим човек в резултат на опиоидната криза\", заяви Хънтър. \"Джонсън и Джонсън\" били част от \"най-смъртоносната епидемия в историята на нашата страна, причинена от хора\". Щатът Оклахома предприе съдебни стъпки срещу фармацевтичния концерн, защото сметна, че в продължение на години той е преувеличавал ефикасността на своите лекарства и омаловажавал рисковете от създаване на зависимост. В обвинението се твърди, че представители на \"Джонсън и Джонсън\" са поощрявали лекарите да изписват техните опиоиди по-често и в по-големи дози. А рекламните материали за лекарствата не обръщали достатъчно внимание на евентуалните последици от приемането на силни болкоуспокояващи. Вместо това опиоидите се представяли като обикновено и изпитано средство. С две други фармацевтични фирми, срещу които щатът Оклахома повдигна обвинение по същите причини, се стигна до извънсъдебно споразумение. \"Teva Pharmaceutical Industries\" плати на Оклахома 85 милиона долара, а \"Purdue Pharma\", който произвежда широко използваното болкоуспокояващо средство \"Оксиконтин\", плати 270 милиона долара глоба. \"Джонсън и Джонсън\" смята, че лекарите носят отговорност Сабрина Стронг, правен представител на \"Джонсън и Джонсън\", заяви, че маркетингът на фирмата най-педантично се съобразявал с изискванията на Американската агенция за контрол на храните и лекарствата (FDA). Според Стронг, концернът не носи никаква вина за опиоидната епидемия. \"Единственият начин да получиш тези медикаменти легално е чрез лекарско предписание\", подчертава адвокатката. \"Лекарите трябва да решават за кои пациенти са подходящи те\", добавя тя. Съдебното дело в Оклахома предизвика огромен интерес и бе очаквано с напрежение в цялата страна. Смята се, че то ще окаже влияние на повече от 2000 подобни съдебни жалби, подадени срещу производители, търговци на едро и продавачи на силни болкоуспокояващи в САЩ. Случаят с \"Джонсън и Джонсън\" обаче навярно ще има продължение. Адвокатите на концерна вече обявиха, че ще обжалват решението за глобата.    ", "date": "2019.08.29", "title": "\"Най-смъртоносната епидемия в историята на САЩ, причинена от човешка ръка\""}
{"url": "http://www.classa.bg/%D1%81%D0%B2%D1%8F%D1%82/item/399306-%D0%BA%D0%BC%D0%B5%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D1%80%D0%B0%D0%B7%D1%85%D0%B8%D1%89%D0%B5%D0%BD%D0%B8%D1%8F-%D0%B8-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0", "text": "1600 кг кадаиф за кметството? Нов офис за 330 000 евро? Кметове в кюрдските региони на Турция твърдят, че предшествениците им от ПСР са оставили \"блато от дългове\".  Кметовете, разкрили разхищенията, бързо бяха уволнени.       Възмущението бе голямо: миналата седмица кметовете на градовете Мардин, Ван и Диарбекир бяха уволнени и на тяхно място бяха назначени административни управители от Анкара. И то въпреки че партията на тримата кметове - прокюрдската Народна демократическа партия (HDP) - спечели комуналните избори през месец март с голяма преднина. Турското вътрешно министерство оправда уволненията с това, че въпросните кметове били поддържали контакти с терористични организации. \"С помощта на някои кметове кюрдската милиция (ПКК) е използвала финансовите средства на общините за нелегалните си цели\", гласеше съобщението на Вътрешното министерство. Само че доказателства за това, че кметовете са подкрепяли терористични организации, отклонявайки за целта дори обществени средства, така и не бяха представени. Каква е истинската причина за уволненията? Уволнените кметове и ръководството на HDP отхвърлят обвиненията. Да се отклонят обществени средства така или иначе е невъзможно, защото държавата зорко следи всичко, твърдят те. \"Каквото и да направехме, държавната власт винаги научаваше за това незабавно\", казва пред Дойче Веле Ахмет Тюрк, уволненият кмет на Мардин. \"Държавата редовно контролираше разходите на кметовете в Диарбекир, Ван и Мардин\", потвърждава говорителят на HDP.     От 2016 година насам бяха уволнени кметове и общински съветници в 95 кюрдски града, а на тяхно място бяха назначени административни управители от Анкара. Около 40 от уволнените кметове и до днес се намират в следствения арест. На местните избори през март обаче прокюрдската HDP успя да си върне някои от тези кметски места, сред които тези в Мардин, Ван и Диарбекир. Според партията, сегашните обвинения към нейните представители в тези градове са абсурдни. Самите те са имали възможност да видят как административните управители, близки до Партията на справедливостта и развитието (ПСР) на Ердоган, са харчели обществените средства. Прокюрдските кметове твърдят, че са наследили \"блато от дългове\", както и че преди тях обществените пари са били разхищавани с широка ръка. Един доклад, поръчан от ръководството на HDP, който анализира приходите и разходите на административните управители, назначени от Анкара, както и един доклад на турската Сметна палата, публикуван по-рано, също навеждат на мисълта за злоупотреби с финансови средства. Кадаиф, кафе и сушени плодове Аднан Селджук Мизракли, заместник-кметът на Диарбекир, който бе сред уволнените от миналата седмица, съобщава например, че по времето на назначения от Анкара административен управител, от кметството е била направена поръчка за 1600 килограма кадаиф. Отпуснати били и 330 000 евро за луксозен ремонт на един офис. Политици на HDP от град Мардин също твърдят, че общината им е затънала в огромни дългове в резултат на временното управление. Според тях, дълговете междувременно са достигнали близо 150 милиона евро, а само в рамките на три месеца там са били поръчвани кафета, сушени плодове и ядки за 25 000 евро. Във Ван дълговете вече възлизали на 215 милиона евро. Разхищения е имало и в Истанбул Разхищаването на общински средства - не само в кюрдските области - беше една от основните теми по време на предизборната кампания за местните избори.   не пропускаше нито една възможност да обърне внимание на разхищаването на данъчните постъпления от страна на истанбулското кметство. Социалдемократът Имамоглу многократно обеща, че веднъж завинаги ще сложи край на разхищенията и шуробаджанащината. Тези теми попаднаха точно в десятката по време на предизборната битка, защото във времената на икономическа криза, когато всички турци са принудени да затягат коланите, новините за разхищения на властта няма как да не събудят недоволство. Това се отнася и за Ван, Мардин и Диарбекир. В крайна сметка тъкмо кюрдските региони са най-силно разтърсени от икономическата криза в Турция.     От 2016 година насам бяха уволнени кметове и общински съветници в 95 кюрдски града, а на тяхно място бяха назначени административни управители от Анкара. Около 40 от уволнените кметове и до днес се намират в следствения арест. На местните избори през март обаче прокюрдската HDP успя да си върне някои от тези кметски места, сред които тези в Мардин, Ван и Диарбекир. Според партията, сегашните обвинения към нейните представители в тези градове са абсурдни. Самите те са имали възможност да видят как административните управители, близки до Партията на справедливостта и развитието (ПСР) на Ердоган, са харчели обществените средства. Прокюрдските кметове твърдят, че са наследили \"блато от дългове\", както и че преди тях обществените пари са били разхищавани с широка ръка. Един доклад, поръчан от ръководството на HDP, който анализира приходите и разходите на административните управители, назначени от Анкара, както и един доклад на турската Сметна палата, публикуван по-рано, също навеждат на мисълта за злоупотреби с финансови средства.", "date": "2019.08.29", "title": "Кметовете на Ердоган: разхищения и шуробаджанащина"}
