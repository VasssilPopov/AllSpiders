{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401622-%D0%B3%D0%B0%D0%BB%D1%8A%D0%BF-%D0%B8%D0%BD%D1%82-24-8-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BD%D0%B0-%D0%B2%D1%82%D0%BE%D1%80%D0%B8%D1%8F-%D1%82%D1%83%D1%80-%D0%B2-%D1%81%D0%BE%D1%84%D0%B8%D1%8F-%D0%B4%D0%BE-15-00-%D1%87", "text": "Активността на гласоподавателите на втория тур на местните избори вСтоличната община до 15.00 часа е24.8 процента, като тя доближава тази от първия тур, съобщи пред Радио София Светлин Тачев от \"Галъп интернешънъл\". В следобедните часове и привечер обикновено до урните отиват по-колебаещите се хора, докато в по-ранните часове на деня гласуват \"по-твърдите\"    електорати, коментира Тачев и подчерта, че е добре всички граждани да отидат до изборните секции и да упражнят правото си на глас, тъй като именно сега решават как да бъде управлявана тяхната община.  Местните избори са най-сложни като гласуване в българската демокрация, тъй като на първи тур на някои места се избират кмет на община, кмет на район, кмет на кметство плюс гласуване за общински съвет, припомни Светлин Тачев.", "date": "2019.11.03", "title": "\"Галъп инт.\": 24.8% активност на втория тур в София до 15.00 ч."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401623-25-%D0%B4%D1%83%D1%88%D0%B8-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%B1%D0%BE%D1%80%D0%BD%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F", "text": "По информация на държавното обвинение към 13.00 часа днес, образувани са общо 100 досъдебни производства с предмет престъпления против политическите права на гражданите и престъпления, свързани с изборите. 20 от тях са бързи производства, а по останалите 80 се провежда разследване по общия ред. Разследвания провеждат районните прокуратури в Балчик, Берковица, Благоевград, Бургас, Бяла Слатина, Варна, Видин, Враца, Горна Оряховица, Гоце Делчев, Девня, Дупница, Елена, Златоград, Исперих, Каварна, Казанлък, Карнобат, Кнежа, Кюстендил, Ловеч, Монтана, Нови Пазар, Омуртаг, Оряхово, Павликени, Пазарджик, Плевен, Пловдив, Попово, Разград, Разлог, Сандански, Свищов, Сливен, Силистра, Сливница, Смолян, Тетевен, Тутракан, Търговище, Царево, Червен бряг, Шумен и Ямбол. По 9 производства работи Софийска градска прокуратура и по 1 Специализираната прокуратура. Общо 75 разследвания са за престъпления против политическите права на гражданите, а 25 са с предмет престъпления, свързани с изборите. Привлечени 25 души в качеството на обвиняеми. Три досъдебни производства са прекратени. Образувани са общо 1406 прокурорски преписки, от които по 1091 е постановен отказ да се образува досъдебно производство.  Прокуратурите в страната са изпратили по компетентност на други органи 54 преписки, а по останалите 261 се извършва проверка по реда на Закона за съдебната власт.", "date": "2019.11.03", "title": "25 души отиват на съд заради изборни нарушения"}
{"url": "http://www.classa.bg/%D1%81%D0%B2%D1%8F%D1%82/item/401624-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D0%B5-%D0%B8%D0%B7%D0%B2%D0%B8%D0%BD%D0%B8,-%D1%87%D0%B5-%D0%BD%D0%B5-%D0%B5-%D1%83%D1%81%D0%BF%D1%8F%D0%BB-%D0%B4%D0%B0-%D0%BE%D1%81%D1%8A%D1%89%D0%B5%D1%81%D1%82%D0%B2%D0%B8-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BE-31-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Той разкритикува президента на САЩ Доналд Тръмп, заради неговите коментари, че сделката за Брекзит би предотвратила бъдещо търговско споразумение между Лондон и Вашингтон Британският премиер Борис Джонсън се извини за това, че не е успял да изведе страната от Европейския съюз до 31 октомври,  като заяви, че е „дълбоко разочарован“ от това, че не е изпълнил обещанието си, предават AFP и Агенция \"Фокус\".  Премиерът заяви това в интервю, излъчено от Sky News. Джонсън изрази \"дълбоко съжаление\" от факта, че не е успял да изведе страната от ЕС на 31 октомври , както бе обещал, но заяви, че договореното от него споразумение за излизане продължава да е единственият начин Великобритания да напусне съюза.  \" Единственият начин да излезем от ЕС сега, единственият начин да извършим Брекзит,  е да продължим със сделката, която имаме\", каза той в интервю за Скай нюз, дадено в началото на кампанията за изборите през декември, предаде Ройтерс. Отговаряйки на журналистически въпрос, Джонсън каза, че ще се извини на онези членове на Консервативната партия, които са гласували за него, имайки предвид обещанието му за Брекзит на 31 октомври, предаде Асошиейтед прес.  Джонсън обеща да не допусне, докато е премиер, организиране на нов референдум за независимост на Шотландия.  Не виждам причини пак да се връщаме към този въпрос, заяви той. Той припомни, че през 2014 вече се е състоял такъв референдум и на хората е било казано, че това ще е единственото такова събитие в живота на цяло поколение. \"Не мисля, че хората в тази страна смятат, че референдумите са нещо отлично за хармонията\", заяви Джонсън, цитиран от ТАСС.  На референдума за независимостта на Шотландия през 2014 г. 55 процента от шотландците се обявиха за запазване на съюза между Единбург и Лондон. Но тези дни министър-председателката на Шотландия и лидер на Шотландската национална партия Никола Стърджън каза, че ще поиска от Лондон организиране на нов референдум за независимост, като обсвърза този въпрос с нежеланието на шотландците да излизат от ЕС. Т ой освен това разкритикува президента на САЩ Доналд Тръмп,  заради неговите коментари, че сделката за Брекзит би предотвратила бъдещо търговско споразумение между Лондон и Вашингтон.  Джонсън обвини за парламента за това, че е приел закон, който го задължи да търси отсрочка от Брюксел за забавянето на Брекзит.    ", "date": "2019.11.03", "title": "Борис Джонсън се извини, че не е успял да осъществи Брекзит до 31 октомври"}
{"url": "http://www.classa.bg/%D1%81%D0%B2%D1%8F%D1%82/item/401625-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D1%86%D0%B5%D0%BB%D1%83%D0%BD%D0%B0%D1%85-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD", "text": "Шефът на ЕК е заявил, че след оттеглянето си от поста (очаквано в рамките на този месец) ще се отдаде на литературна дейност Целунах руския лидер Владимир Путин, е казал председателят на Европейската комисия (ЕК) Жан-Клод Юнкер през германското списание Шпигел, пише  .  Ръководителят на органа на изпълнителната власт на Европейския съюз в обширно интервю е признал за жеста си. Той обаче не разкрил кога точно е целунал стопанина на Кремъл. Последната среща между политика от Люксембург и президента на най-голямата по територия страна в света е била в Осака на 30 юни 2019 г. Японският град тогава е бил домакин на срещата на държавниците от двадесетте най-развити икономики в света (Г-20). \"Моята целувка по никакъв начин не навреди на Европа\", е защитил жеста си Юнкер.  Шефът на ЕК също е заявил, че след оттеглянето си от поста (очаквано в рамките на този месец) ще се отдаде на литературна дейност. На въпрос на какъв език смята да пишете Юнкер е отгорил, че все още не е решил. \"Или на немски или на английски. Аз израснах с книгите на Карл Май и Марк Твен\", е посочил той.  Юнкер след края на интервюто е целунал журналиста от базираното в Хамбург издание Маркус Бекер.   \r\n  ", "date": "2019.11.03", "title": "Жан-Клод Юнкер: Целунах Владимир Путин"}
{"url": "http://www.classa.bg/%D1%81%D0%B2%D1%8F%D1%82/item/401626-%C2%AB%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B8%D1%8F,-%D0%BF%D1%80%D0%B5%D0%B2%D1%80%D0%B0%D1%82%D0%B8,-%D0%B2%D0%BE%D0%B9%D0%BD%D0%B8%C2%BB-yeni-safak-%D0%BD%D0%B0%D0%BF%D0%BE%D0%BC%D0%BD%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BD%D0%B5%D0%B9%D0%BD%D0%B8%D1%82%D0%B5-%D0%BA%D1%8A%D1%80%D0%B2%D0%B0%D0%B2%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "Палатата на представителите на САЩ прие резолюция, с която признава арменския геноцид в Османската империя. Според Yeni Safak обаче Америка не трябва да забравя, че кратката история на самите Съединени щати е пълна с безброй престъпления срещу човечеството. Америка не беше в състояние да предотврати турската операция в Северна Сирия чрез заплахи, така че Палатата на представителите на САЩ прие резолюция, с която признава арменския геноцид в Османската империя. Според Yeni Safak Америка не трябва да забравя, че кратката история на самите Съединени щати е пълна с огромен брой престъпления срещу човечеството. Според изданието, според доклад, изготвен от Комитета за правата на човека на Партията на справедливостта и развитието на Турция, интервенциите, превратите и войните, в които САЩ са били пряко или косвено замесени, са довели до смъртта на милиони невинни хора по целия свят. По време на колонизацията на американския континент 70 милиона индианци са убити на собствените си земи. От средата на 16 век до средата на 19 век 15 милиона африкански имигранти са били закарани на американския континент като роби. Впоследствие 35 милиона африканци са загинли в резултат на изтезания и малтретиране. През 1945 г. САЩ хвърлят две атомни бомби върху Япония, в резултат на което загиват 350 хиляди души, а хиляди стават инвалиди. През 1945 г. САЩ бомбардират град Дрезден в Германия за три дни, убивайки 200 хиляди души, повечето от които жени и деца. В Северна Корея за три години от бомбардировки на американски бойна авиация са загинали почти 4 милиона души. В Гватемала при преврата, подкрепен от ЦРУ през 1950 г., бяха убити 200 000 мирни жители. През 1955 г. бяха извършени много операции на ЦРУ в Индонезия, Лаос, Камбоджа. През 1950-1959 г. в Куба 60 хиляди души са убити от войските на Батиста с подкрепата на САЩ. По време на войната във Виетнам 3 млн. мирни жители загинаха по вина на САЩ. САЩ, окупирайки Ирак през 1991 г., и тук се отбелязаха с голям брой масови убийства. След атаките от 11 септември 2001 г. САЩ окупираха Афганистан. Америка по време на окупацията отне живота на 150 хиляди мирни жители в Афганистан. САЩ, които нахлуха в Ирак през 2003 г. въз основа на предположения за оръжия за масово унищожение, изтребиха над милион иракчани. В резултат на американските атаки 4,7 милиона иракчани напуснаха домовете си. Като част от политиката си в Близкия изток, Сирия и Ирак, САЩ използваха и въоръжиха терористични организации, в резултат на това загинаха стотици хиляди хора, повече от 5 милиона сирийци напуснаха домовете си. Навсякъде, където стъпва крака на САЩ, които се намесват във вътрешната политика на държавите и техните национални интереси в опит да променят хода на историята, се случват мащабни трагедии. Виетнам, Япония, Корея, Куба, Панама, Гватемала, Никарагуа, Мексико, Филипините, Афганистан, Ирак, Иран и накрая Сирия - навсякъде можете да видите кървавите следи на САЩ, пише авторът.  ", "date": "2019.11.03", "title": "«Нахлувания, преврати, войни»: Yeni Safak напомни на Америка нейните кървави престъпления"}
{"url": "http://www.classa.bg/%D1%81%D0%B2%D1%8F%D1%82/item/401627-%D0%B5%D0%B2%D1%80%D0%B0%D0%B7%D0%B8%D0%B9%D1%81%D0%BA%D0%BE%D1%82%D0%BE-%D0%B5%D0%B2%D1%80%D0%BE-%D0%BD%D0%B0%D1%81%D1%82%D1%8A%D0%BF%D0%B2%D0%B0", "text": "Една от най-належащите икономически теми в отношенията между Русия и Беларус е темата за единната валута. Първоначално е създадена единна валута за всички страни от ОНД. Хиперинфлацията на постсъветската рубла обаче направи тази идея по-малко популярна. Планираше се Беларус да премине към руската рубла от 1 януари 2005 г., но Минск поиска емисионен център, което не устройва Кремъл. Досега възгледите на Москва и Минск по този въпрос са противоположни. Москва настоява за съвременната руска валута, която е подкрепена от последните макроикономически успехи. Без съмнение, руската икономика се адаптира към санкциите и новите цени на петрола, които са два пъти по-ниски, отколкото в най-тлъстите години. Инфлацията тази година няма да надвиши 3%, минаха пет години от валутната криза през 2014 г., курсът на рублата спрямо основните валути е стабилен, международните резерви на Банката на Русия са около 540 милиарда долара, от които около 100 милиарда долара са в злато. Президентът на Беларус Александър Лукашенко обаче многократно се е изказвал за наднационална парична единица или евразийско евро. Той с право вярва, че прехвърляйки печатницата в Москва, Беларус ще загуби част от своя суверенитет. И позицията на белоруския президент е по-близка до нас. В постсъветското пространство вече съществуват две платформи за интеграция - Съюзната държава на Русия и Беларус и Евразийският съюз. От наша гледна точка, пускането на наднационална парична единица трябва да бъде решено в рамките на последния. Просто защото евразийската валута без Казахстан изобщо няма смисъл. Къде ще се намира Евразийската централна банка е решение на президентите на трите държави. Вариантите са известни - Санкт Петербург, Минск и Алмати. А Московската борса трябва да се превърне в основния капиталов пазар. Разбира се, новата парична единица на Евразия ще бъде равна на 100 руски рубли. От само себе си се разбира, че първо ще се появи неналична парична единица, а след това кеш. Тогава доларът ще бъде, както в съветските времена, 60-70 копейки. Рублата обаче е лошо име за евразийската валута. Струва си да припомним, че през 1999 г. се появи еврото, а не европейска марка. Трябва да има ново име, което да не се свързва с Руската империя и СССР. През 2012 г. предложих името “Алтън”, но, разбира се, са възможни и други варианти. Всъщност евразийската валута не е икономическо, а политическо решение на президентите на Беларус, Руската федерация и Казахстан. Въвеждането ѝ ще направи икономическата интеграция на трите бивши съветски републики необратима, със съответните икономически и геополитически последици.    ", "date": "2019.11.03", "title": "Евразийското евро настъпва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401628-%D1%88%D0%BA%D0%BE%D0%B4%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D1%81%D0%B2%D0%B0%D0%BB%D0%B8-%D0%BE%D1%82-%D0%BF%D1%80%D0%B5%D0%B4%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%81%D0%BE%D1%84%D0%B8%D1%8F", "text": "Ралито в страната става все по-интересно на някои писти. Битката за големия лъвски пай в някои градове ще бъде до самия край.    В София  мерцедесът на Борисов държи темпото с 52 %.    Шкодата  на Нинова обаче леко го догонва със своите 42,2 %.    В Благоевград  мерцедесът на Борисов продължава да изостава с по-бавна скорост с 43,1 %.    Шкодата  на Нинова там е почти недостижима по трасето със своите 52,2%.    Във Варна  ралито вече изглежда решено.    Мерцедесът  на Борисов се движи със солидна скорост и няма кой да го достигне, защото е с 62,3 % срещу 33,8 на киата на Костадинов.", "date": "2019.11.03", "title": "Шкодата на Нинова свали от преднината на мерцедеса на Борисов в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401629-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%BA%D0%BE%D0%BF%D0%B8%D0%B5-%D0%BD%D0%B0-%D0%B4%D0%B6%D1%83%D0%BB%D0%B8%D1%8F-%D1%80%D0%BE%D0%B1%D1%8A%D1%80%D1%82%D1%81,-%D0%B0-%D0%B0%D0%B7%D0%B8%D1%81-%D1%8F", "text": "Светлана Гущерова пак обра погледите, този път в Гърция и пременена като... Джулия Робъртс от култовата филмова класика \"Хубава жена\". Компания през цялото време й прави нейният добър приятел Азис, а повод за дегизировката им е желанието да посрещнат по нестандартен начин Хелоуин. И наистина успяха да направят разликата сред останалите родни популярни личности, залагащи традиционно на тежък грим и кървави имитации.     И така в нощта на Вси светии у нас преобладаваха вещици, зомбита, дяволи и вампири, а в същото време Светлана и Азис побъркаха за нула време социалните мрежи с изненадващите си визии и прочит на католическия празник.     Идеята Светлана да влезе в ролята на Джулия Робъртс била на Краля на поп фолка, а щом чула, че ще влиза в кожата не на кой да е, а на голямата актриса и то в ролята й на \"Хубава жена\", Гущерова веднага склонила.     Азис пък нахлупил фуражка и стилен черен костюм и набързо спомогна да бъде пресъздадена съвсем реалистично една от сцените в една от най-касовите холивудски ленти.   \"Вдъхновени от най-романтичния филм за всички времена \"Хубава жена\" с участието на неповторимата Джулия Робъртс решихме за Хелоуин да ви накараме да се усмихнете и потопим в 90-те. Най-лесно е да се нацапаме с грим, да се намажем с изкуствена кръв и да се престорим на плашещи и страшни. Не, ние не искаме това! Нашата представа за този празник е ето това: усмивки, романтика и въздишки по отминали времена\".     Припомняме, че през лятото двамата нагорещиха на няколко пъти социалните мрежи с фотоси от Гърция, като стайлинга и там бе дело на Азис, така, както и във фотосесията в стил \"Хубава жена\"", "date": "2019.11.03", "title": "Светлана Гущерова стана копие на Джулия Робъртс, а Азис я..."}
{"url": "http://www.classa.bg/%D1%81%D0%B2%D1%8F%D1%82/item/401630-%D0%B0%D1%8F%D1%82%D0%BE%D0%BB%D0%B0%D1%85-%D1%85%D0%B0%D0%BC%D0%B5%D0%BD%D0%B5%D0%B9-%D0%BD%D0%B5-%D1%81%D0%BC%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B0%D0%B8%D0%B2%D0%BD%D0%B8,-%D1%87%D0%B5-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BC%D0%B5-%D1%81%D1%8A%D1%81-%D1%81%D0%B0%D1%89", "text": "Върховният лидер на Иран произнесе днес реч по повод навършващите се утре 40 години от началото на заложническата криза в техеранското посолство на САЩ. В изявлението си аятолах Али Хаменей още веднъж заяви, че е против какъвто и да било диалог с Вашингтон, предаде Франс прес, цитирана от БТА.     \"Постоянният отказ от преговори със САЩ е един от важните инструменти, с чиято помощ Иран им пречи да се укрепят в нашата свидна страна\", заяви Хаменей. Откъси речта са публикувани на фарси в официалния му акаунт в Туитър. \"Тази логична мярка пречи на Америка да проникне отново в Иран; тя е доказателство за истинското могъщество и власт на Иран и демонстрира, че мощта (на САЩ) е просто измислица\", добави иранският висш ръководител. \"Ако иранските политически мъже бяха толкова наивни, че да седнат и да преговарят (с Вашингтон), санкционният натиск (на САЩ върху Ислямската република) нямаше да намалее, а това просто би отворило нов път, позволяващ (на Америка) да изрази нови очаквания\" от Иран, каза Хаменей. \"Някои смятат, че проблемите на страната ни може да бъдат решени чрез преговори. Това е голяма грешка\", изтъкна той, цитиран от ТАСС по иранската телевизия ИРИБ. Според аятолаха \"американците фалшифицират историята и претендират, че разногласията между Иран и САЩ датират от превземането на посолството\" на САЩ в Техеран на 4 ноември 1979 г. \"НЕ! Това идва от държавния преврат през 1953 г., когато САЩ свалиха правителството (на премиера Мохамед Мосадък) и сложиха корумпирано, издържано от тях правителство\", се казва в англоезичния акаунт на Хаменей в Туитър. Проблемът с ядрената програма на Иран рязко се изостри след едностранното оттегляне на Вашингтон през 2018 г. от Съвместния всеобхватен план за действия (СВПД) и налагането на американски икономически санкции срещу Техеран. Президентът на САЩ Доналд Тръмп неведнъж е заявявал, че е готов за диалог с Техеран. Тръмп е проявявал интерес към сключване на друг договор вместо СВПД, който да обхваща не само ядрената дейност на Иран, но и цял спектър от проблеми, включително ракетната програма на Техеран и политиката му в региона.", "date": "2019.11.03", "title": "Аятолах Хаменей: Не сме толкова наивни, че да преговаряме със САЩ"}
{"url": "http://www.classa.bg/%D1%81%D0%B2%D1%8F%D1%82/item/401631-%D1%81%D0%B2%D0%B5%D1%82%D1%81%D0%BA%D0%BE-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%BF%D1%80%D0%BE%D0%B1%D1%83%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%B0%D1%80%D0%B0%D1%82%D0%B0-%D0%BD%D0%B5%D1%82%D1%8A%D1%80%D0%BF%D0%B8%D0%BC%D0%BE%D1%81%D1%82", "text": "Ислямът и неговите обичаи, смятани за ретроградни, са обвинени, че разрушават  националната общност.     Напрежението в обществото непрекъснато нараства. На 28 октомври 80-годишен бивш военен, кандидат на Националния сбор на местните избори през 2015 г., откри стрелба пред джамията в Байон. Двама души бяха ранени. Така ненавистта към мюсюлманите доведе до кръвопролитие. Три седмици преди това ислямският гняв удари полицейското управлянеие в сърцето на Париж. В резултат на нападението загинаха четирима души. Трагично объркани умове прибягват до насилие.  Но нека не се заблуждаваме, тази тема разпалва целия национале дебат. Въпреки закона и етичните правила, депутат от Бургундия изключи от регионалния съвет жена с бурка, съпровождаща ученици на екскурзия. В същото време президентското мнозинство се пука по шевовете, а в Сената дясната опозиция настоява да се приеме закон, забраняващ носенето на тази религиозна дреха по време на ученически екскурзии. По темата за исляма хората се нападат по време на всевъзможни ток-шоута.В резултат на това, нещата вече стигат до крайност. Над 78 процента от французите са убедени, че секуларизмът е в опасност, а ислямът е несъвместим с ценностите на републиката (61 процента). Знаем, че страната е склонна към религиозни войни. Вартоломеевата нощ, отмяната на Нантския едикт, Вандейската война и изгонването на конгрегациите, доведоха до колективна травма. Основаното на съюз между престола и църквата, кралството се превърна в република, едва след като през 1905 г. беше приет либералният закон за отделяне на църквата от държавата. Уважението към религиозните свободи и неутралитетът на държавата успокоиха големия разкол на модерността. Щастливи ли са вярващите във Франция? През последните 40 г. нарастването на френското мюсюлманско население възражда старата нетърпимост в обществото. В името на секуларизма, който сега се аргументира с „християнските корени на Франция“, исляма и неговите обичаи се смятат за ретроградни и са обвинявани в разрушаване на националната държава. Това е светско-католическата Франция, новият продукт на синкретизма.  Дали това е старата борба между духовенството и републиканците? Разочарованият деколонизатор на Алжир и основател на нашия държавен строй, Дьо Гол не вярваше в асимилацията. По този повод той казваше: „Моето село сега ще се казва „Коломбе на двете джамии“, а не „Коломбе на двете църкви“. Яростната защитничка на голизма Надин Морано оглави кръстоносния поход и намери „решение на проблема с исляма“: Да се забрани строителството на нови обекти за изповядване на култа. А към властите отправи призива: „Скрийте вече тези мюсюлмани, които повече не можем да гледаме!\". За либерала Макрон това е много сериозен проблем.  Президентът заяви, че не желае да смесва „ислямския тероризъм“, „комунитаризъм“ и „организацията на исляма във Франция“. Принуден да вземе страна, той заяви, че възнамерява да действа във всички направления, без да се поддава на истерията. Може ли тази технократска рационалност да успокои страстите? Президентът знае, че неговото мнозинство е дълбоко разделено на дясно крило, което бърза да реагират на разтревоженото обществено мнение, и ляво крило, отвратено от заклеймяването на едно малцинство от французи, заради етнорелигиозния им произход. Това подсказва търсенето на балансираща позиция. Трудно е да го упрекваме, че протака, за да отсъди като безпристрастен съдия. А в очакване на решението, публиката на стадиона кипи от ярост…    ", "date": "2019.11.03", "title": "Светско-католическата Франция и пробуждането на старата нетърпимост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401612-15,36-%D0%B5-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BA%D1%8A%D0%BC-13-%D1%87%D0%B0%D1%81%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0", "text": "Малко по-ниска е избирателната активност към 13 часа в Столичната община в сравнение с тази от вота от миналата неделя. За \"Хоризонт\" Полина Витанова - председател на Общинската избирателна комисия в София, уточни:   “Към 13,00 часа активността на територията на Столична община е 15,36%. Гласували са 163 540 избиратели по данни от районните администрации. Изборният ден продължава нормално. Продължаваме да съдействаме на всички Секционни избирателни комисии по отношение на проверка на представените им от пълномощниците пълномощни. Има подадени редица сигнали и по електронната поща, и по телефон“. Витанова отправи и призив към гласоподавателите да внимават с начина, по който поставят бюлетините, докато отбелязват вота: \"Когато избирател постави бюлетината си една върху друга и отбележи своя вот, черната черта, която е върху бюлетината на гърба, се отпечатва с едно Х или V и върху долната бюлетина. Затова призовавам всички избиратели и моля, когато отбелязват своя вот, да не поставят бюлетините една върху друга, а тя да бъде самостоятелно поставена върху масата, всяка една бюлетина, и тогава да се отбележи вотът\". Председателят на Общинската избирателна комисия в София съобщи и за множество постъпващи сигнали за нарушения, които обаче след проверки до момента се оказват неоснователни. С изключение на 97-ма секция в 73- то училище в район \"Триадица\", която отвори с близо два часа закъснение.", "date": "2019.11.03", "title": "15,36% е избирателната активност към 13 часа в Столичната община"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401613-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0,-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%81%D0%BE%D1%84%D0%B8%D1%8F-%D0%B4%D0%B0%D0%BB%D0%B0-%D0%B3%D0%BB%D0%B0%D1%81%D0%B0-%D1%81%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "За кандидата за кмет на София Мая Маноловавсяка разлика с опонента е преодолима. \"Гласувах за свободна, демократична и европейска София\", каза тя, след като подаде гласа си. Манолова призова столичани да гласуват. България очаква от нас знак за промяна към свобода и демокрация, настоя бившият омбудсман. \"Без свободата и демокрацията всички останали различия нямат значение\", изтъкна още тя. \"Отговорността е на всеки един от нас да не дадем възможност на купения и контролирания вот да решават съдбата ни\", подчерта Манолова.", "date": "2019.11.03", "title": "За свободна, демократична и европейска София дала гласа си Манолова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401614-%D0%B4%D0%B5%D1%81%D0%BD%D0%B8%D1%82%D0%B5-%E2%80%9C%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8%E2%80%9D-%D0%B8-%D0%B2%D0%BB%D0%B0%D1%81%D1%82%D1%82%D0%B0", "text": "Десните “интелектуалци”, очакващи поредната порция храна от Йорданка Фандъкова, имат претенцията да са “съвест и морал” на нацията. С такива “интелектуалци” нацията ни определено няма бъдеще. Мисля си тези дни за едни хора, които с уважение наричаме “хора  на “духа”, “творци”, “интелектуалци”.  Гледах как едни писатели, режисьори, актьори, певци, скулптури, доста от тях несъмнено талантливи, се бяха подредили чинно около властта. Очите им излъчваха обожание, а ръцете им бяха силно протегнати напред в очакване да получат поредната облага. Заради която всъщност и изобразяват обожание. Сигурен съм, че властта ще ги възнагради подобаващо. Както и досега го е правила. Властта обикновено възнаграждава тези, които й правят услуги. Макар че ги презира. Нормално е да презираш тези, които ти се умилкват. Гледах тези угодни на властта “интелектуалци” и “творци” и си мислех, че те всички обичат да описват себе си като “свободомислещи”, “независими” и, разбира се, “десни”. В тяхната автоапология десният човек е символ не просто на мъдростта, но и на почтеността, на морала. Докато гледах тези десни “хора на духа”, си представях едни техни предходници. Пак творци и интелектуалци, само че живели в социалистическа България през 60-те или 70-те години. Те гледаха тогавашната власт със същия пиетет, с който днешните им следовници гледат днешните управляващи. Предишните обсипваха с похвали Тодор Живков и свитата му, сегашните венцехвалят Бойко Борисов и свитата му. Днешните се наричат “антикомунисти” и “либерали”. Но ако бъдем честни, трябва да ги наречем по един-единствен начин – лакеи. Днес отбелязваме 30-та годишнина от първия демократичен протест в новата ни история – шествието, организирано от “Екогласност” в София на 3 ноември 1989 г. Покрай това се сетих за един друг протест срещу тогавашната власт, много по-ранен и малоброен. На 6 февруари 1974 г. Съюзът на българските писатели, най-мощната и близка до властта творческа организация в социалистическа България, излиза с декларация, заклеймяваща труда на съветския писател и дисидент Александър Солженицин “Архипелаг Гулаг”. Разбира се, присъстващите писатели са призовани да се присъединят към заклеймяването.  Всичко го правят. С изключение на няколко души. Струва си да припомним имената им –   Валери Петров, Радой Ралин,   Благой Димитров, Христо Ганев, Гочо Гочев, Марко Ганчев .  Заради този протест несъгласните са изключени от Съюза на писателите, а партийните членове са изключени и от партията.  Събратята им творци сигурно са ги гледали с недоумение – как може да протестират, когато всичко е решено на най-високо ниво, защо си създават проблеми? И наистина, много малко бяха протестиращите български творци преди 1989-а година. Огромното мнозинство предпочиташе да пази хляба, а не името си. Затова и нямаме нито български Александър Солженицин, нито български Вацлав Хавел. За сметка на това имаме безброй “творци” и “интелектуалци”, които обичат властта. Които са готови на колене да пълзят пред нея, само и само тя да ги ощастливи с поредния златен дъжд под формата на субсидия, спонсорство или грантове. Да, десните “интелектуалци” и “творци” ще ви кажат, че материалното изобщо не ги интересува. Че те обичат властта заради нейната принципност. Заради това, че ни пазела да не ни изядат комунистите. Или Путин. Хубаво. Само че подобни оправдания няма как да изправят приведените гръбнаци на навъртащите се около властта “творци” и “интелектуалци”. А сред тях наистина има талантливи хора. И това е най-тъжното.     Автор: Петър Волгин Източник: Infacto  ", "date": "2019.11.03", "title": "Десните “интелектуалци” и властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401615-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%BF%D0%B0%D0%B2%D0%B5%D0%BB-%D0%BF%D0%BE%D0%BF%D0%BF%D0%B0%D0%BD%D0%B4%D0%BE%D0%B2-%D0%B7%D0%B0-%D0%B4%D0%B0-%D1%80%D1%83%D0%B3%D0%B0%D0%B5%D1%88,-%D0%BF%D1%8A%D1%80%D0%B2%D0%BE-%D0%B8%D0%B4%D0%B8-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%88-%D0%B8%D0%BD%D1%82%D0%B5%D1%80%D0%B2%D1%8E-%D1%81-%D0%BF%D0%B0%D0%B2%D0%B5%D0%BB-%D0%BF%D0%BE%D0%BF%D0%BF%D0%B0%D0%BD%D0%B4%D0%BE%D0%B2", "text": "Предстои премиерата на новия филм на Стефан Командарев „В кръг“. Вече са минали няколко предпремиерни прожекции – във Варна, Пловдив и Стара Загора. До момента лентата е отличена с шест награди – три български и три международни. Филмът прави прочит на 30-те години демокрация в навечерието на годишнината. Една от ролите в него е поверена на Павел Поппандов. Сюжетът се върти около три патрулни двойки полицаи и какво се случва за една смяна. Преосмислянето на битието ни от последните 30 години за голямо съжаление води до много тъжни размисли, сподели актьорът пред „Хоризонт“. „Действието се развива, тоест ще се развие, на 9-и срещу 10 ноември 2019 година. През всичките тези, немалко – 30 години, филмът има една нагнетяваща се тъга и мъка. Защото се вижда, че просто колата си седи и буксува, не върви и не върви. Заради това този филм си струва да бъде гледан“, разказа Поппандов. Всеки от нас носи лична отговорност за това къде сме в момента, смята актьорът. „В края на краищата ние сме тези, които си избираме тези, които ни управляват. Никой не ги е поставил насила. Не е имало военен преврат. Всички тези хора, които ни управляват, ние ги избираме. Лошото е друго – колко слаба е активността на хората. Много пъти ми се е случвало да слушам от различни прослойки хора, които ругаят. Добре, ругаеш, ама за да ругаеш, иди и гласувай. Или вземи някаква открита позиция, а не скрит под юргана…То имаше такова стихотворение – Трендафил Акациев, казваше се „Деветоноемврийски преврат“. Смисълът и на театъра, и на киното е да накараш хората да мислят и да осъзнаят къде са, убеден е Поппандов. „Да не доизказваш всичко, като сдъвкан хляб, а той да намери вярното решение.“ “Още от древни времена, от Средновековието е имало придворни художници, придворни шутове и в един момент, когато му омръзнат на краля смешките на шута, му бие шута. И винаги така се сменят и сменят”, каза още Павел Поппандов.  ", "date": "2019.11.03", "title": "Актьорът Павел Поппандов: За да ругаеш, първо иди да гласуваш (Интервю с Павел Поппандов)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401616-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D1%82%D1%80%D0%B5%D0%BD%D1%87%D0%B5%D0%B2-%D1%87%D0%B5%D0%BD%D0%B3%D0%B5%D1%82%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B4%D1%8A%D1%80%D0%BF%D0%B0%D1%82-%D0%BA%D0%BE%D0%BD%D1%86%D0%B8%D1%82%D0%B5,-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%B8-%D0%B4%D1%81-%D0%B4%D1%8A%D0%BB%D0%B3%D0%BE-%D1%81%D0%B0-%D1%81%D0%B5-%D0%B3%D0%BE%D1%82%D0%B2%D0%B5%D0%BB%D0%B8-%D0%B7%D0%B0-%D0%BF%D1%80%D0%B5%D1%85%D0%BE%D0%B4%D0%B0", "text": "Константин Тренчев призна, че прехода се е провалил и показа, че го гризе съвестта за това, което стана след 1989 г. “Ако знаех някога, че ще стане така, изобщо нямаше да се занимавам с политика и синдикализъм. Бяхме без опит и наивни: мислехме си, че ще се запази онова стабилно образование (изчистено от някои идеологически притурки), стабилното здравеопазване, икономиката и селското стопанство, ала няма да има корекоми, няма да има ограничения в пътуванията, ще има многопартийност. Така си представяхме демокрацията. Жесток е преходът и той ще приключи, когато повечето българи признаят, че сега живеят по-добре от времето на социализма. Сега е обратното. Живеят по-добре един значително малък процент, а половината народ е в бедност или на ръба на бедността. Като се преродя в някой друг живот, ще се занимавам само с наука.”    ", "date": "2019.11.03", "title": "Константин Тренчев: Ченгетата продължават да дърпат конците, комунистите и ДС дълго са се готвели за прехода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401617-%D0%B1%D1%8F%D1%81%D0%BD%D0%B0-%D0%B3%D0%BE%D0%BD%D0%B8%D1%82%D0%B1%D0%B0-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D1%80%D0%B0%D0%B4%D0%B0-%D0%BC%D0%B5%D0%B6%D0%B4%D1%83-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%88%D0%BA%D0%BE%D0%B4%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%B5%D0%B4%D0%B8-%D1%84%D0%B8%D0%BD%D0%B0%D0%BB%D0%B0", "text": "Гонитбата между мерцедесът на Борисов и шкодата на Нинова е все по-ожесточена в няколко областни града. Ето каква е ситуацията към 14 ч.    В София  мерцедесът на Борисов е увеличил дистанцията с 53 пред шкодата на Нинова, която се движи с 42.3%.  В Пловдив  мерцедесът на Борисов води с 59.7% на кадилака на Симеонов, който върви с 34.7%.    Във Варна  мерцедесът на Борисов се е откъснал с 64.8% пред киата на Костадинов - 31.6%    В Русе  шкодата на Нинова изпреварва мерцедеса на Борисов с 59.5% към 36-2%.    Мерцедесът на Борисов изостава и в Плевен с 40.2% към 53.5%. Инфарктна е ситуацията и в Перник и Благоевград. И тези междинни данни показват, че вторият тур на държавното рали се очертава да бъде изключително напрегнат до последните виражи. ", "date": "2019.11.03", "title": "Бясна гонитба в няколко града между мерцедеса на Борисов и шкодата на Нинова преди финала!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/401618-%D0%B8%D0%BF%D0%B8-%D0%B1%D1%8E%D0%B4%D0%B6%D0%B5%D1%82-2020-%D0%BF%D1%8A%D1%80%D0%B2%D0%B8-%D0%BC%D0%B0%D0%BA%D1%80%D0%BE-%D0%BF%D1%80%D0%BE%D1%87%D0%B8%D1%82", "text": "Бюджетът е изготвен на базата на есенната макроикономическа прогноза , която предвижда леко забавяне на реалния растеж на БВП от прогнозни 3,4% през тази година до 3,3% през 2020 г. и запазването на този темп до 2022 г. включително, посочва в анализа си  Лъчезар Богданов  от  . 1.  Макрорамката и рисковете. При умерени инфлационни очаквания номиналният ръст на икономиката ще достигне 6,9% през 2020 г. Заложени са минимален ръст на заетостта от 0,2% през 2020 г. и спад на безработицата до 4,1%. Темпът на увеличаване на заплатите ще се забави до 7,4% през 2020 г. и 6,9% през 2021 г., сходен процес се очаква и при кредитите за домакинствата, които се очаква да нараснат с 8,8% през следващата година. Вносът се предвижда да расте с двойно по-бърз темп от износа , макар и в целия тригодишен период да се очаква излишък по текущата сметка. Все пак прогнозата отчетливо е базирана на вече започналия процес на постепенно засилване на ролята на вътрешното търсене като водещ фактор за икономически растеж. Допусканията за стопанската динамика влияят пряко върху  публичните приходи . Правителството очаква ръст на данъчно-осигурителните приходи от 7% - почти идентичен на номиналния растеж на БВП. В средносрочната рамка е разгледан един алтернативен сценарий, при който реалният ръст на БВП е с 0,6 процентни пункта по-нисък, като анализът сочи, че ефектът ще е едновременно свиване както на приходите, така и на разходите в бюджета, или с други думи – бюджетното салдо няма да бъде влошено. Този вариант обаче изключва някакви сериозни сътресения в глобалната и европейската икономика и финансова система – а основания за притеснения има предостатъчно. Тук ще споменем само  ескалиращите ограничения пред свободната търговия  (т.нар. „търговски войни“), сериозното забавяне на китайската икономика и свързаните с това ефекти върху индустрията във водещи икономики като Германия, тежките дългови и банкови проблеми в Италия и изобщо липсата на ясен хоризонт за излизане от политиката на отрицателни лихви и количествени улеснения в еврозоната. При  рецесия в реалната икономика в еврозоната  обаче растежът в България ще се свие значително повече от 0,6 пр. п., като може да се очаква значително намаление на износа, свързаното с това влошаване на фирмените баланси, съкращения на персонал, оттам и намалено потребление, особено на стоки за дълготрайна употреба. При нова финансова/дългова криза, банковият сектор у нас няма как да не промени поведението си по отношение на условията за кредитиране, което ще има значими последици за строителството и дейностите по веригата на добавената стойност. Основания за умерен оптимизъм  дават различните стартови условия към днешния момент от тези непосредствено преди началото на кризата от 2008-2009 г. Сега текущата сметка е с излишък, тогава беше с дефицит от 25% от БВП: рязкото свиване на инвестициите и потреблението след 2009 г. повлияха значително върху бюджетните приходи, докато сегашният цикъл на икономически растеж е съпроводен с доста по-бавен ръст на потреблението и значително по-слабо нарастване на капиталообразуването. Заетите в строителството сега са доста по-малко от заетите през 2008 г. – съответно, очакваните съкращения при шок в строителната активност няма да бъдат толкова значими. Отделно, хипотезата, че почти е достигнат връх на заетостта е достоверна единствено при липса на активизация на лица, които са (досега) в периферията на работната сила – младежи, майки с деца, хора в напреднала възраст или с увреждания и др. под.; възможно е част от тях да се активират и да се включат в предлагаюнето на труд. Прогнозата за ръст на инвестициите е доста скромна  – 3,9% реален ръст в брутообразуване на основен капитал, при преки чужди инвестиции от едва 2,6% от БВП. Дори при негативни външни развития, тези консервативни стойности могат лесно да бъдат постигнати и дори надвишени. В определен смисъл, ефектът от свиване на износа и евентуално закриване на работни места в действащите предприятия може донякъде поне да бъде компенсиран от навлизане на нови инвеститори, които имат стратегически хоризонт на планиране и не се влияят от текущата конюнктура.  Можем да очакваме и по-сериозен ръст на публичните инвестиции, още повече, че през 2019 г. те отново изостават от програмата и вероятно разходите няма да бъдат изпълнение – макар да не е ясно доколко правителството ще успее да достигне заложените близо 6,6 млрд. лева капиталов бюджет за 2020 г 2.  Основни параметри . Няма изненади в заложеното нулево бюджетно салдо , което е средносрочна цел на фискалната политика, включена още в средносрочната бюджетна прогноза за 2018-2020 г. Ако макро прогнозата се потвърди, в годините до 2022 г. правителството ще поддържа балансиран бюджет. В резултат, за периода до 2022 г. консолидирания публичен дълг може да се очаква да спадне под 20% от БВП през следващата година и до 18,2% от БВП през 2022 г. През 2020 г. и 2021 г. няма значителни падежи по съществуващ дълг , като струпването на погашения е за 2022 и 2023 г. Размерът и структурата на дълга, както и планираният балансиран бюджет дават основание да се счита, че има „фискално пространство“ за  покриване и финансиране на евентуално неизпълнение на приходите и свързания с това бюджетен дефицит  през следващата година. Не се предвиждат промени в данъчните размери, като правителството разчита на продължаване на мерките за повишаване на данъчната събираемост – потенциален ефект от предложените вече изменения в няколко данъчни закона. При всички случаи, дори успешната реализация на целите по ограничаване на практиките на заобикаляне на облагането ще имат относително малък принос на фона на общите публични приходи. Текущите разходи  се очаква да нараснат с 5,9%, като при капиталовите има лек спад, но това се дължи изцяло на еднократно отчетените на касова основа 2,2 млрд. лева разходи за придобиване на бойни самолети през 2019 г. Големият проблем всъщност е в цялостния подход при планиране и изпълнение на инвестиционните проекти, като в определени години правителството не успява да похарчи значителна част от заложеното в бюджета и го прехвърля в последните месеци от годината за други цели. С наближаване на крайния срок за разплащане по проекти, финансирани със средства от ЕС за програмния период 2014-2020 г. вероятно бенефициентите ще се активират.  Заедно с това поне няколко инфраструктурни обекта с национално финансиране ще навлязат в по-напреднала фаза през 2020 г. и ще има действителни капиталови разходи за годината. Едновременно с това можем да предположим, че за поредна година  има „буфер“ инвестиционната програма  – т.е. разходи, които може и да не се реализират в годината, а икономиите да компенсират евентуален спад на приходите. 3.  Приоритети . Правителството не изненадва и тук – продължава повишаването с изпреварващ темп на заплатите на учителите, и като че ли най-накрая ще стартира тол системата. При пенсиите ще има увеличение по т.нар. „швейцарско правило“. Повишаването на възнагражденията в бюджетния сектор с 10% е повторение на мярката за 2019 г. Повишава се размерът за минималната работна заплата с около 9%. 4.  Ефективност на разходите и реформи . По-подробен анализ на ефективността и ефикасността на публичните политики можем да направим само след детайлен прочит на приложените програмни бюджети, като  ИПИ ще представи за поредна година „Алтернативен бюджет“  с предложения за реформи през ноември. Може да се отбележи поне следното: Крайно време е да се разглеждат социалните разходи и политики като инструмент за дългосрочна инвестиция  в човешки капитал. Все още голям дял от разходите не са насочени, а по-скоро представляват плащане на малки суми на много хора, базирано на формални критерии. Обратно, едва в начален етап са разходни програми, при които се финансират социални услуги и мерки, които водят до трайно решаване на проблеми на бедност и социално изключване. Предстои да видим например как ще се приложат измененията в политиката за подпомагане и интеграция на хора с увреждания, приети и при съществен обществен натиск. В образованието  в последните години са започнати много промени, насочени към повишаване на достъпа, посещаемостта и образователните резултати. Повишаването на учителските заплати трябва да се разглежда като инструмент и само първа стъпка към същинската цел – привличане на способни и мотивирани хора в професията. Предотвратяването на отпадането и непосещаването на училище изисква и мерки в много други области, включително социалните политики, реформи на пазара на труда и др. Повишаването на доходите на заетите в бюджетната сфера  само по себе си не е макро проблем, така или иначе за последните четири години заплатите в България са нараснали средно с 45% и реалностите на пазара на труда не могат да подминат публичния сектор. Въпросът е насочването на повече средства да е съпроводено с реформи за подобряване на функционирането на администрацията, а заедно с това  и привличане и задържане на квалифицирани и мотивирани служители. За пореден път нямаме изготвен и приет модел за определяне на минималната работна заплата . Така този инструмент остава на усмотрението на правителството, а заедно с това – под традиционен популистки натиск. Отново, във времена на рекордна заетост и икономически растеж ръст на минималната заплата не въздейства негативно на голяма част от бизнеса, но при рецесия и съкращаване на работните места размерът й трябва да е съобразен най-вече със запазване на конкурентоспособността на работодателите и запазване на работните места. За здравеопазването  изглежда отново ще има отлагане на „новия модел“ на финансиране. Извън чисто бюджетния аспект на търсенето на ефикасност на харчените пари в системата, от качеството и достъпа до здравеопазване зависи дългосрочното състояние на човешкия капитал. Тази взаимовръзка е както на ниво трудоспособност и здравен статус на заетите лица, което безспорно е краткосрочен приоритет за бизнеса, така и в измерението на демографските тенденции и миграция през решението на гражданите да изберат живот и бъдеще в България за семействата си.  Може ли  бюджетът да изглежда по друг начин  – с по-ниска и разпределена по различен начин данъчна тежест и с намалени, но по-ефективни разходи? Очаквайте „Алтернативен бюджет 2020“ на ИПИ на 19 ноември! Може ли  общините да имат повече собствени приходи  и повече самоуправление, съобразено с приоритетите на гражданите? Очаквайте повече за кампанията на ИПИ: „2 % в твоята община“!     ", "date": "2019.11.03", "title": "ИПИ: Бюджет 2020: първи макро прочит"}
{"url": "http://www.classa.bg/%D1%81%D0%B2%D1%8F%D1%82/item/401619-%D1%81%D0%B2%D0%B5%D1%82%D1%8A%D1%82-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%B8%D0%BD%D1%82%D0%B5%D1%80%D0%BF%D1%80%D0%B5%D1%82%D0%B8%D1%80%D0%B0-%D1%83%D1%80%D0%BE%D1%86%D0%B8%D1%82%D0%B5-%D0%BD%D0%B0-%E2%80%9E%D1%8F%D0%BF%D0%BE%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0%E2%80%9C", "text": "През 2019 г. централните банки в големите развити икономики промениха курса на паричната си политика към по-голямо облекчаване. През септември Европейската централна банка (ЕЦБ) и Федералният резерв на САЩ свиха лихвите, като европейският регулатор понижи лихвата по депозитите, прилагана за депозираните ликвидности на банките в ЕЦБ за един ден, с 10 базисни пункта до -0,50% и реши да възобнови покупките на облигации, докато Фед сви лихвения процент с 25 базисни пункта след подобно понижение през юли.  Това, с което се сблъсква сега ЕЦБ, е много подобно на това, с което трябваше да се справя Японската централна банка (ЯЦБ) през последните две десетилетия - анемичен растеж, ниска инфлация и постоянно ниски лихви. В наши дни вече се говори за „японизация“ на Европа, пише в коментар за Nikkei Asia Review Масааки Ширакава, бивш гуверньор на ЯЦБ. Ширакава е озадачен от разпространението на японизацията. Западните икономисти и политици не са научили уроците за избягването на подобен развой от собствения опит на Япония? Ширакава не смята, че ЕЦБ действа твърде плахо при използването на опита от уроците, научени покрай ЯЦБ - че е необходимо агресивно парично облекчаване, а по-скоро, че въпросните уроци са били грешно интерпретирани. Западните експерти взимат под внимание \"изгубените десетилетия на японската икономика\", когато икономическият балон се спуква в началото на 90-те години на миналия век поради липсата на смелост по отношение на паричната политика. Професорът по икономика Алън Блиндър посочва през 2005 г., че Алън Грийнспан, председател на Централната банка на САЩ от 1987 до 2006 г., „е бил решен да не позволи на Фед да влиза след ЯЦБ в капана на нулевия лихвен процент“, при който Фед вече няма да има достатъчно място за действие в целта си да стимулира икономиката. Ширакава е скептично настроен към тълкуването, че „инжекциите“ на централните банки по отношение на ликвидността, имат благоприятен ефект. Според него самите уроци на ЯЦБ са били погрешно интерпретирани. Препоръчителните политики за агресивно парично облекчаване не са търсеният отговор след края на финансовата криза. Агресивната парична политика води до постоянно ниски лихви поради самия механизъм на облекчаване на паричната политика, твърди Ширакава. Ефективността ѝ произтича от насърчаването на бъдещото търсене на частни икономически агенти към настоящето. Ако икономиката е изправена пред временен недостиг на търсене, тази политика работи. Но ако слабата икономика не е причинена просто от липсата на търсене - ако има по-големи структурни проблеми, които я потискат - самият акт на облекчаване на паричната помощ ще накара \"естествения лихвен процент\" да падне по-бързо и в крайна сметка ще си остане така. Важното е да се намери правилната диагноза на основната причина за слабия растеж. Проблемът, с който се сблъсква Япония през десетилетията, е временен шок от търсенето Отговорът е твърдо „не“. Предизвикателството е във въпроса как да увеличите потенциалния темп на растеж, когато имате бързо застаряващо население и бързо развиващи се технологии и глобализация. Трябва по някакъв начин да увеличите работната сила и нейната производителност. Тези проблеми не биха могли да бъдат решени чрез просто изместване на времето на разходите. Това трябваше да бъде урокът, който научихме от опита на японската парична политика. По-лошото е, че продължителното облекчаване на паричната политика намалява растежа на производителността, като поддържа неефективния бизнес. По същество японизацията е логичната последица от неправилното прилагане на популярната макроикономика. Интересното е, че икономистите и някои политици призовават за по-активно използване на фискалната политика - тоест чрез държавни разходи, а не по-нататъшно облекчаване на паричната политика. Това е своеобразна ирония, тъй като нейната ефективност произтича и от предварителното подсигуряване на бъдещото търсене. Разликата с паричното облекчаване е, че фискалното предварително зареждане е по-директно и произтичащото от това увеличение на дълга е главно публично, а не в частния сектор. Независимо от това коя макроикономическа политика е разгърната, пренатоварването на бъдещото търсене в крайна сметка е ограничено от потенциала за растеж. Ширакава задава още един въпрос: Дали японските резултати наистина са били толкова лоши? Всъщност японската икономика работи сравнително добре в сравнение с други развити икономики, ако се коригира въздействието на демографските промени. По отношение на социалната стабилност на Япония, която е съществена основа за устойчив растеж, ситуацията изглежда по-малко тревожна, отчасти защото тук не се наблюдава изключително неравенство в доходите и богатството.", "date": "2019.11.03", "title": "Светът погрешно интерпретира уроците на „японизацията“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401620-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%80%D0%B0%D0%B4%D0%B5%D0%B2-%D0%BD%D0%B8%D0%BD%D0%BE%D0%B2%D0%B0-%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81%D0%B0-%D0%B3%D0%BE-%D0%BE%D0%B1%D0%B3%D1%80%D0%B0%D0%B4%D0%B8%D0%BB%D0%B8-%D0%BE%D1%88%D0%B0%D1%88%D0%B0%D0%B2%D0%B8%D1%85%D0%B0-%D0%B3%D0%BE-%D1%82%D0%BE%D0%B7%D0%B8-%D1%87%D0%BE%D0%B2%D0%B5%D0%BA-%D1%82%D0%BE-%D0%B5-%D1%87%D1%83%D0%B4%D0%BE-%D0%BE%D0%BA%D0%BE%D0%BB%D0%BE-%D0%BD%D0%B5%D0%B3%D0%BE", "text": "  „Хубаво е да говориш за върховенството на закона и да го нарушаваш. Той партиен лидер ли е? Аз съм лидер на партията, участваща в изборите. Той на коя партия е шеф?\", коментира Борисов. Премиерът Борисов гласува в Банкя.  „Дадох гласа си София да стане по-хубав град. Това което ние сме направили за чистотата на въздуха...  Когато аз станах кмет на София Кремиковци бълваше дим във всички цветове на дъгата “, каза Бойко Борисов.    „ Пожелавам на моите колеги от Варна, Силистра, Добрич, Благоевград, които са на балот аж и те да се представят добре “, каза той.   „ Радев днес агитира. Той партиен лидер ли е. Аз съм партиен лидер. Той на коя партия е шеф?“,  попита нервно Борисов в отговор на въпрок как ще коментира думите му, че е притесничелно, че процесът на гласуване е непрозрачен.   \" То явно само когато той победи, само тогава са честни изборите. Един мъж, обграден с Корнелия Нинова, Мая Манолова, Татяна Дончева, Елена Йончева, Весела Лечева – те го ошашавиха този човек.  Нека сме снизходителни. Аз просто не му завиждам. Това е чудо около него“, добави той.    \"Това ли ще си говорим в деня на изборите? Дадох гласа си, за да продължи София да расте все по-хубава и по-хубава. Когато аз станах кмет, Кремиковци бълваше дим във всички цветове на дъгата. Канализацията се изливаше в Искър, тя течеше като в приказката, сега рибарите си ловят риба.   За мен в София изборите приключиха миналата седмица - ГЕРБ би с разлика.  Пожелавам на моите колеги на балотаж да се представят добре. Хубаво е да говориш за върховенството на закона и да го нарушаваш. Той партиен лидер ли е? Аз съм лидер на партията, участваща в изборите. Той на коя партия е шеф?\", повтори Борисов.  \" Аз съм застанал с уважение пред вас и ми казвате, че съм застанал, за да агитирам, гледайте си работата. Ще се научите да се държите добре\",  ядоса се на глупави журналистически въпроси премиерът и си тръгна.  \"Направихме комуникация с президента Макрон, видяхте\", коментира премиерът лаконично обидните квалификации, които френският лидер използва срещу българския народ.   Премиерът Бойко Борисов даде гласа си за доброто управление на София на балотажа в столицата. Борисов традиционно гласува в училището в Банкя.  Той влезе в училищния двор в 14:30 часа, като се срещна със свои съученици и приятели. \"Те в техните родни места навсякъде са бити. Не знам роми има ли в Банкя, преди нямаше. Те ги караха да им крадат желязото\", коментира Борисов с Красимир Велчев.  \"Този път бюлетините са кратки\", отбеляза с усмивка премиерът, докато член на комисията му подаваше бюлетината.         ", "date": "2019.11.03", "title": "Борисов за Радев: Нинова и Манолова са го обградили. Ошашавиха го този човек! То е чудо около него!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401621-%D0%BB%D1%83%D0%BD%D0%B0-%E2%80%93-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82,-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Някой може да си мисли, че по време на избори политиката ще вземе превес в новините в дадената държава, но не би…   Много по-важни неща вълнуват хората, като например  ;  ; и, разбира се, както всяка циркова програма, и нашата си има хедлайнери –  ), а тя – истински социално ангажирана, демонстрира, че тази кандидатура би била съвсем адекватна, заявявайки, че Луна – президент, президент!, скандира тълпата, чуват се отделни викове: браво, браво, ура, да живее; както и поздравителни (тип сватба) изстрели с Калашников и „детски“ газов пистолет, преправен на боен (правен да си има там, да си стреля детето!). Народът ликува! Мноу ясно, писнà ни да ни пипат пиенето, заради некви тъпи избори. Не стига, че ни занимават с глупости, ми трябва да ги търпиме на трезво!    Виждате, че Луна е родена политичка, напипва пулса на народа. Казах: политичка, не „полиптичка“, не се хили тъпо.  Родèн беге политик, аз какво ви казвам! 1). Всичко започнало на шега; 2). Хората я искат; 3). От нищо започва да става нещо; 4). Кандидатурата става все по-реална; 6). Хората си я   и  с  к  а  т! и това си е!; 7). Тя няма абсолютно никаква представа какво да прави.  Това е описание на политическите кариери на 98% от всичкото политик у Парламента; общинските парашутисти; министерските каскадьори; и водевилните партийци.  Сбогом и благодаря за рибата! *** Милко Калайджиев обяви официално, че се отказва от политиката… Такааааа… Аз пък, в такъв случай, реших, че е редно да информирам обществеността, че, за съжаление, настъпи моментът да се откажа от професионалния баскетбол. Съжалявам, „Булс“, съжалявам „Лейкърс“, вече – не! Не мож‘те ме има в редиците си. Това е. Мисля и пресконференция да направя, за да съобщя решението си.  Милко ни информира още нещо и от него разбрахме, че (колкото и да е скромен и да не си го признава в прав текст, ние разбираме): „ “…     Мѝ, ноу ясно! Писнà ни да ни говорят, програми-мограми, платформи, глупости, планове за бъдещето… я, сѝпи и да си попееме, бе! Антака!  *** Волен отива в СОС…   „ “. - Волен отива в общинския съвет, щото чул, че там има доста далавери…  - За да се бори с тях, бе!  - Да де, и аз това казвам…  - ?  - ?  - …  - …  - Какво…?  - Нищо.  ***  ни припомни, че   (все пак сме българи и паметта ни за такива неща е средно до 4,12 секунди). По този повод се появиха коментари, че изловеният шпионин бил толкова самодоволно нахален, че отказвал да си тръгне от България, въпреки, че е хванат; че така правели само окупаторите и т.н., но се появиха и по-оптимистични мнения по въпроса, като например: „е, добре поне, че шпионинът не се опита нас да ни накара да напуснем, нали…“  Помните, че наскоро имаше посещение на висшия прокурорски клир в САЩ. Официално беше казано, че е по повод шпионския скандал. Вероятно е било И това, обсъждали са го, защото си е сериозна работа. Но пък съвпадна и с опитите на Тръмп да подобри собствения си рекорд за политическа и военна тъпота, оттегляйки силите на САЩ от Сирия, отприщвайки зверска вълна от насилие там.  И така България се превърна от заден двор на Европа в най-предна граница на Западния свят  с размирните територии на Изтока. И хоп – интерес към нас. Този път ще се наложи да вземем страна… да се наведем, да изчакаме да мине – тоя сценарий повече не можем да го играем. Дано да вземем правилната страна, към която поне официално принадлежим, а не страната на източния вятър с аромат на пирожки, но опитът сочи друго.  Но пък този път поне Германия изглежда да е на правилната страна и ще е хубаво да спазим традицията и да се съюзим с тях. Два пъти се дъниха, но третият е на късмет. Германия вече загуби, както казахме – два пъти, но точно като идва моментът да обърнат в тяхна полза, да се откажеме и да идем при другия отбор… не е разумно, нали? Не е така просто, но просто е така!   ***  На Хелоуин планираха края на сезона, а следващият им премиер ще бъде ясен през декември… на 13 петък. А, кажете сà – сценаристите нямат ли готино чувство за хумор, а?  преди каза, че излизането на 31 октомври е въпрос на: Do or die, демек: направи или умри.    Драматичен е, де, признаваме му. Направили го? Ц. А умря ли? „Малката булка“ да си гледа работата…   ***  получи увеличение на пенсията. Те сигурно си мислят, че няма да им се налага да ѝ я дават още дълго време и се хвърлиха в предизборен пиар, ама не са познали – и внуците им ще ѝ плащат пенсия. À на бас! На   първата ѝ пенсия още султан Сюлейман си е мислел, че ще е пиар трик, ама и той не е познал…    Според източници, пожелали анонимност, поради страх от свръхестественото , новият албум на Лили Дънкан Маклауд Иванова ще носи заглавието: „Накрая ще остане само един…“, а в хит-сингъла ще се пее: „ “", "date": "2019.11.03", "title": "Луна – президент, президент!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401602-%D0%B1%D0%B0%D0%B3%D0%B0%D1%82%D0%B0-%D1%81-%D0%BF%D1%80%D0%B0%D0%B2%D0%BE-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%BC%D0%B5", "text": "Най-добрият ни ММА боец Благой Иванов говори след  . Българинът заяви, че се чувства ограбен и коментира втората си среща от най-голямата верига за смесени бойни изкуства. \"Да, чувствам се ограбен, но какво да правиш, това е животът\", каза Благой Иванов пред   от Ню Йорк.     \"Трябваше да го откажа. Дерик Люис имаше голяма подкрепа от публиката. Явно не съм направил достатъчно, за да ми дадат победата. Два пъти Люис можеше да се предаде, но не се предаде. Това е!', добави Багата.     \"Много добре го бях хванал в гилотина. Мислех, че ще ми стигнат тези 10 секунди, но не стигнаха. Не мисля, че последните удари повлияха на крайното решение на съдиите! И да не ги беше нанесъл, те си му даваха рундовете на него. Тук бе и президентът на САЩ - сигурно и това повлия! Това е положението! Сега следва почивка! Трябва да се възстановя и ме чакат нови битки! Животът продължава!\", завърши Благой Иванов.", "date": "2019.11.03", "title": "Багата с право: Ограбиха ме!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401603-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BD%D0%B0%D1%88-%D1%84%D1%83%D1%82%D0%B1%D0%BE%D0%BB%D0%B5%D0%BD-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%BF%D0%BE%D0%B7%D0%B8%D1%80%D0%B0-%D0%B3%D0%BE%D0%BB%D0%B0", "text": ". Сред участничките е във финалния конкурс \"Мис Плеймейт\", като дори мнозина я считат, че е сред фаворитите в надпреварата. Тя е дъщеря на Темелко Гашин, бивш член на управата на Академик (София) и собственик на клуба по минифутбол Янита, който е трикратен шампион на България.      \"Завършила съм политическа икономия в УНСС, но голямата ми мечта винаги е била да се занимавам с кино и телевизия. И може би това е причината, поради която след завършването ми така и не се отдадох на кариера, поне доближаваща се до образованието ми\", разказва 28-годишната Янита Гашина.  Тя разкрива и какво я кара да позира гола, радвайки мъжкото око.  \"Записах се в конкурса, защото би могъл да ми даде тласък за кариера в киноиндустрията. Макар да изглежда сложно, според мен не е невъзможно. Освен това изявата в различни медийни предавания ще ми даде увереност и умение да говоря пред камера и да преодолея свенливостта си\", добавя Янита.               ", "date": "2019.11.03", "title": "Дъщерята на наш футболен ръководител разкри защо позира гола"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401604-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%BF%D1%80%D0%B5%D0%B4%D0%B2%D0%B5%D1%89%D0%B0%D1%85%D0%B0-%D0%B3%D0%BE%D0%BB%D1%8F%D0%BC%D0%B0-%D0%B0%D0%BD%D0%BE%D0%BC%D0%B0%D0%BB%D0%BD%D0%B8%D1%8F-%D0%BD%D0%B0-%D0%B2%D1%82%D0%BE%D1%80%D0%B8%D1%8F-%D1%82%D1%83%D1%80-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "На втори тур ще има по-малка избирателна активност. Обратното ще е изненада. Това заяви в сутрешния блок на Нова телевизия социологът от \"Тренд\" Атанас Стефанов. \"Традиционно в София не сме свикнали на балотажи\", каза още той.\"Не смятам, че избирателната активност ще успее да достигне бройката от миналата седмица. По принцип на балотажи активността е по-ниска\", коментира Светлин Тачев от „Галъп\".Това е интересно, защото през 2015 г. на първи тур бяха избрани 8 районни кметове. За кметовете в страната важи същото\", допълни още той. \"Гласоподавателите на политическите сили изглеждат мобилизирани\", разкри Стефанов.\"Тези 17%, които не са решили за кого да гласуват, могат да преобърнат вота\", завърши Тачев.", "date": "2019.11.03", "title": "Социолози предвещаха голяма аномалния на втория тур от изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401605-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%B0%D0%BA%D1%80%D0%BE%D0%BD-%D0%BC%D0%B5-%D1%83%D0%B2%D0%B5%D1%80%D0%B8,-%D1%87%D0%B5-%D0%BD%D0%B5-%D0%B5-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D0%BB-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8", "text": "Френският президент Еманюел Макрон се е свързал с премиера Бойко Борисов, за да обсъдятизявлението на Макрон пред крайнодясно местно издание. Това съобщи напрофила си в социалната мрежа Фейсбук премиерът. „Френският президент Еманюел Макрон се свърза с мен, за да ме увери, че изтеклата информация за изречени от него думи в интервю, не отговарят на истината. Той ме увери, че никога не е критикувал българските граждани, работници или институции. Президентът Макрон препотвърди подкрепата си към България”, пише Борисов. „Като премиер на страната няма да позволя никой да обижда нашия народ и се надявам да не се стига до такива ситуации занапред”, категоричен е той.  ", "date": "2019.11.03", "title": "Борисов: Макрон ме увери, че не е критикувал българските граждани"}
{"url": "http://www.classa.bg/%D1%81%D0%B2%D1%8F%D1%82/item/401606-%D0%B0%D0%BA%D0%BE-%D0%BC%D0%B5-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%82,-%D0%B6%D0%B5%D0%BD%D0%B0-%D0%BC%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BB%D0%B0%D1%87%D0%B5", "text": "Президентът на САЩ Доналд Тръмп заяви, че ако го застрелят, съпругата му Мелания Тръмп няма да пророни нито една сълза. Изказвайки се на частно събитие за набиране на средства за Републиканската партия, Доналд Тръмп спомена стрелбата по републиканския конгресмен на Луизиана Стив Скалис през 2017 г. Президентът коментира, че членът на Камарата на САЩ е проявил изключителна сила и присъствие на духа. След това обясни, как същия ден е видял в болницата съпругата на ранения политик – Дженифър, която от болка буквално е изплакала очите си. Доналд Тръмп, който отбеляза, че не много съпруги биха реагирали по този начин, се пошегува и каза: ", "date": "2019.11.03", "title": "Ако ме застрелят, жена ми няма да плаче"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401607-%D0%BD%D0%B0-%D0%B2%D0%BE%D1%82-%D0%B7%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE%D1%82%D0%BE-%D0%B7%D0%BB%D0%BE", "text": "На кого от двамата кандидати, потенциално останали на балотаж за кмет на вашето населено място, вярвате повече? Не, това няма да е големият въпрос, който мнозинството от българските гласоподаватели ще си задава, отправяйки се да гласуват за втория тур на изборите. Истината е, че по-голямата част от избирателите, онази, която не членува в конкретна партия и просто е била свидетел на предизборните кампании, без да влага емоции, душа, финанси, лични амбиции и т.н., ще се пита друго. Ще се пита кой от тези двама останали кандидати ще е по-малкото зло? Още от алеково време у нас знаем, че в този специфичен сегмент на обществения живот - политиката - \"всички са маскари\". Оттогава насетне това познание се запазва ясно и живо в съзнанието на хората (освен през едни 45 години, когато подобна мисъл би била нещо престъпно и би ти навлякла сериозни проблеми), като за него постоянно има нови и нови доказателства. Защото у нас, традиционно политическите \"уйдурми\" не са единично явление, нито такова, типично само за една политическа сила. Би било твърде семпло да се каже, че в последните години ставаме свидетели на засилването на политическите скандали, просто защото у нас политическите скандали са част от естествения ред на нещата. И когато един отмине, се отваря вратата за друг, който да се появи в обозримо бъдеще. Скандалите се носят от партия на партия и от гейт на гейт, особено когато наоколо се е появила датата за избори. Няма да влизаме в конкретика (все пак е ден за размисъл и подобно нещо може да се приеме като агитация в нечия полза или срещу нечия полза), но и сами можете да се сетите за поне 5 само за тази година с шарено участие. А още колко от предишни... У нас толкова лесно се вярва на обвиненията за купуване на гласове просто защото сме виждали твърде много подобни случаи. Защото на всички избори медиите се появяват от дадено място, избрано на случаен принцип, с нови разкрития за търговия с изборните права на дадена група от хора. А след разкритията - нищо. Или поне нищо значимо. Всичко тези фактори водят до трупане на недоволство и недоверие. А това вече се вижда. Парламентът, символът на българската партийност, трайно е с най-нисък рейтинг сред институциите. Преди няколко години референдумът на \"Шоуто на Слави\" подейства именно като наказателен вот срещу партиите, а антипартийният популизъм традиционно хваща като послание. На местно ниво различните партийни коалиции и разбирателства стават дори още по-странни и имат всевъзможни конфигурации - гласни и негласни. Добавете към това и кандидати, които рядко вдъхват истинско доверие, и получавате една истинска рецепта за \"гласуване от сърце\". На този общ фон, партиите се опитват от избори на избори да убедят избирателите, че всъщност са успели да развият смислени политически платформи, разумни политики и способност \"да оправят\" страната или конкретен град поне, разчитайки най-често повече на обещания, отколкото на конкретна програма. Затова и по-малкото зло. Дано поне него намерим.", "date": "2019.11.03", "title": "На вот за по-малкото зло"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401608-%D0%BC%D0%B0%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B8%D1%8F%D1%82-%D0%B0%D1%80%D1%82%D0%B8%D0%BA%D1%83%D0%BB-%D0%B7%D0%B0-%D1%85%D0%B5%D0%BB%D0%BE%D1%83%D0%B8%D0%BD", "text": "Няма лъжа, няма измама!* Един сензационен продукт на българския пазар се превърна в тотален хит за Хелоуин!! Става дума за защитната маска \"ФакПЧ\", която не само пази белите ви дробове от мръсния въздух в големия град, но и е бърз и лесен начин да се маскирате за най-близкото парти по случай \"оня празник с маските, дето не са кукерски\". Хиляди столичани по корен и по издънка вече изпразват портфейлите си, за да се сдобият с революционния продукт, който ви дава безценната възможност да дишате спокойно и ви гарантира, че ще крачите по тази Земя и \"след утрешния ден\".** Подобна истерия по стилния продукт, който не е противогаз, нищо че прилича, се случва и в редица други градове в страната, където есента най-накрая се сети, че не е лято, а комини сладко започнаха да бълват чаровни облачета дим. И вие имате възможност да притежавате маска \"ФакПЧ\" сега!!! Ако поръчате в следващите 20 минути получавате втора безплатно!!!! Всичко това благодарение на жертвоготовността на нашите трудолюбиви китайски джуджета. \"Най-накрая след дишане носът ми не изглежда така, сякаш съм шмъркал въглища на прах! Белите ми дробове се чувстват енергизирани, все едно не аз, а те са изпили 5 кафета\", коментира студентът Петър, който носи маска \"ФакПЧ\" ден и нощ и в никакъв случай не работи за дистрибутора. \"Все едно дишам по бай Тошово време\", споделя пенсионерката Иванова, която в никакъв случай не е баба на Петър. Не чакайте зелено билетче за градския транспорт! Вземете си защитна маска \"ФакПЧ\" сега и изберете един от няколкото култови дизайна. Спестете си цапането за Хелоуин с готова визия за маската ала Жокера на Хоакин Финикс (много ще са и без това), \"Палавият език на Венъм\", Sub-Zero или по-класическия соц-вариант \"Принуден да \"доброволства\" в Чернобил\". Искате нещо за всеки ден? Изберете защитна маска с по-семплия, но подходящ за всеки ден надпис #ДИШАМ. Но още не сме ви казали най-доброто! Този иновативен продукт, който ви предлага здраве и забавление, здраво забавление и забавно здраве в едно, е подходящ и за родолюбци! За тях е предвиден специалният дизайн с цветовете на българския трикольор. Ако сте горд защитник на традициите и тачите всичко българско, не гледайте на защитната маска като на аксесоар за Хелоуин, а като начин да покажете на света колко горд и гневен сте - чак не можете да дишате! И разбира се, с филтриран въздух ще оцелеете малко по-дълго в суровата, но иначе толкова прекрасна българска действителност. Защитната маска \"ФакПЧ\" е подходяща за употреба и с тротинетка. Няма защо да се безпокоите – ако шофьори ви псуват, това няма да е заради вашия стилен и полезен аксесоар за лице, а защото поради липсата на велоалеи им се \"мотаете пред броните\". Вече върви и невероятната, специална и уни-кална кампания \"София ми е Пекин\". В есенно-зимния период на паркингите на метростанциите, намиращи се на входовете на столицата, наши доброволци ще предоставят на гостите на града вариант на маската за еднократна употреба \"3,6\", която осигурява сходен стил, но не толкова голяма защита. Not great, not terrible, поръчайте оригинала! Изпратете сега SMS с текст \"BATGEORGIZADUSHAVAMSA\" и получавате 50 процента отстъпка!!!!! И отново – поръчка в следващите 20 минути ви осигурява втора маска безплатно!!!!!! Помнете – въздухът е за дишане, не за ядене.   ---  ", "date": "2019.11.03", "title": "Маската срещу мръсен въздух - най-желаният артикул за Хелоуин!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401609-%D0%BF%D0%BE%D0%B3%D0%BE%D0%BB%D0%BE%D0%B2%D0%BD%D0%B0-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D1%81%D0%B8%D0%BA-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B8-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8", "text": "В Благоевград гласоподавателите избират кмет между Атанас Камбитов от ГЕРБ и независимият, подкрепен от БСП, Румен Томов. Изборният ден започна нормално, близо 65 000 са избирателите. В Сандански и Гърмен също избират общински кмет. Много смени бяха регистрирани в състава на секционните комисии в Благоевград и Сандански. В Благоевград от вчера до днес бяха сменени 70 членове, в Сандански - около 60, съобщава БНТ. През миналата седмица в село Рилци имаше напрежение заради това, че местни жители недоволстваха срещу гласуването на македонци с двойно гражданство. В Рилци още на първи тур си избраха кмет. Днес в селото гласуват само за общински градоначалник. \"След като са в списъците, след като им е дадено право на глас, ние какво можем да направим, след като държавата го дава това право? Ние няма и защо да гласуваме, ние си избрахме кмета, а за града не ни интересува\", коментираха местни жители. От новия кмет на селото хората очакват да направи ревизия на списъците с регистрирани в Рилци македонци с двойно гражданство. \"Да, трябва, защото някои от тях са регистрирани на къщи, на къщи, в които живеят хора, което не е много приятно, трябва да се реши този проблем. На какъв адрес ще ги пишат, да не е на къщите на хората\", коментира Мариела Тренчева.  Около 70 са македонските граждани, които са включени в избирателните списъци за местните избори в Рилци, като местните казват, че македонски граждани не са виждали да живеят в селото им.  По данни на ГРАО в Рилци живеят над 5000 души. Имащите право на глас на местните избори обаче са малко над 800.", "date": "2019.11.03", "title": "Поголовна подмяна на членове на СИК в Благоевград и Сандански"}
{"url": "http://www.classa.bg/%D1%81%D0%B2%D1%8F%D1%82/item/401610-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8,-%D0%BD%D0%BE-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D1%81%D0%B8%D1%80%D0%B8%D1%8F-%D0%B5-%D0%BD%D0%B0-%D0%BF%D1%80%D0%B0%D0%B3%D0%B0", "text": "Над 100 години след рухването на Османската империя и 70 след краха на колониалните империи на някога великите европейски сили играта на грамадната шахматна дъска, наречена Близък изток, е като че ли по-сложна и по-объркваща от всякога. Историята - толкова мудна във времената на империите - ускорява ход във времената на размирие. Фигурите по дъската се разместват толкова бързо, че е почти невъзможно да ги проследим и оценим в реално време. Някои наблюдатели на събитията във и около Сирия може би ще се ще се изкушат да нарекат изтичащата седмица \"знаменателна\". Ако не заради Конституционния комитет, започнал работа в сряда под егидата на ООН в Женева, то заради гибелта на джихадисткия лидер Абу Бакр ал Багдади при операцията на американските командоси в Идлиб три дни по-рано. Но едва ли някой вярва, че кончината на ал Багдади ще спре „Ислямска държава“. Нито че разговорите за бъдещата сирийска конституция ще спрат Башар Асад и бунтовниците да се избиват помежду си. Асад даде ясно да се разбере, че унищожаването на последния им бастион в Идлиб, на северозапад, остава приоритет след 4 месеца ожесточени бомбардировки през пролетта и лятото. А ситуацията в Североизтока също не е спокойна, въпреки споразумението между Ердоган и Путин в Сочи от 22-ри октомври. Схватките от последните дни между протурските бунтовници и войските на Асад край Рас ал Айн изглеждат най-малкия проблем, след като вчера руснаци и турци започнаха да патрулират заедно, за да гарантират мира по турско-сирийската граница. „Вижда се, че в момента спорът е за няколко километра (край Рас ал Аин). Вижда се също така, че без руска подкрепа, армията на режима ще бъде смазана от турците. Така че можем да предположим, че ако Русия не предприеме някакви мерки за ескалация, тези сблъсъци ще стихнат. Може и да продължат, но не мащабно и едва ли ще прераснат в нещо драматично“, отбелязва Тома Пиере от Института за изследване на арабския и ислямския свят в Екс ан Прованс (IREMAM). Голямата неизвестна, която впрочем няма да бъде разкрита в Женева - е как кюрдите ще преодолеят различията си с Асад относно бъдещото устройство на Сирия. Сирийските демократични сили - доминираната от кюрдите коалиция - се съгласи да допусне сирийската армия в Кобане и Хасака, за да ги защити от турската офанзива, но отхвърли призива на Дамаск да се саморапусне и влее силите си в държавния апарат. При условие, че Доналд Тръмп изостави кюрдите, с амбициите им за самостоятелност е свършено, смятат анализатори.  „Особено след като и Дамаск, и Анкара, и Москва имат мотиви да премахнат Сирийските демократични сили и свързаната с нея автономна администрация, която - в по-голямата си част - е вече вън от зоната под американска закрила“, посочва Сам Хелър от Международната кризисна група. „Разбира се, те могат да се съпротивляват и да отказват да изпълнят договореното, но ако продължат да отказват, Русия ще позволи на Турция да се справи с тях. Кюрдите нямат избор и добре съзнават това“, коментира от своя страна Фабрис Баланш от Лионския университет. Всичко това е така, ако Вашингтон наистина се е отказал от кюрдите, но сигналите, които дава, съвсем не са еднозначни, сочи Тома Пиере: „Не знаем какви са намеренията на Съединените щати. Техни войски все още оперират в кюрдските райони до границата с Ирак, но и в арабските в Дейр аз Зур. Ако останат по на север, те могат да подкрепят автономна кюрдска администрация. Ако се задържат в нефтодобивните райони на юг, тогава може би ще трябва да преустроят местната администрация, да я направят по-“арабска“. Според Сам Хелър от МКГ американците намалиха чувствително военното си присъствие в Сирия, но все още не са се отказали от целите си -- да се справят с „Ислямска държава“, да изгонят иранците и да предизвикат някаква промяна в политическото устройство на Сирия. „Трудно е да си представим как тези цели ще бъдат изпълнени. Със сигурност не бе ясно по-рано, а още повече сега, когато американците държат много по-малко козове. Изглежда сякаш самите служители, натоварени със задачата да формулират и изпълняват американската политика по отношение на Сирия, импровизират докато се опитват да превърнат изявленията на президента в Туитър и пред медиите в работеща политика“, отбелязва на свой ред Хелър. От търканията между Асад и Ердоган, от една страна, и между Асад и кюрдите, от друга, може да се възползва „Ислямска държава“. Броени дни след като загуби „халифа“ си, „Халифатът“ обяви, че си е избрал нов водач, който ще командва над 14 хиляди бойци, пръснали се из пустините на Източна Сирия и съседен Ирак. Силата на групировката е в децентрализираната ѝ организация, обяснява Фабрис Баланш: „Във всеки отделен район, където Даеш действа, има по един малък Ал Багдади, който ръководи местните терористи. Самият Ал Багдади бе просто символична фигура. Това, което правеше през последната си година, бе да праща послания към привържениците си по света, но нищо повече“. Условията, в които Даеш възникна преди години, са същите днес, ако не и по-лоши, сочи френският експерт: „Северен Ирак днес е под шиитска окупация. Същото е положението в Източна Сирия - досега местните търсиха „Ислямска държава“, когато бяха недоволни от кюрдите, а сега ще се обърнат към „Ислямска държава“, защото са недоволни от режима“. Размириците, които обхванаха Багдад и южните му провинции миналия месец, едва ли ще доведат до засилване на иракската държава и на изгледите да възстанови опустошените във войната територии, в които „Ислямска държава“ е все още силна. „Твърде рано е да мислим за такъв изход от кризата в Ирак. Исканията на демонстрантите като че ли са против почти всички политически сили в действащата система. Трудно е да си представим изосновна промяна в системата да се случи без безредици и насилие. Трудно ми е да си представя как тези събития ще се отразят на „Ислямска държава“, казва Сам Хелър. И все пак, на джихадистите им трябва време, за да се възстановят от погрома, който претърпяха през 2017-та година, сочи Тома Пиере: „Стратегията на „Ислямска държава“ е дългосрочна. Тя трябва да възстанови организационните си мрежи, човешките си ресурси. Така че на първо време ще се придържа към партизанска тактика. Ще разширява операциите си постепенно, но това ще отнеме доста време. Ще мирува ли още дълго „Ислямска държава“? Ще се примирят ли кюрдите със загубите си? Ще останат ли американците още дълго в Сирия? След всички усложнения, предизвикани от бежанската вълна през 2015-та година, всички тези въпроси би трябвало да тревожат европейските политици в момента. Сепнати от турската военна операция, някои от тях се опитаха да тласнат Европа към пряка намеса в сирийските дела. Но инициативата на германския министър на отбраната за разполагане на международни сили източно от Ефрат бе бламирана от германския министър на външните работи. А и наблюдателите са на едно мнение -- инициативата на Анегрет Крамп-Каренбауер миналия месец идва твърде късно. Не европейците, а Башар Асад и Владимир Путин ще пазят кюрдите. Тома Пиере: „В цяла Европа имаше реакции на симпатии към кюрдите. Политиците искаха да направят нещо по въпроса. Но основното кюрдско население, което беше застрашено от тази операция - хората в Рас ал Аин, вече напусна града. И вече не са в обсега на турската армия. „Миналата година, когато Доналд Тръмп предупреди европейците, че Съединените щати смятат да напуснат Сирия, Германия отказа да изпрати свои войници. Отказа! Великобритания и Франция пък увеличиха контингентите си, но не с много. Тогава Франция имаше 400 войници в района, а днес има 50. Така че, идеята за мироопазваща сила е добра, но е твърде закъсняла. Днес вече не е реалистична“, отбелязва Баланш, а според Тома Пиере днес „сини каски“ биха били от по-голяма полза в сирийския Северозапад, но: „Те ще бъдат притиснати от режима, защото режимът ще каже, че това е сирийска земя и е негово право да я завземе. По същата причина и Русия няма да допусне разполагане на сини каски. И трето - голяма част от Идлиб е под властта на Хаят Тахрир ал Шам. Тази организация е в черния списък на терористите. Ще бъде наистина трудно сини каски да действат в Идлиб. И тук, според Сам Хелър, решаващата дума не е на Европа: „Събитията в Идлиб зависят от договореностите между Турция и Русия. От усета на Москва за това какво би било поносимо за турските й контрагенти“. В края на август турският президент летя до Москва, за да издейства от Путин прекратяване на последната засега офанзива на режима в Идлиб. Новата, според Тома Пиере, вече е реалност: „Струва ми се, че офанзивата вече е в ход. В планините на Латакия вече се водят боеве. Следващата голяма цел на режима е Марат ал Нуман. Това е голям град, разположен на ключовата магистрала между Хама и Алепо. Твърде вероятно е да стане мишена на режима и руснаците в близките седмици. Все още е рано за мащабно настъпление на Северозапад -- сирийската армия няма сили за това, преди да се утвърди в кюрдските територии на изток, смята Фабрис Баланш. „Но след 3 или 6 месеца, когато сирийската армия се укрепи в Североизтока, ще видим силна офанзива в Идлиб. И, разбира се, в Идлиб имаме към 2 и половина милиона души, повечето от които вече са бягали от Асад (пир Алепо и Дамаск) и не искат да живеят под негова власт. Те ще поискат да преминат в Турция, но Турция не ги иска“, изтъква Баланш. Както сочи Сам Хелър, 9-дневната турска операция миналия месец успя в това да разбие 5-годишното партньорство на Съединените щати с кюрдите. Но Турция остава уязвима срещу нова бежанска вълна. И „Извор на мира“ не намали съществено този проблем пред Ердоган, въпреки ограничените териториални придобивки между сирийските градове Тал Абияд и Рас ал Айн. Фабрис Баланш: „Това са само 3 хиляди квадратни километра -- недостатъчно да заселиш 1 милион, камо ли 2 милиона души. Освен това трябва да имаме предвид, че това е беден район, с незначителни водни ресурси и без градска инфраструктура -- Тал Абияд имаше 20 хиляди жители, а Рас ал Айн - 40 хиляди. Но вместо кюрдите от някои квартали на тези два града и от селата, които са опразнени днес, е напълно възможно да се настанят 100 хиляди души от Идлиб, включително джихадистки семейства. 50 процента от кюрдите от Африн днес са извън областта. На тяхно място - в собствените им села и къщи - се настаниха араби от Идлиб и околностите на Дамаск. Анкара искаше да стори същото в Кобане и Камишли на Североизток. Но не можа, защото настъплението ѝ беше спряно от Русия със споразумението от 22-ри октомври“. Тома Пиере: „Турците може би се надяваха да вземат и Тал Рифат и Манбидж - два града с предимно арабско население под кюрдски контрол - с намерението да заселят бежанци там. Особено жителите на Тал Рифат, които го напуснаха при кюрдското настъпление преди 3 години. Това навярно бе една от целите на офанзивата, които не бяха изпълнени“. Така, след третата си военна операция на сирийска земя от 2016-та година до днес, Турция остава зависима от Русия за сигурността по южните си граници. Европа показа за пореден път безсилието си, а Америка - че силата без мяра и преценка е нищо. Според Фабрис Баланш краят на американската интервенция в сирийския конфликт е въпрос на време: „Днес сигурността на американските войски в Източна Сирия вече не е даденост. Кюрдите са им ядосани, защото бяха предадени от Вашингтон. Американските войници са лесна мишена за всеки който иска смъртта им - за „Ислямска държава“, за иранските милиции. И предполагам, че ако не се изнесат от Сирия в близките седмици, Русия или Иран ще позволят на терористите да ги атакуват. А Доналд Тръмп няма да иска американски войници да умират по време на предизборната му кампания. Приемем ли тези разсъждения за верни, американците скоро ще отстъпят на Асад ключовите в икономическо и политическо отношение петролни ресурси в Дейр аз Зур. Досега Дамаск бе зависим от танкерите, пращани от Иран - като този, който бе задържан за известно време в Гибралтар това лято. Но когато сирийската армия овладее тези ресурси, режимът ще стане по-независим и по-силен“, отбелязва Баланш. А това означава, че в обозримо бъдеще ще трябва да разчитаме не на друг, а на Асад, да се бори с „Ислямска държава“. В това поне, смята Сам Хелър, можем да разчитаме на него: „Сирийското правителство начело с Башар Асад със сигурност държи твърдо на Източна Сирия и на това да смаже „Ислямска държава“. Дамаск има сериозен опит в контролирането на територии и население, включително и с отвратителни способи. И може да използва същите способи, за да изкорени джихадистите. Дамаск обаче няма техническите способности на американската коалиция. От тази гледна точка, борбата на Асад с „Ислямска държава“ няма да е лесна.  ", "date": "2019.11.03", "title": "Турската офанзива приключи, но следващата битка за Сирия е на прага"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401611-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%86%D0%B8%D0%BA-%D1%81%D1%8A%D0%BE%D0%B1%D1%89%D0%B8-%D0%BA%D0%B0%D0%BA%D0%B2%D0%B0-%D0%B7%D0%B0%D1%81%D0%B5%D1%87%D0%BA%D0%B0-%D0%B5-%D0%B8%D0%BC%D0%B0%D0%BB%D0%BE-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B1%D0%B0%D0%BB%D0%BE%D1%82%D0%B0%D0%B6%D0%B0", "text": "В началото на изборния ден говорителят на ЦИК Александър Андреев заяви пред БНТ, че вторият тур на местните избори започва нормално, нямат сигнали, че някъде изборният ден не е започнал. Има случаи на неявяване на членове на СИК, в такъв случай се изчаква, а ако той не се яви до 8 ч., ще бъде подменен от ОИК. Правилата за провеждане на изборите са същите. Гласуването започна преди час и ще продължи до 20 ч. вечерта. Важен за тези избори е принципът на уседналост. Право на глас имат хора с постоянен и настоящ адрес през последните 6 месеца. В тъмната стая можем да отбележим своя избор само с химикалка със син цвят. И на втория тур квадратчето „не подкрепям никого\" фигурира в бюлетината, но не влияе върху избора на кандидатите. ;", "date": "2019.11.03", "title": "Говорителят на ЦИК съобщи каква засечка е имало в началото на балотажа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401592-%D1%87%D0%B5%D1%80%D0%B5%D0%BD-%D0%BF%D0%B8%D0%B0%D1%80-%D1%84%D0%B0%D0%BB%D1%88%D0%B8%D0%B2%D0%B8-%D0%BF%D0%BB%D0%B0%D0%BA%D0%B0%D1%82%D0%B8-%D0%B2-4-%D1%81%D1%82%D0%BE%D0%BB%D0%B8%D1%87%D0%BD%D0%B8-%D1%80%D0%B0%D0%B9%D0%BE%D0%BD%D0%B0", "text": "Фалшиви плакати с черни пиар послания бяха разпространени в деня за размисъл в четири от столичните райони, в които утре предстои балотаж за кметове. За това сигнализира един от засегнатите - Константин Павлов-Комитата. Кандидатът на \"Демократична България\" за Район \"Лозенец\" е подал сигнал до ОИК за нарушението.     \"Мой познат ми изпрати снимки на ето този \"агитационен\" материал, който нито аз, нито щабът ми сме одобрявали. Не знам дали е приятел, който е искал да помогне, или \"приятел\", който иска да подмени посланията ми. Предполагам, че е второто, защото са ми изболи очите, вместо да ми изпишат веждите и защото последните дни се уверявам, че статуквото е притеснено колко близо сме до победата и промяната в \"Лозенец\". Незабавно сезирах ОИК. Всъщност подобни отчаяни ходове показват, че днес наистина е важен ден за размисъл! Моля, приятели от Лозенец, съберете това от входовете и го поставете в жълтите кофи за рециклиране\", написа Павлов във фейсбук. По информация на OFFNews подобни \"агитационни\" материали са отпечатани и разпространени и в районите \"Овча купел\", \"Оборище\" и \"Изгрев\". В първите два на балотажа се изправят кандидати на ДБ и ГЕРБ/СДС, а в \"Изгрев\" - на ГЕРБ/СДС и БСП. Кандидатите, отпечатани на плакатите, категорично отричат да са поръчвали материалите. От ОИК-София казаха за OFFNews, че не са разглеждали такъв сигнал, но ако получат, ще реагират.", "date": "2019.11.03", "title": "Черен пиар: Фалшиви плакати в 4 столични района"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401593-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0,-%D0%B4%D0%BE-20-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81", "text": "Затоплянето на времето ще продължи и днес, а максималните температури ще достигнат 14-19 градуса. На места в Предбалкана и Дунавската равнина живакът в термометрите ще се вдигне дори до 20-22 градуса. Това показва прогнозата на НИМХ. В Западна България ще остане предимно облачно, докато над източната половина на страната ще има разкъсана, предимно висока облачност, почти намаляваща до слънчево време през деня. Почти няма да има валежи.", "date": "2019.11.03", "title": "Затоплянето продължава, до 20 градуса днес"}
{"url": "http://www.classa.bg/%D1%81%D0%B2%D1%8F%D1%82/item/401594-%D0%B0%D1%81%D1%82%D0%B5%D1%80%D0%BE%D0%B8%D0%B4-%D0%BC%D0%B8%D0%BD%D0%B0-%D0%BF%D0%BE%D0%BA%D1%80%D0%B0%D0%B9-%D0%B7%D0%B5%D0%BC%D1%8F%D1%82%D0%B0-%D0%B8-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B7%D0%B0%D0%B1%D0%B5%D0%BB%D1%8F%D0%B7%D0%B0", "text": "Астероид премина много близо до Земята и бе открит едва сутринта на 31 октомври, по-малко от час преди тази огнена топка да „пристигне\" на нашата планета. Космическият обект, който е посочен като C0PPEV1, първоначално е бил уловен от американската обсерватория Sky Catalina, а след това от няколко други обсерватории в северноамериканската страна. Астероидът се приближи само на 6 200 километра от земната повърхност, преминавайки над Южна Африка със скорост от приблизително 43 452 километра в час. За сравнение, геостационарните телекомуникационни спътници обикалят на около 35 876 км, докато Международната космическа станция е на около 400 километра над морското равнище. Изследователите изчисляват, че диаметърът на C0PPEV1 е между 2 и 7 метра, така че е твърде малък, за да представлява реална заплаха, дори ако бе ударил нашата планета.   Този подход обаче демонстрира за пореден път уязвимостта от възможно астероидно въздействие, на което сме изложени, въпреки усилията на НАСА и други космически агенции да открият навреме обекти, които могат да представляват опасност за Земята.", "date": "2019.11.03", "title": "Астероид мина покрай Земята и никой не забеляза"}
{"url": "http://www.classa.bg/%D1%81%D0%B2%D1%8F%D1%82/item/401597-%D1%85%D1%8A%D0%B1%D1%8A%D0%BB-%D0%B7%D0%B0%D1%81%D0%BD%D0%B5-%D0%BF%D0%BE%D1%80%D1%82%D0%B0%D0%BB-%D0%BA%D1%8A%D0%BC-%D0%B4%D1%80%D1%83%D0%B3%D0%BE-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D0%B5", "text": "НАСА показа впечатляваща снимка на спиралната галактика NGC 4380, която прилича на “портал към друго измерение”, съобщава сайтът на космическата агенция. Удивителният кадър е получен благодарение на космическия телескоп “Хъбъл”. Въпреки че изглежда фантастично, NGC 4380 всъщност е съвсем обикновена галактика. Подобните на нея спирални формации са масово разпространени във Вселената. Спиралната галактика NGC 4380 се намира в съзвездието Дева. Открита е на 10 март 1826 г. от английския астроном Джон Хершел.     Впечатляваща снимка на спирална галактика публикуваха от НАСА. Галактиката NGC 4380 прилича на портал към друго измерение, съобщават от космическата агенция. Кадърът е запечатан от космическия телескоп „Хъбъл”. „Най-вероятно вътре дебне масивна черна дупка.      Там е най-голямото струпване на звезди и маса”, разясни в „Тази сутрин” астрофизикът от Института по астрономия към БАН Камен Козарев. Галактиката NGC 4380 се намира на около 70 млн. светлинни години от нас. Междувременно друго космическо събитие развълнува света – две жени космонавти прекараха в открития космос над 7 часа. Кристина Кох и Джесика Миър напуснаха Международната космическа станция (МКС) в петък, за да извършат авариен ремонт на енергийната система. Интересното е, че скафандрите на двете жени тежат около 100 кг., тъй като са оборудвани като един малък космически кораб. Вътре са вградени всички системи, необходими, за да може човек да се чувства добре в открития космос.  ", "date": "2019.11.03", "title": "Хъбъл засне портал към друго измерение"}
{"url": "http://www.classa.bg/%D1%81%D0%B2%D1%8F%D1%82/item/401595-%D1%81%D0%B0%D1%89-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B3%D0%B8%D0%B3%D0%B0%D0%BD%D1%82-tiktok", "text": "Правителството на САЩ ще направи преглед на придобиването на американска компания от китайската компания, която по-късно стана TikTok, популярното приложение за кратко видео, според източници, цитирани от Reuters и The New York Times.   През ноември 2017 г. базираната в Пекин компания ByteDance придоби за 1 милиард долара Musical.ly, популярно американско приложение за тийнейджъри за правене на домашни видеоклипове с караоке. Въпреки че в началото ByteDance заяви, че ще държи Musical.ly отделена от семейството си китайски приложения, по-малко от година по-късно, тя сля това приложение с друго подобно, наречено TikTok. Оттогава резултатът от сливането се превърна в едно от най-бързо развиващите се приложения в света и световен културен феномен. Американските законодатели поискаха през последните седмици разследване за национална сигурност на TikTok, предвид опасението, че китайската компания може да цензурира политически чувствително съдържание, като същевременно повдига въпроси за това как съхранява личните данни, съобщава Reuters. От своя страна източници от The New York Times твърдят, че разследването е започнало поради опасения от нарастващото влияние на TikTok в САЩ. Разследването се провежда от Комитета за чуждестранни инвестиции (CFIUS), който преглежда чуждестранните придобивания на американски компании от съображения за национална сигурност. TikTok не поиска разрешение от CFIUS, когато купи компанията, което дава на Комитета основание да проучи придобиването, обясниха източниците и добавиха, че CFIUS води разговори с TikTok за мерките, които може да предприеме, за да не се налага да се разпорежда с активите. на Musical.ly. \"Въпреки че не можем да коментираме текущите регулаторни процеси, TikTok даде да се разбере, че най-големият ни приоритет е да спечелим доверието на потребителите и регулаторите в САЩ\", заяви говорител на TikTok. Миналата седмица двама американски сенатори, демократът Чарлз Шумер и републиканецът Том Котън, поискаха разузнавачите да проверят дали TikTok крие риск за националната сигурност. Законодателите поставят под въпрос практиките за събиране на данни на нейния оператор и собственик, китайската компания ByteDance, и се опасяват, че ако приложението спазва правилата за цензура, установени от китайското правителство, TikTok може да ограничи това, което виждат американските потребители.   Компанията ByteDance твърди, че съхранява данни на американски потребители на територията на американската държава и това не е „предмет на китайското законодателство\". Те също така гарантират, че Пекин никога не е искал от тях да премахнат каквото и да било съдържание и че те така или иначе не биха го направили, дори ако това поискат китайските власти.", "date": "2019.11.03", "title": "САЩ откриват разследване на китайския гигант TikTok"}
{"url": "http://www.classa.bg/%D1%81%D0%B2%D1%8F%D1%82/item/401596-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81%D0%B5%D0%B3%D0%BC%D0%B5%D0%BD%D1%82-%D0%BE%D1%82-%D0%B2%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5", "text": "На 1 ноември, влезе в сила законът за устойчивата работа на руския интернет сегмент в случай, че страната бъде изключена от глобалната мрежа.   Според авторите на инициативата, мярката преди всичко ще защити руския сегмент от потенциалната агресия на други страни и ще го отърве от зависимостта от САЩ. Ще се гарантира непрекъснатата работа на всички услуги, независимо дали в случай на глобална повреда или умишлено прекъсване. Сенаторът Андрей Клишас, който взе участие в разработването на закона, говори за „заплахата от външно прекъсване, каквото направиха САЩ в Сирия\". Всички доставчици на интернет в Русия трябва да инсталират специално оборудване, което правителството ще предостави безплатно и което ще им позволи да контролират целия трафик и да го насочват. Създаването на национална DNS система (система от имена на домейни) се очаква да съхранява всички имена на домейни и съответните IP адреси. Мярката също така предвижда създаването на контролен и мониторинг център за комуникационни мрежи, често използвани от контролера Роскомнадзор (Руска федерална служба за надзор на далекосъобщенията, информационните технологии и медиите), който ще гарантира наличието на Телекомуникационните услуги в страната и ще координират усилията на операторите във всяка „извънредна\" ситуация. Властите казват, че потребителите няма да усетят никаква промяна и се опитват да разсеят основните страхове, заявявайки, че качеството на връзката няма да се влоши и руският сегмент, известен още като Рунет, ще продължи да бъде част от Глобалната мрежа. Още през юни от Руския съюз на индустриалците и бизнесмените (RSPP) предупредиха, че някои изисквания в разпоредбите на закона заплашват да намалят скоростта на предаване на данни и могат да ограничат достъпа до Интернет. Освен това се появиха опасения, че законът ще позволи на властите да блокират всеки уебсайт. Роскомнадзор може без предварително предупреждение да блокира официално само уеб страници в случай на „външна заплаха\". Технически законът не въвежда нови причини за блокиране и няма автоматично да предотврати достъпа до който и да е уебсайт. Що се отнася до медийното отразяване на законодателната инициатива, руският интернет сегмент първоначално беше описан като \"суверен и автономен\", а след това като \"устойчив и безопасен\", докато различни медии бяха тревожни да разгледат че законът е имал изключително „изолиращ\" характер.   За да изчисти съмненията на тези, които се притесняват от възможността руските служители да могат да изключат страната от останалия свят по желание, Владимир Путин поясни по време на годишното си телевизионно събитие „Гореща линия\", че „не става въпрос за никакви ограничения в Интернет и че законът цели само гарантиране на безопасното функциониране на Рунет\".", "date": "2019.11.03", "title": "Влезе в сила Закон за защита на руския интернет сегмент от външно прекъсване"}
{"url": "http://www.classa.bg/%D1%81%D0%B2%D1%8F%D1%82/item/401598-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D1%81%D0%BF%D0%B8%D1%80%D0%B0-%D1%84%D1%80%D0%B0%D0%BA%D0%B8%D0%BD%D0%B3%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE,-%D0%BE%D1%82-%D1%81%D1%82%D1%80%D0%B0%D1%85-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F", "text": "Обединеното кралство незабавно прекрати хидравличното разрушаване, техника, известна като „фракинг\", от страх да „не предизвика твърде много смущения чрез земетресения\", съобщи правителството в събота, информира Reuters. \"Изследователската работа за установяване дали шистите могат да бъдат нов източник на битова енергия в Обединеното кралство, сега е спряна\", се казва в изявление на Министерството на бизнеса и енергетиката, в което се посочва, че мярката ще продължи, докато не бъде доказано, че тази техника може да се извършва \"безопасно\" в страната. Съобщението идва след представянето на доклад за земетресение с магнитуд 2,9, което се случи през август на обект, управляван от британската енергийна компания Cuadrilla Resources, близо до Блекпул, северозападна Англия, което накара местните жители да демонстрират срещу компанията. През последните години стотици хора бяха арестувани за опит да спрат дейността на компанията. Фракингът се възобнови в Обединеното кралство през 2018 г. след седем години спиране. След земетресението, Органът за нефт и газ (OGA) разгледа случая, въпреки че не определи дали треморът се дължи на производството на шистов газ. Държавният секретар по въпросите на бизнеса, енергетиката и индустриалната стратегия, Андреа Лиадом, заяви, че \" не могат да бъдат изключени бъдещи неприемливи въздействия върху местната общност \". Мярката бе аплодирана от екологичната неправителствена организация Greenpeace. \"Предложението на правителството за фракинг е провал\", каза агенцията, която настоява за използване на възобновяема енергия като вятърна, слънчева или геотермална. Лондон си е поставил за цел да стане страна с нулеви въглеродни емисии до 2050 г., припомня агенцията. Офисът на премиера Борис Джонсън преди това изрази подкрепа за производството на шистов газ, докато търсеше начини за намаляване на зависимостта на Лондон от вноса на природен газ, използван за отопление в около 80% от домовете в страната.", "date": "2019.11.03", "title": "Обединеното кралство спира фракинга незабавно, от страх от земетресения"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401601-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0-%D0%B1%D0%B0%D1%82%D0%B8%D0%BD%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%B3%D0%BE%D1%82%D0%B8%D0%BA-%D0%B1%D1%83%D0%BB%D0%BA%D0%B0,-%D1%81%D0%B8%D0%BD%D1%8A%D1%82-%D0%B9-%D0%B4%D1%8F%D0%B2%D0%BE%D0%BB%D1%87%D0%B5", "text": "Антония Петрова-Батинкова пък, по традиция измисля започнящи се визии, независимо дали е на почивка в Гърция със семейството си или празнува Хелоуин. Този път тя се превърна в готик булката на Граф Дракула... За миската този Хелоуин е по-специален от останалите, а причината за това е много лична и също толкова вълнуваща. \"Страхотен \"Хелоуин\" на всички вас, приятели! Точно на този празник и точно на 9 месеца, най-сладкото, малко, дяволче, направи първите си 5 крачки абсолютно сам и официално реши да проходи! А Мама и Тате бяха тематично маскирани, като Граф Дракула и неговата Готик булка! Семейство Батинкови празнуваме първия Хелоуин на Best Batinkov, със специално парти с dress code: black tie with red tie\", написа Тони във фейсбук профила си. И разбира се, комплиментите за страшната изненада на блондинката не закъсняха. Малкият й син пък, за пореден път обра точките, пременен като дяволче.  ", "date": "2019.11.03", "title": "Антония Петрова-Батинкова стана готик булка, синът й - дяволче!"}
{"url": "http://www.classa.bg/%D1%81%D0%B2%D1%8F%D1%82/item/401599-%D0%B0%D1%81%D0%B0%D0%B4-%D1%82%D0%BE%D0%B2%D0%B0-%D0%B1%D0%B5-%D1%82%D1%80%D0%B8%D0%BA-%D0%B8-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8-%D1%89%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%BE%D1%82%D0%BD%D0%BE%D0%B2%D0%BE-%D1%81-%D0%B4%D1%80%D1%83%D0%B3%D0%BE-%D0%B8%D0%BC%D0%B5", "text": "Президентът на Сирия Башар ал Асад постави под въпрос американската операция срещу лидера на Ислямска държава Абу Бакр ал Багдади, за която се твърди, че е извършена на територията на Сирия в ранните часове на миналата неделя, а също и нейната ефективност. \"Всъщност не знаем дали тази операция се е състояла ефективно или не\", заяви президентът в интервю за две сирийски телевизионни мрежи в четвъртък. Дамаск не е участвал в нападението и само е научил за неговия резултат чрез медиите, каза той. Дори движенията на участващата авиация не бяха регистрирани от радарите. Силната похвала на американските действия от нейната собствена администрация, образът на „кучето герой\", участвало в нападението и видеоклиповете на предполагаемите въздушни атаки, не са убедили сирийския президент. Според него, подозренията, породени от операцията, проведена в Идлиб, приличат на убийството през 2011 г. на друг прословут терорист: лидерът на Ал Кайда, Осама бин Ладен. „Защо останките на Ал Багдади не са показани?\", попита лидерът. \"Ако ще използвате различни предлози, за да не показвате останките, не забравяйте как президентът Саддам Хюсеин беше заловен [в Ирак] и как беше показана цялата операция от А до Я; включително снимки и видеоклипове, след като беше заловен,\" каза той. Той припомни, че същото е станало и с децата на Саддам няколко месеца по-късно: показаха снимките на безжизнените им тела. Напротив, американците \"крият всичко\" за смъртта на Бин Ладен и Ал Багдади по някаква причина, казва президентът на Сирия. \"Мисля, че всичко свързано с тази операция е било трик\", обобщи той във връзка с нападението на 27 октомври. \"Ал Багдади ще се появи отново с друго име, като различен индивид или Ислямска държава като цяло може да бъде възпроизведена, когато е необходимо, с различно име, но със същата мисъл и същата цел.\"   Асад сравнява американската политика с Холивуд: „режисьорът на целия сценарий е един и същ: американците\" и заявява, че подобно на холивудската филмова индустрия, политиката на Вашингтон „се основава на въображението\". Той припомни също, че този, който по-късно е начело на ИД, е преминал през американските затвори в Ирак и „са го пуснали за да изиграе тази роля\". \"Ал Багдади е някой, който може да бъде заменен по всяко време.\" Освен това Ал Асад обясни, че Ислямска държава представлява вид доктрина, която е уехабитски екстремизъм. \"Този вид мислене е на повече от два века\", припомни той. „И докато то е живо и не е отстъпило, смъртта на самопровъзгласилия се „халиф\" или дори смъртта на самата ИД като цяло, няма да има ефект върху тази екстремистка мисъл\", предупреди Ал Асад.   Сирийският президент също разкритикува жеста да се добавят няколко страни като участници в операцията „за да й се придаде повече доверие и така да не се срамуват\". Междувременно Сирия не се нуждае от това въображаемо участие, защото именно нейният народ и нейните власти се борят с тероризма, потвърди той.", "date": "2019.11.03", "title": "Асад: \"Това бе трик и Ал Багдади ще се появи отново с друго име\""}
{"url": "http://www.classa.bg/%D1%81%D0%B2%D1%8F%D1%82/item/401600-%D0%BF%D1%83%D1%82%D0%B8%D0%BD-%D0%BD%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D0%BA%D0%B0%D1%82%D0%BE-%D1%83%D0%BA%D1%80%D0%BE%D1%82%D0%B8%D1%82%D0%B5%D0%BB-%D0%BD%D0%B0-%D0%B7%D0%BC%D0%B8%D0%B8-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Регионът в Близкия изток не може да се сравнява с гнездо на усойници, нито руският президент Владимир Путин вижда себе си като техен укротител, заяви руският външен министър Сергей Лавров по време на интервю за канала Russia24, във връзка с карикатура на Путин, публикувана в американската преса. Въпросната карикатура, в която президентът на руската нация с труд удържа плетеница от пепелянки, е придружена от текста: „Най-накрая Русия има част от Близкия изток\". \"Не мисля, че Владимир Путин вижда себе си като укротител на усойници\", каза руският външен министър. \"Това не е начинът, по който се позиционираме и не е начинът, по който позиционираме партньорите си в Близкия изток\", добави Лавров, като отбеляза, че интересите на Москва в този регион минават през Близкия изток като \"стабилни и предвидими\". Руският министър заяви, че Абу Бакр ал Багдади, лидерът на Ислямска държава (ИС), чиято елиминация е обявена от Вашингтон, е \"творение на САЩ след нахлуването им в Ирак \". \"ИД се появи след нелегалната инвазия в Ирак, разпадането на държавата в Ирак и освобождаването на екстремистите, които бяха осъдени от американците и след това бяха освободени. Така че до известна степен американците ликвидират човек , които сами са създали, ако наистина са го направили\", каза Лавров. Руският външен министър повтори официалната позиция на Москва, според която американската информация. за операцията срещу Ал Багдади засега не може да бъде напълно потвърдена, докато руските служби проверяват фактите за допълнителна информация. \"Нашите военни не могат да потвърдят в по-голямата си част казаното от САЩ\", заяви дипломатът.", "date": "2019.11.03", "title": "\"Путин не се вижда като укротител на змии в Близкия изток \""}
{"url": "http://www.classa.bg/%D1%81%D0%B2%D1%8F%D1%82/item/401587-%D0%B3%D0%B0%D1%80%D0%B5%D1%82-%D0%B4%D0%B6%D0%BE%D1%83%D0%BD%D1%81,-%D1%80%D0%BE%D0%B9%D1%82%D0%B5%D1%80%D1%81-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%BE%D0%B1%D0%B8%D1%87%D0%B0%D1%82-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B4%D0%B0-%D1%81%D0%B5-%D0%BC%D0%B5%D1%81%D1%8F%D1%82-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B8%D0%BC", "text": "Британците, вместо да се радват на първите дни след Брекзит, се готвят за извънредни общи избори. И то не какви да е, а предколедни, след поредното отлагане на Брекзит.  Избори в Обединеното кралство не са се провеждали през декември от 1923 година насам. Но дълбоката парламентарна криза на практика принуди политиците след много игри и гласувания в Камарата на общините да се съгласят за провеждането им.   Сега вече на задна линия отстъпиха дискусиите, защо Великобритания не напусна Европейския съюз на 31 октомври. И от двете страни на Ламанша хората са все по-объркани, когато стане дума за сагата Брекзит.  За последните ѝ действия на Острова, Веселин Паунов - кореспондент на БНР в Лондон разговаря с анализатора от агенция Ройтерс Гарет Джоунс. „Не е голяма изненада, че Борис Джонсън свика избори. Това е голям риск за него.  Той все повече се разочароваше от липсата на мнозинство в парламента за вземане на каквото и да е решение. Парламентът всъщност не отхвърли точно неговата сделка за Брекзит. Депутатите отхвърлиха времевата рамка за прокарването ѝ в парламента“, отбелязва Джоунс. Споменахте, че това е голям риск за Борис Джонсън, но като че ли тези избори представляват риск и за двете основни партии - и Консервативната на премиера и Лейбъристката на Джереми Корбин. Да, абсолютно. Лейбъристите за последните две години, откакто бяха проведени предишните избори, настояват за нови избори. Те изглежда мислят, че сега е моментът да ги спечелят. Позовават се на изборите преди две години, когато се представиха много по-добре от очакваното. Изборите сега обаче са голям риск за лейбъристите, защото от последното гласуване до сега те с нищо не впечатляват избирателите. Корбин има най-ниския рейтинг на опозиционен лидер от много дълго време насам. Смятат го за фигура, която не е обединяваща, за човек който не е за премиерския пост. Лейбъристите при Корбин някак си се превръщат в огледален образ на консерваторите в момента. Основата на партията сега е по-левичарска и про-Корбин, точно както основата на Консервативната партия става по-крайнодясна и про-Брекзит. При това поляризиране има милиони гласоподаватели, които са по средата и които не виждат техните интереси защитени в двете основни големи партии. Изглежда, че изборите са много по-изгодни за малките партии с по-ясни послания като либералдемократите и партията „Брекзит“, например. Да, така е. Либералдемократите се оказаха най-изразителният, най-постоянният и най-солидният глас за оставане в ЕС. Партията „Брекзит“, разбира се, пък е много ефективна в периферията, действайки всъщност като група за оказване на натиск. Представи се много добре на евроепйските избори. Тези две партии имат много по-ясни позиции по големия въпрос Брекзит. Консерваторите сега са по-наясно, защото се обединиха зад сделката на Борис Джонсън с ЕС. Позицията на лейбъристите за Брекзит е много по-сложна. Много от хората, които не следят Брекзит толкова отблизо, вероятно са объркани какво точно иска опозицията. По принцип, те не харесват сделката на Борис Джонсън и смятат, че могат да договорят по-добра, която запазва по-близки отношения с ЕС и могат да постигнат всичко това в рамките на 6 месеца след изборите. Така че се очаква либералдемократите и партията „Брекзит“ да се представят добре на тези избори. Но трябва да споменем и Шотландската национална партия. Шотландските националисти много искат избори, защото са убедени, че могат да спечелят мнозинството от гласовете в Шотландия и да продължават високо да прокламират тяхното становище за втори референдум за независимост, защото казват, че искат да ги извадят от ЕС против тяхната воля. Стана дума вече за Найджъл Фарадж. Много се говори за вероятността от предизборен пакт на партията „Брекзит“ и Консервативната партия. Фарадж се обяви за такъв съюз на партиите, които са за напускане на ЕС, но торите не са особено въодушевени. Каква все пак е вероятността такъв пакт да бъде сключен? На теория такъв пакт е възможен. Както стана дума, консерваторите засега са против това. Отчасти, по чисто маркетингови причини. Те не искат да мислят за тях, че проявяват слабост като се съюзяват с тази партия, която на практика няма депутати в парламента. Така те ще изглеждат слаби, сякаш им липсва самочувствие. Торите освен това се гордеят с това, че са общонационална партия, която се бори за места в цялата страна. Така че доброволно да се отдръпнат и да позволят изява на тази нова партия - тя съществува само от няколко месеца - ще бъде психологически трудно за тях. Освен това партията „Брекзит“ и лично Найджъл Фарадж бяха много критични към споразумението за излизане от ЕС, което Борис Джонсън договори с Брюксел. Доналд Тръмп спомена, че ако Борис Джонсън и Найджъл Фарадж се съюзят ще се превърнат в „неспираема сила“ в британския  политически живот. Доколко е адекватна тази намеса на Тръмп и може ли тя да повлияе на изборите? Мисля, че консерваторите са много недоволни от тази намеса. Първо, защото Тръмп всъщност критикува сделката, която Борис Джонсън договори с ЕС. И разбира се, той даде това интервю на Найджъл Фарадж. Освен това Тръмп е непопулярен у нас. Мнозинството британци не харесват Тръмп. Това проличава от многото проведени анкети. Той е смятан за вулгарен, противоречив, арогантен и просто не особено приятен човек. Повечето хора не обичат чужденци да се бъркат в британската политика. Едно от положителните неща, които могат да се кажат за ЕС, за Жан-Клод Юнкер или Доналд Туск, Макрон или Меркел е, че те като цяло стоят встрани от британската вътрешна агония около Брекзит и на практика се опитват максимално да сътрудничат. Брекзит несъмнено доминира британския политически живот през последните три и половина години. Това ще бъдат втори извънредни избори, предизвикани от Брекзит. Ще решат ли обаче те проблемите, защото отново може да се стигне до висящ парламент? Всъщност, те могат да решат проблема. Ако изборите осигурят консервативно правителство с мнозинство. Торите сега изглеждат по-обединени за нещата, които трябва да бъдат свършени, отколкото бяха през последните три години след референдума. Отчасти, защото партията бе поета от Борис Джонсън, който е по-нетолерантен към подкрепящите оставане в ЕС, които се надяват на втори референдум. Така че както партийните членове, така и депутатите в парламента сега по-солидно стоят зад излизането от ЕС със сделка. При мнозинство на консерваторите решаването на Брекзит изглежда сравнително лесно. Поне на първо време. Ще напуснем със сделката на Борис Джонсън. След това ще бъде направен опит за договаряне на споразумение за свободна търговия. Тук пак могат да възникнат разногласия в доколко близки отношения да останем с ЕС. Ако обаче след изборите отново се окажем с патова ситуация в парламента, което е много възможно, тогава започваме от нулата и Брекзит до голяма степен остава нерешен. Всъщност, в това се корени и голямата надежда на Борис Джонсън - че гласоподавателите са толкова отвратени и уморени, че искат придвижване напред. Но вероятността от висящ парламент си остава много реална. Консерваторите са застрашени от две страни. Както отляво от все по-втвърдяващата се позиция на привържениците на еврочленството, така и от дясно от страна на паритята „Брекзит“. Според нашата избирателна система ще бъде много трудно партията „Брекзит“ изобщо да спечели места в парламента, но тя може да отклони подкрепата за кандидатите на Консервативната партия и по този начин да помогне лейбъристите или либералдемократите. Значи има шанс и за лейбъристите? Трета възможност е да имаме лейбъристко правителство на малцинството. Скептично съм настроен лейбъристите да бъдат най-голямата партия в парламента. Да, Корбин е много популярен сред основната членска маса, която е все по-млада и клони все по-наляво. Но мнозинството в тази страна не го вижда като премиер, нито пък вярва, че политиката му е приложима - по-скоро такава политика би банкрутирала страната. Предимството на Корбин е, че би могъл да сключва сделки с други партии, особено Шотландската национална партия, цената за което ще бъде втори референдум за независимост на Шотландия. Проблемът за Борис Джонсън е, че нито една от останалите партии би подкрепила ръководено от него правителство на малцинството. Единствената партия, която подкрепяше торите - Демократичната юнионистка партия - сега е разгневена на Джонсън заради сделката, за която казват, че откъсва Северна Ирландия от останалата част на Обединеното кралство. В новия парламент северноирландските юнионисти едва ли биха подкрепили правителство на Борис Джонсън.", "date": "2019.11.03", "title": "Гарет Джоунс, Ройтерс: Британците не обичат чужденци да се месят в политиката им"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/401588-%D0%BF%D1%80%D0%B5%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%BA%D1%8A%D0%BC-%D0%BB%D0%B0%D0%B3%D0%B0%D1%80%D0%B4-%D0%B0%D0%BA%D0%BE-%D0%B7%D0%B5%D0%BC%D1%8F%D1%82%D0%B0-%D0%B1%D0%B5%D1%88%D0%B5-%D0%B1%D0%B0%D0%BD%D0%BA%D0%B0,-%D0%BE%D1%82%D0%B4%D0%B0%D0%B2%D0%BD%D0%B0-%D0%B4%D0%B0-%D1%81%D1%82%D0%B5-%D1%8F-%D1%81%D0%BF%D0%B0%D1%81%D0%B8%D0%BB%D0%B8", "text": "В първия си работен ден като управител на Европейската централна банка Кристин Лагард се сблъска с деменстранти, носещи табелка с надпис: „Ако Земята беше банка, вие отдавна бихте я спасили“, съобщава Bloomberg. Около 150 души се събраха пред ЕЦБ след подобна демонстрация пред Английската централна банка миналия месец, показвайки как технократите, натоварени с нещо толкова тясно специализирано като ценовата стабилност, могат да бъдат включени в един от най-емоционалните проблеми в момента в целия свят. Натали Бромбергер, карикатурист от германския град, беше сред онези, които заявиха, че институцията трябва да разшири хоризонта си. „ЕЦБ трябва да спре да мисли в своите тесни категории за спасяване на банки и финансовите пазари. Наясно съм, че нямат мандат (бел. р. за опазване на околната среда), но наистина трябва да използват парите отговорно, за да защитят нашата екосистема“, обясни Бромбергер. Повечето централни банки, занимавщи се с финансови кризи през последното десетилетие, едва напоследък започнаха да признават, че глобалното затопляне може да се превърне в следващото голямо предизвикателство. В същото време 93% от европейците смятат, че това е сериозен проблем и натискът върху централните банкери може да ги накара да използват своите правомощия и резервите си в размер на 12 трлн. долара, за да помогнат. Това обаче е спорна тема. Някои официални представители на ЕЦБ смятат, че климатичният риск може да се приравни на икономически риск, докато други предупреждават, че отдалечаването от основния мандат в крайна сметка може да причини повече вреда, отколкото полза. Като цяло фокусът е върху три области, в които централните банки могат да окажат влияние: финансовата стабилност, инвестирането и най-спорното – мястото на зелените облигации в паричната политика. Финансова стабилност Управителят на Английската централна банка Марк Карни е пионер в опитите за справяне с рисковете от околната среда за финансовата стабилност. Още през 2015 г. той каза, че инвеститорите трябва да се събудят и да преценят потенцилани големи загуби, които биха могли да реализират при например преоценка на инвестициите в изкопаеми горива в момент на преход към икономика с по-ниски въглеродни емисии. Наскоро Карни отново обърна внимание, че индустриите, които не се адаптират, ще бъдат наказани от инвеститорите и ще бъдат изправени пред фалит. Европейската централна банка включи изменението на климата в своя преглед на финансовата стабилност тази година, като предупреди за проблеми, ако пазарите не определят правилно рисковете, произтичащи от екстремни метеорологични събития и прехода към намаляване на вредните емисии. Инвестиране Централните банки имат собствени финанси, които управляват и биха могли дадат пример чрез зелени инвестиции. Възможностите обаче са ограничени. Така наречените „зелени облигации“ - дългът, издаден специално за финансиране на проекти за климата и околната среда, представляват малко под 2% от международния пазар на облигации. Усилията в тази посока обаче се увеличават, като наскоро дори беше създаден фонд за инвестиции на централни банки в зелени облигации от Банката за международни разплащания. Парична политика Що се отнася до паричната политика, много от най-големите централни банки в света нямат програма за включване на климатична стратегия в своите операции. Това отчасти е така, защото на банкерите са дадени ограничени мандати, които обикновено се фокусират върху инфлационните цели и те с всички сили се опитват да ги постигнат.", "date": "2019.11.03", "title": "Претестиращи към Лагард: Ако Земята беше банка, отдавна да сте я спасили"}
{"url": "http://www.classa.bg/%D1%81%D0%B2%D1%8F%D1%82/item/401589-%D0%BA%D0%B8%D1%82%D0%B0%D0%B9-%E2%80%93-%D0%B2%D0%BB%D0%B0%D1%81%D1%82%D0%B5%D0%BB%D0%B8%D0%BD%D1%8A%D1%82-%D0%BD%D0%B0-%D0%B2%D1%8A%D0%B3%D0%BB%D0%B8%D1%89%D0%B0%D1%82%D0%B0", "text": "Според Националната енергийна администрация на Китай доставките на енергия продължават да се покачват през първите девет месеца на 2019 г. Добивът на суров петрол в страната се увеличава с 1,2% в сравнение със същия период на 2018 г. до 143 млн. тона.  Местното производство на природен газ също нараства с 9,5% на годишна база до близо 128 млрд. куб. м. Производството на въглища също се очаква да продължи да се увеличава, тъй като през първите 9 месеца са били одобрени 40 нови големи и средни въглищни мини с общ капацитет от 196 млн. тона.  Между януари и септември 2019 г. инсталираният капацитет в Китай се увеличава с над 64,5 GW, включително 16 GW от соларни мощности, 13 GW вятърна енергия, 4,1 GW ядрена и 2,8 GW водна енергия. Като цяло 56% от капацитета на страната са съставени от нисковъглеродни горива, докато 44% (28,6 GW) от него принадлежи на термалните източници. В края на септември 2019 г. Капацитетът на ВЕИ източниците в Китай нараства с 8% на годишна база до 764 GW, включително 355 GW хидроенергия, 198 GW вятърна, 190 GW слънчева енергия и 21 GW биомаса. Китай, втората по големина икономика в света, е абсолютният лидер във въглищната индустрия както при производството, така и при търговията и потреблението, сочат в същото време интерактивните данни от платформата на Enerdatra - Global Energy Statistical Yearbook. Производство Интересно е да се отбележи, че по отношение на производството на въглища, глобалният тренд сочи за доближаване на добива до рекордните нива от 2013 г. Страните от Азия водят в класацията, като през 2018 г. те са произвели 4,86 млрд. тона въглища, спрямо 738 млн. тона в Северна Америка, 629 млн. тона в Европа и 565 млн. тона при страните от Общността на независимите държави (ОНД). Делът на въглищата от общото енергийно производство достига 26%, като този ресурс единствено е изпреварен от петрола – 32%. Китай е произвел 3,474 млрд. тона въглища, или над 4 пъти повече от втория в подреждането Индия, 764 млн. тона. САЩ регистрират 684 млн. тона добити въглища през 2018 г., докато Австралия и Индонезия могат да се похвалят съответно с 502 млн. тона и 474 млн. тона. От страните в Европа Русия и Германия са лидери с произведени количества съответно от 412 млн. тона и 169 млн. тона. Най-силната икономика на Стария континент продължава да отчита спад в добива, който през последните години се забавя спрямо тренда от началото на 90-те години на миналия век.     Търговия И тук Китай води с 264,7 млн. тона, следвана от Индия (223,6 млн. тона), Япония (184,4 млн. тона), Южна Корея (147,4 млн. тона) и Тайван (66,7 млн. тона). Германия и Турция се нареждат плътно след азиатските страни със съответно 44,7 млн. тона и 39,2 млн. тона. Интересен е трендът в Германия, където се наблюдава сериозен спад на този показател през последните две години. В Азия Китай продължава да води убедително, след като през 2011 г. страната успя да измести по отношение на търговията с въглища Япония като световен лидер. Потребление В глобален план потреблението на въглища продължава да расте. През 2018 г. този показател отчита ръст от 0,9 на сто спрямо предходната година, докато за Азия растежът достига 1,8%. Китай отново води с 3,77 млрд. тона, следвана от Индия (982 млн. тона) и САЩ (624 млн .тона). От страните в Европа Русия, Германия и Полша се нареждат съответно на 4-о, 5-о и 9-о място.   Ако през 1990 г. потреблението на въглища в Европа и Азия е приблизително равно (1,351 млрд. тона срещу 1,505 млрд. тона), то през 2018 г. съотношението е 833 млн. тона срещу 5,47 млрд. тона в полза на азиатските страни.    ", "date": "2019.11.03", "title": "Китай – властелинът на въглищата"}
{"url": "http://www.classa.bg/%D1%81%D0%B2%D1%8F%D1%82/item/401590-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BD%D0%B0-%D0%B2%D0%B8%D0%B4%D0%B5%D0%BE-%D0%BA%D0%B0%D0%BA-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BE%D1%85%D1%80%D0%B0%D0%BD%D1%8F%D0%B2%D0%B0%D1%82-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D0%BA%D1%83%D0%BB%D0%B8-%D0%B2-%D1%81%D0%B8%D1%80%D0%B8%D1%8F", "text": "Западните агенции разпространиха видео, което показва колко внимателно американските военни охраняват сирийските нефтени находища, които са окупирали. \r\n Американският военен патрул е уловен на видеоклип близо до град Ал Катания. \r\n Във видеото бронираните коли с американски знамена се движат наоколо на фона на работещи петролни помпи, а на постовете там стоят специални сили, въоръжени с картечници. \r\n           Ръководителят на Белия дом Доналд Тръмп обяви превземането на петролните находища в Северна Сирия \"под закрилата\" на САЩ. Пентагонът заплаши със \"сериозен отговор\" на всички претенденти за нефтени находища в Сирия. \r\n Москва каза, че САЩ се опитват да  „забогатеят“ в Сирия. \r\n Руското министерство на отбраната обвини САЩ в “международен държавен бандитизъм\", като публикува доказателства за контрабанда на нефт от Сирия под закрилата на американските войски. \r\n   \r\n \r\n    ", "date": "2019.11.03", "title": "Показаха на видео как американците охраняват петролните кули в Сирия"}
{"url": "http://www.classa.bg/%D1%81%D0%B2%D1%8F%D1%82/item/401591-%D0%BB%D0%B0%D0%B2%D1%80%D0%BE%D0%B2-%D0%BD%D0%B0%D1%80%D0%B5%D1%87%D0%B5-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8-%D1%82%D0%B2%D0%BE%D1%80%D0%B5%D0%BD%D0%B8%D0%B5-%D0%BD%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Известно е, че лидерът на терористичната групировка “Ислямска държава” Абу Бакр ал Багдади е продукт на САЩ”, заяви руският външен министър Сергей Лавров. Според Лавров е добре известно, че ал Багдади “е продукт на САЩ”. „Ликвидирането на терориста, ако наистина се е случило, вероятно е положителна стъпка, като се има предвид неговата вредна роля във формирането на “Ислямска държава” и опита за създаване на халифат”, заяви външният министър.     Ръководителят на руския дипломатически отдел припомни, че “Ислямска държава” възниква „след като САЩ и техните съюзници нахлуват незаконно в Ирак, разпадането на иракската държава и освобождаването от затвора на екстремистите, които бяха задържани от американците там”. „Ето защо в известна степен американците елиминират този, който самите те са родили, ако това наистина се е случило“, добави Лавров. „Руското министерство на отбраната вече коментира предполагаемата гибел на Абу Бакр ал Багдади. Искаме да получим допълнителна информация “, подчерта руският външен министър. \"Всичко беше тържествено и обявено във весел стил, но нашите военни все още изучават допълнителни факти - голяма част от казаното от САЩ, те все още не могат да потвърдят\", каза Лавров. В края на октомври САЩ обявиха елиминирането на Абу Бакр ал Багдади. Терористичната група „Ислямска държава“ потвърди убийството на Абу Бакр ал Багдади и назначи нов лидер, но руското разузнаване отказа да потвърди смъртта на лидера на терористите.  ", "date": "2019.11.03", "title": "Лавров нарече Ал Багдади творение на Съединените щати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401582-%E2%80%9E%D0%B2%D0%B7%D0%B3%D0%BB%D1%8F%D0%B4%E2%80%9C-%E2%80%9E%D1%80%D1%83%D1%81%D0%BA%D0%B8%D1%8F%D1%82-%D1%88%D0%BF%D0%B8%D0%BE%D0%BD%D0%B8%D0%BD%E2%80%9C-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D0%B0%D0%BC-%D0%BF%D1%80%D0%B5%D0%B4-%D0%BA%D0%BE%D0%BD%D1%82%D1%80%D0%B0%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В Европа избухна нов шпионски скандал, свързан с Русия. Този път България изгони първия секретар на посолството на Русия в София. С какво този дипломат привлече вниманието на българското контраразузнаване и свързана ли е тази история с цяла серия подобни скандали, случили се в последно време в Източноевропейските страни, пише руското издание „Взгляд“ в материал, представен без редакторска намеса.     Българското контраразузнаване (Държавната агенция за национална сигурност – ДАНС) обяви, че е разкрило пореден „руски шпионин“, който е работил в посолството на Русия в София на длъжността първи секретар. Българската прокуратура поиска той да напусне страната в течение на 24 часа, а руският посланик бе привикан в Министерството на външните работи на България. Дипломатът, според различни източници, е напуснал страната още в понеделник. Преди няколко месеца ДАНС също така обвини няколко български граждани в нелоялност и сътрудничество с руски организации, както и в пране на пари за политически цели. Макар че сега изгонването на руски дипломатически служител и това дело не изглеждат свързани. Руското посолство в София въобще не коментира случващото се. В него работят деветима дипломати със статут на първи секретар. Един от тях, според версията на българите, чрез различни форми на подкупи се е опитвал да получи секретни сведения както от български граждани, така и от граждани на ЕС. Не се казва доколко успешен е бил той в това.  Според информация на „Взгляд“ може да става въпрос за Владимир Р., пристигнал в България през миналата есен. Теорията и практиката на българската вътрешнополитическа борба предполага постоянни нападки срещу президента Румен Радев заради неговата уж проруска ориентация. В отговор Радев се кълне във вярност на курса към влизане в шенгенската зона и въвеждането на еврото и твърди, че „външната политика не може да бъде приватизирана от правителството“. А правителството в момента е оглавявано от Бойко Борисов, който до съвсем неотдавна се считаше за последователен атлантист и русофоб, но преди няколко месеца доброволно „се предаде“ на Москва на почвата на икономическите перспективи от транзита на руски газ през България. Преди това именно премиерът Бойко Борисов погреба предишните варианти на този проект заедно с модернизацията на атомната електроцентрала в Козлодуй, за да угоди на Европа, като по този начин хвърли на вятъра милиони евро, които вече бяха вложени в този момент. Той дори си подаде оставката, но сега бе принуден да отиде в Москва, за да реанимира онова, което по-рано сам закопа. Заради този проект и президентът Радев, и премиерът Борисов влязоха в конфликт с Европейската комисия, но в дебатите за вътрешна употреба продължават да се обвиняват един-друг в русофилия. Взаимоотношенията с Русия, степента на историческата дружба и други елементи както на русофилията, така и на русофобията – сега едва ли не са единственият въпрос, по който преминава линията на фронта във вътрешнополитическите политически спорове в България. Партията на Бойко Борисов ГЕРБ, която дойде на власт в страната за първи път през 2009 година, не иска да се разделя с водещите си позиции и й се налага да отчита цикличният ръст на проруските настроения в българското общество. Именно в тази игра попадна и първият секретар на посолството на Русия в София Владимир Р. Впрочем, източници на вестник „Взгляд“ предполагат, че човекът сам се е забъркал в неприятностите. Колегите му от посолството, както съобщава източникът, са говорили за редица неблагоприлични постъпки на дипломата, които са могли да привлекат вниманието, включително и на българското контраразузнаване. Освен това има основание да се предполага, че щатната позиция в посолството, заемана от Владимир Р., изначално е „закрепена“ за военното разузнаване. При това за едногодишното си пребиваване в България първият секретар на посолството Владимир Р. е присъствал само на две мероприятия на посолството: говорил е в български университет, където е „споделил практическите аспекти на дипломатическата си кариера“ и е бил на детски танцувален фестивал през август тази година (това също не е шега). Ако версията на нашите източници е правилна, тогава такъв герой просто нямаше шанс да оцелее до края на пътуването без приключения. Дори ако той, както твърди българското контраразузнаване, не е „провеждал редовни конспиративни срещи с граждани на България и с ръководния състав на държавни организации, имащи достъп до секретна информация за България, ЕС и НАТО“. Макар че изгонване след година и малко престой е своеобразен рекорд. Дипломатически източници на вестник „Взгляд“ предполагат, че именно пребиваването на Владимир Р. на „осветена“ длъжност в посолството е облекчило българското контраразузнаване в проследяването му. Руското посолство в София е голямо по численост (а има още и консулство във Варна, в състава на което по-рано бе на длъжност официален представител на ФСБ – Федералната служба за сигурност на Русия), а българското контраразузнаване е малко и не може физически да следи всички руснаци. Но за българите е достъпно да действат избирателно. В София се считат за постоянна „мишена“ на руското разузнаване, защото на нейните евтини курорти постоянно се събират чиновници и военни от ЕС и НАТО. „Курортният шпионаж“ е прастар, а някои курортни зони на Европа (България, Черна гора, Испания и Португалия) се считат за рай за вербовчиците. Съответно, там е голяма и активността на контраразузнаването. В момента и в България, и в редица други страни от Източна Европа и Балканите се пропагандира версията, че техните контраразузнавания през последните месеци водят съгласувана кампания по „изчистване на територията“ от руските разузнавателни мрежи просто така, без конкретен повод. За да ги няма и за да не им е сладък животът. Много е трудно да си представим степента на координация, да речем, на поляци и българи, но поне се създава упорито образът на тази широкомащабна операция. Многобройните и чести скорошни истории за арестите на „руски агенти“ и експулсирането на дипломати от източноевропейски и балкански страни все още не изглеждат като единна и координирана операция, но, може би, търсят такъв ефект. А слуховете, разпространени от поляци и чехи, могат да бъдат само пропагандна мъгла. Междувременно историята от преди няколко месеца с обвиненията срещу няколко български политици и обществени дейци в „нелоялност“ и сътрудничество с руски обществени организации не е свързана по никакъв начин с днешната. Макар че мнозина бяха съблазнени да обвинят Русия в планирана русофобска кампания. Предишната история бе свързана с опита на един руски инвеститор да купи чрез обществената организация „Двуглав орел“ телевизионната компания „ТВ7“, което бе оценено от българското контраразузнаване като стъпка към инструмент за пропаганда по-страшен от RT. Горе-долу същата история се разигра по-рано в Сърбия и Черна гора. От всички тези истории могат да се предположат няколко заключения. Първо, получаваме още едно потвърждение, че „руските шпионски скандали“ се използват като бухалка в местните политически игри. Второ, трябва да се направи нещо с набора от кадри за някои позиции. Трето, ако контраразузнаването на източноевропейските страни сериозно реши да обяви тотална война, тогава на това трябва да има адекватна реакция. И четвърто, някой от българските дипломати в Москва трябва да се приготви да си заминава. Никой не е отменял принципа на огледалност.    ", "date": "2019.11.03", "title": "„Взгляд“: „Руският шпионин“ се представи сам пред контраразузнаването на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401583-%D0%B0%D0%BD%D1%82%D0%BE%D0%BD%D0%B8-%D1%85%D1%80%D0%B8%D1%81%D1%82%D0%BE%D0%B2-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B5-%D0%B6%D0%B5%D0%BB%D0%B0%D0%B5-%D0%B4%D0%B0-%D0%BE%D0%B1%D1%83%D1%87%D0%B0%D0%B2%D0%B0-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Той е твърдо решен да докаже, че поговорката \"художник къща не храни\" е напълно невярна. За да е по-убедителен, вече я опровергал на няколко фронта, но няма намерение да се отказва. В продължение на 18 години Антони Христов е художествен директор в Pixar. Докато работи под логото на най-популярната лампа в света, името му стои зад филми като \"УОЛ.И\" и \"Търсенето на Немо\". Антони е динамичен човек, който не обича да се задържа на едно място и в едно поприще. Рамките са му тесни, дори и в пъстър и наглед необятен свят като този на Pixar. Признава, че така или иначе никога не е имал намерение да остане в САЩ за постоянно. Затова загърбва Американската мечта и се връща в България, като продължава да оборва клишето за художника, този път като съосновател и преподавател в новата гейминг академия ARC Academy. Антони признава, че рисува, откакто се помни, и в това отношение за него няма План Б. \"Ако трябва да съм честен, в нищо друго не ме биваше\", казва с усмивка той. Рисуването е онова, което наистина му се удава и прави с удоволствие. Христов уточнява, че никога не е имал амбицията да се превърне в голям художник, който излага картините си, само че не може да избяга от призванието си. Страстта към рисуването го води към художествената гимназия \"Илия Петров\" в София, но по онова време - средата на 70-те - в България е трудно да намерят източници на артистично вдъхновение, а и не усеща да има кой знае каква перспектива пред човек като него. Така през 1981 г. поема нелегално през Югославия към Западна Европа, а оттам стига и до САЩ. Антони е пестелив на думи, когато описва пътуването си от изток на запад, но едно е ясно - не е било като в холивудска приказка. За сметка на това в Америка комбинацията от талант, креативност и мотивация за успех не остава незабелязана и Христов постепенно навлиза в анимационния бранш. Няма как да не го попитам дали на фона на целия извървян от него път не смята, че на \"днешната младеж\" й е далеч по-лесно. Антони мисли, че нещата не са чак толкова черно-бели. Да, младите разполагат с достъп до интернет и до неограниченото количество информация, което мрежата предлага. Но според него много се влияят от образите, които ги заливат непрекъснато, и трудно изграждат собствен стил. \"Когато през ' 89-а започнах в Disney, тепърва откривахме куп непознати неща \", допълва Христов. Докато с колегите му прохождат в създаването на анимационни филми, започват да установяват нови принципи на работа, които в момента Антони се опитва да предаде на курсистите си. Сега, след като той застава пред бялата дъска, учениците го питат откъде да се учат, има ли книги, които да следват.     \"Ако има такава книга, то аз не съм я чел\", шегува се Христов и уточнява, че редица от практиките, които разработва през годините, е открил сам или съвместно с колегите си, а не от нечии чужди научни трудове. Пионерството в област като анимацията му отваря много врати и той бързо намира своето място в индустрията - в Pixar, където започва работа направо на позицията художествен директор. Задачата е отговорна, защото Антони отговаря за \"лицето\" на едно анимационно студио, а именно за визуалната част на филмите. Той следи за всичко, на което впоследствие цялото семейство ще се наслаждава пред екрана - увлекателния сюжет, красивите пейзажи, симпатичните герои на студиото, някои от които са ни любими и днес. Христов проследява създаването на един анимационен филм на всеки етап, за да може историята да бъде разказана на зрителя по възможно най-добрия начин. Въпреки че заема изключително важна позиция, Антони е откровен, че анимацията никога не е била амбиция номер едно. \"Просто се натъкнах на анимацията\", казва той и уточнява, че човек не трябва да се затваря в себе си и да си казва, че има една-единствена цел, защото така ще пропусне редица интересни възможности. Докато си говорим за света на анимацията и нейните приказни герои, няма как да не го попитам дали понякога в името на успеха в бранш като този не му се е налагало да влезе в „ролята на злодея\". Антони обаче е убеден, че създаването на анимации е отборен спорт и подобна стратегия не работи в ничия полза. Точно както анимационният герои, впуснал се в приключение, има куп приятели зад гърба си, така и човек на пост като неговия трябва да има цял отбор на своя страна, за да му се получи. А и така идеите идват далеч по-лесно... В работа за Pixar изминават 18 години. \"Времето тече много бързо, година след година. Така един ден осъзнаваш, че остаряваш по коридорите на една и съща сграда\", обяснява Антони за престоя си в Америка. Заедно с това идва и друга мисъл - че не иска животът му да продължава по този начин и че има спешна нужда от промяна. Христов пътува често до България и започва да вярва, че в някои отношения нашите 111 хил. кв. километра могат да изглеждат далеч по-просторни от мащабите на САЩ. \"Тук е много по-голям купон\", откровено казва Антони. В същото време забелязва как в Щатите хората все повече се страхуват да не кажат нещо неправилно, да не обидят някого, и преценява, че в България сме много по-свободни в това отношение. Атмосферата отвъд Океана му се струва все по-напрегната - нещо, с което той не може да се примири и да направи компромис. \"Няма смисъл да живея живота си някъде, където ми е неприятно\", обобщава Христов. \"Там просто си част от една машина, а тук се отвори шансът да направя нещо значимо\", обяснява той. Години наред обмисля дали да не се върне в София и постепенно идеята какво иска да постигне тук изкристализира, а ARC Academy се оказва именно онова \"значимо нещо\", което накланя везните в полза на Българя. Антони признава, че при последните си пътувания по посока от София към САЩ се е чувствал немотивиран, но така хрумването за собствено училище за гейминг специалисти се оформя все по-ясно. Решаваща става и една покана да говори на събитието Sofia Game Jam - пореден случай, който той определя като щастлива случайност в живота си. На форума в столицата му става ясно, че има нужда именно от училище, което подготвя кадри за големите гейминг компании. И на учениците, и на гейминг индустрията в страната им е необходима академия, която да преподава практически знания и умения, а не само суха теория. \"Ние с Милин (съоснователят на ARC Academy) изглежда се появихме в точния момент\", допълва той. Сътрудничеството на Антони и Милин с някои от най-добрите професионалисти в страната в момента е ключът към евентуалния им успех. Дори последното посещение на Game Industry Conference в Полша окончателно убеждава Христов, че е на прав път. На конференцията присъстват около 70 хил. души и всичко е в мащаби, каквито Антони не е виждал до момента. \"Това ми показа с какво сме се захванали\", казва той. А защо академията е точно в България, при положение, че на запад възможностите са много? \"Всеки ме пита защо в България, а аз отговарям - защото съм българин\", смее се Христов. \"Като им казах за ARC Academy на конференцията в Полша, и ти да видиш завист\", допълва въодушевено той. Свикнал е да не обръща особено внимание на скептицизма, присъщ на някои българи, и е на мнение, че с нужната доза мотивация в България нещата се получават. Когато решава да се върне за постоянно в София, негов приятел, който го взима от летището, го убеждава, че след има-няма няколко месеца ще го откара обратно до Терминал 2. Както си личи, въпросният приятел е бил в грешка. \"Вече една година съм тук и ми е супер кеф! Събуждам се и съм щастлив, че съм тук\", казва Антони.     За ентусиазма по новото му начинание свидетелства начинът, по който говори - думите му са изцяло съсредоточени в академията, без много-много да споменава миналото. В момента е фокусиран върху преподавателската си дейност и с гордост посочва, че никой не е предполагал, че той и Милин Джалалиев успяват да основат ARC Academy само за 6-7 месеца. Не без чувство за хумор Антони казва, че дори сам е сглобявал бюрата и стативите в учебните стаи. Фокусирал се е изцяло върху академията, но издава и че действа по идея за игрален късометражен филм съвместно със сценаристите на \"Под прикритие\". След тази лека подсказка отново се връща към разговора за обучението на таланти и споделя, че през януари ще има презентация с нова идея за академията, която обаче засега не разкрива. За едно е категоричен: \"Не искаме да обучаваме емигранти\". Колкото до анимацията - за Христов тя е затворена страница. Той обобщава начинанията, с които се захваща, кратко и точно - \"Когато нещо си заслужава, аз го правя\".  ", "date": "2019.11.03", "title": "Антони Христов - човекът, който не желае да обучава емигранти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401584-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%81%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Руското министерство на транспорта съобщи, че е поканило България да обмисли възможността за въвеждане на руската система за събиране на пътни такси от тежкотоварни автомобили, известна като \"Платон\".  Това е станало по време на заседанието на Руско-българската междуправителствена комисия за икономическо, научно и техническо сътрудничество, провела се в Москва, предаде ТАСС.  Руската страна е запознала българските си колеги с опита на разполагане на система за сателитна навигация, чрез която се събират такси за ползването на магистралите от тежкотоварни превозни средства.  \"Платон\" е държавната система за начисляване на такси на база изминато разстояние от камиони с тегло над 12 тона по руските пътища.  Въведена е на 15 ноември 2015 г. и оттогава досега в пътния фонд са събрани повече от 82 милиарда рубли (над 2,2 млрд. лева).  С тези средства вече са ремонтирани над 2700 км пътища и над 30 моста, е посочено в съобщението на руското транспортно ведомство. Руската система \"Платон\" е подобна на внедряваната в момента у нас система за събиране на тол такси за тежкотоварните автомобили, която трябваше да започне работа на 16 август, но стартът й беше отложен за 1 март 2020 г. Българската система е разработена от австрийската компания \"Капш\" и е с GPS-позициониране. Българските власти я представят като най-модерната в света, но все още не са ясни обхватът на платените пътища и размерът на таксата за ползването им. Към момента няма официален коментар на руското предложение от българските власти.  По време на заседанието на междуправителствената комисия Русия - България е било постигнато споразумение да продължи работата по възобновяването на фериботната линия Новоросийск - Бургас. Преди време премиерът Бойко Борисов обяви необходимостта от възстановяването на фериботните връзки с Русия.", "date": "2019.11.03", "title": "Русия предлага тол системата си на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401585-%D0%B2%D0%B8%D0%B6%D1%82%D0%B5-%D0%B8%D0%B7%D0%B1%D0%BE%D1%80%D0%BD%D0%B8%D1%82%D0%B5-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%86%D0%B8%D0%B8-%D1%81%D1%8A%D0%B2%D1%81%D0%B5%D0%BC-%D0%BD%D0%B0-%D0%B5%D0%B4%D1%80%D0%BE", "text": "За размисъл преди балотажа:   ВИЖТЕ ИЗБОРНИТЕ ФАЛШИФИКАЦИИ   СЪВСЕМ НА ЕДРО.   Давам тези два линка:     И два скрийншота:      (както и други) с официално обявените резултати от изборите в София от една и съща общинска избирателна комисия с едни и същи членове.  Тези протоколи са потвърдени, одобрени, обявени за меродавни и публикувани и от висшия избирателен орган в страната – ЦИК (Централна избирателна комисия) Според тези протоколи в едни и същи избори (местните) на едно и също място (столицата) броят на ГЛАСОПОДАВАТЕЛИТЕ се различава. Т.е. има един брой хора, които могат да избират кмет и друг, различен брой хора, които могат да избират общински съветници. Освен това и вписаните допълнително в деня на изборите бройки на избиратели се различават за избора на кмет и избора на Общински съвет. Това е абсурдно и невъзможно. И противозаконно, понеже няма как един гласоподавател да е лишен от право на гласуване само за даден вид избори (например общ. съветници), а за други (например кмет) да му е разрешено. Няма как например с издаденото му удостоверение да гласува на др. място за  МЕСТНИТЕ ИЗБОРИ  да бъде записан в списъка в секцията само за избора на кмет, но не и за този за общински съветници или обратното. Мога да дам хиляди такива линкове и скрийншотове за страната с разликите в броя на гласоподавателите, вкл. за големите й градове. Като илюстрация посочвам още четири скрийншота – за Варна и Пловдив. А другото вие сами може да видите на сайта на ЦИК. А защо се получават тези разлики?  Вижте предишния ми пост за изборите в столицата и как се преформатират резултатите от тях, вижте постовете ми за всички избори в последните двадесетина години и фалшификациите на резултатите, извършени на най-високото равнище! Такива противоестествени разминавания са получават, когато се напасват предварително определени за победители кандидати и съответно изборни резултати, но липсва достатъчно аналитичност, прецизност и професионализъм къде, какво, колко и как да се “бръкне”, как да се синхронизира едната фалшификация с друга, те с третата с по-обобщените данни и т.н. Все пак някакво подобрение на уменията за фалшифициране се забелязва спрямо предишните парламентарни и президентски избори. Например този път поне са уеднаквили броя на секциите, в които е гласувано в дадена община за кмет и броя на тези с гласуване за общински съветници. Така че сега да няма разминавания, както посочих фаловете за предишни избори. според протоколи на ОИК и ЦИК излезе, че има различен брой секции в маса общини – например за избора на кмет и друг брой – за избора на съветници, т.е. част от хората сякаш са гласували на две различни места. Или че са гласували в една секции за президент и вицепрезидент, а в друга – за референдума, който се проведе с тези избори. Не е за хвалба, че се учат от моите разкрития. За още по-голяма тревога е ! ЗАДЪЛЖИТЕЛНА БЕЛЕЖКА:   В ЦИК и общинските изб. комисии за големите градове членове са най-доверени лица на партиите. Сигнали и оплаквания няма, така че фалшификациите са решени и направени единодушно. По заръка на партиите. Т.е. тези, които уж избираме, са предварително определени. (например в София са продукт на един и същи олигархичен кръг, макар и с различни партийни носители).      ", "date": "2019.11.03", "title": "Вижте изборните фалшификации съвсем на едро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401586-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BA%D0%BC%D0%B5%D1%82%D0%BE%D0%B2%D0%B5-%D0%BD%D0%B0-%D0%B1%D0%B0%D0%BB%D0%BE%D1%82%D0%B0%D0%B6-%D0%B5%D1%82%D0%BE-%D0%BA%D0%BE%D0%B8-%D0%BC%D0%B5%D1%80%D1%8F%D1%82-%D1%81%D0%B8%D0%BB%D0%B8", "text": "България избира местна власт. Днес се провежда втори тур от местните избори за кмет, кмет на община или район и общински съвет.         - В 196  общини ще се произвежда втори тур в поне едно населено място;    - В 105  общини ще се произвежда втори тур за кмет на община;    - В 18  града, които са областни центрове ще се произвежда втори тур за кмет на община; - В 441 кметства ще се произвежда втори тур за кмет на кметство;    - В 31  района ще се произвежда втори тур за кмет на район.    Гласуването започва в  7.00 часа и приключва в 20.00 часа . Изборният ден може да бъде удължен с един час по преценка на Централната избирателна комисия, ако пред изборните помещения има желаещи да гласуват. Удължаването може да бъде най-много с час - до 21.00 часа. Право на глас имат хората с българско гражданство, навършили 18 години, които имат регистрация по постоянен и настоящ адрес на територията на страната към 26 април, не са под запрещение и не изтърпяват наказание \"лишаване от свобода\".  Гласуването ще е само и единствено с хартиени бюлетини.     Освен двамата претенденти за кмет гласоподавателите могат да изберат и опцията  \"Не подкрепям никого\" , но това не влияе на резултата. За избран ще се счита кандидатът, събрал по-голямата част от гласовете. В повечето райони в София, Пловдив и Варна ще има два избора - за кмет на община и за районен кмет. За втория тур полицаите ще охраняват 7012 секции. С 19 са по-малко подвижните избирателни секции от общо 162. Охраната ще бъде с около 9000 полицаи.  Кандидатите за балотажите в областните градове    Благоевград     Атанас Камбитов, ГЕРБ - 25.65%    Румен Томов, подкрепен от БСП - 20.50%    Варна    Иван Портних, ГЕРБ - 49.31%    Костадин Костадинов, \"Възраждане\" - 14.30%    Видин     Огнян Ценков, ГЕРБ - 32.12%    Цветан Ценков, местна коалиция СДС - 30.41%    Добрич    Йордан Йорданов, Местна коалиция ДБГ- 41.22%    Надежда Димитрова Петкова, ГЕРБ - 29.46%    Ловеч     Корнелия Маринова, ГЕРБ - 28.82%    Радина Банкова, БСП - 26.30    Пазарджик    Тодор Попов, Местна коалиция НОВОТО ВРЕМЕ - 44.72%    Благо Солов, БСП - 18.90%    Перник  Вяра Церовска, ГЕРБ - 40.98%    Станислав Владимиров, БСП - 40%    Плевен    Георг Леонидов Спартански, независим - 36.90%    Мирослав Петров, ГЕРБ - 30.29%    Пловдив     Здравко Димитров, ГЕРБ - 36.15%    Славчо Атанасов, НФСБ/ВМРО - 16.15%    Разград     Денчо Бояджиев, БСП - 25.38%    Валентин Василев, ГЕРБ - 24.36%    Русе     Пенчо Милков, БСП - 35.16%    Диана Иванова, ГЕРБ - 25.13%    Силистра     Юлиян Найденов, ГЕРБ - 48.51%    Момчил Неков, БСП - 29.02%  Сливен     Стефан Радев, ГЕРБ - 48.47%    Кольо Милев, БСП - 24.33%  Смолян     Николай Мелемов, ГЕРБ - 39.84%    Стефан Сабрутев, БСП - 21.46%    София     Йорданка Фандъкова - 36.37%    Мая Манолова-Найденова - 27.79%    Търговище    Дарин Димитров, ГЕРБ - 48.43%    Хамди Илиязов, ДПС - 37.36%    Шумен    Любомир Христов, ГЕРБ - 32.35%    Венцислав Венков, БСП - 22.02%    Ямбол    Валентин Ревански, Пряка демокрация - 40.18%    Катя Георгиева, БСП - 21.54%", "date": "2019.11.03", "title": "България избира кметове на балотаж! Ето кои мерят сили"}
{"url": "http://www.classa.bg/%D1%81%D0%B2%D1%8F%D1%82/item/401572-%D1%80%D1%83%D1%81%D0%B8%D1%8F-%D0%BE%D1%82%D0%BF%D0%B8%D1%81%D0%B2%D0%B0-%D0%BD%D0%B0%D0%B4-20-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D1%8A%D0%BB%D0%B3", "text": "За разлика от своите западни „партньори“, които принуждават своите клиенти да продължават да капитулират чрез обременителен дълг, Русия освободи африканското население от задължението си за над 20 милиарда долара и обеща допълнително да удвои икономическото си сътрудничество с континента в обозримо бъдеще.        Путин пред ТАСС в навечерието на срещата на върха Русия и Африка. По време на обсъждането на форума Русия-Африка в Сочи, той призова търговията между Русия и африканските страни да бъде удвоена през следващите четири до пет години. Първата по рода си среща между Русия и Африка доведе повече от 50 африкански лидери в Сочи преди повече от седмица, чудесен знак за продължаващото изместване на геополитическото влияние и икономическата мощ от Запад на Изток. Русия активно предлага икономическо сътрудничество и трансфер на технологии в Югоизточна Азия и Африка без прикрепените обичайни контури и при по-приемливи условия.", "date": "2019.11.03", "title": "Русия отписва над 20 милиарда долара африкански дълг"}
{"url": "http://www.classa.bg/%D1%81%D0%B2%D1%8F%D1%82/item/401573-%D0%B8-%D0%BA%D0%B8%D1%82%D0%B0%D0%B9-%D0%B2%D0%B5%D1%87%D0%B5-%D0%B8%D0%BC%D0%B0-%D1%81%D0%B2%D0%BE%D1%8F%D1%82%D0%B0-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3", "text": "За Грета Тунберг и движението \"Петъци за бъдещето\" тя научава от интернет. И е разочарована, че никой в Китай не се включва в него. Хъуей О е първата китайска ученичка, решила да издигне глас  в защита на климата.       Тя е първата ученичка, която излиза на климатичната барикада в Китай: 16-годишната Хъуей О от южния град Гуилин иска да обърне внимание на темата за климатичните промени по оригинален начин: като засажда дръвчета. \"В Китай е необходим голям кураж, за да участваш в протести. Но засаждането на дръвчета е нещо, в което всеки може да се включи\", казва младата екоактивистка за ДВ. Китай е най-големият в света производител на парникови газове. В страната редовно избухват скандали заради замърсяването на земя, реки и езера. А китайските градове са печално известни с лошия си въздух. И докато по света милиони млади хора демонстрират в защита на природата, в Китай е подозрително тихо и спокойно. Хъуей научила за движението \"Петъци за бъдещето\" и неговата основателка Грета Тунберг от интернет. Още когато била на 15-години, тя започнала да си задава тревожни въпроси за климата. В градската библиотеки попаднала на брой на американското списание \"Нейшънъл джиографик\" и на една статия за последиците от замърсяването на моретата и океаните с пластмасови отпадъци. \"Тогава много се уплаших\", спомня си момичето. И добавя, че оттогава насам чете всичко, което може да открие по темата за опазването на климата. \"За да спасим климата\" \"Много се разочаровах, че никой в Китай не се включва в движението \"Петъци за бъдещето\", споделя Хъуей. Ето защо тя решила да стане първата ученичка в страната, която издига глас в защита на климата. Два месеца по-късно постнала в Туитър своя снимка пред сградата на местната управа на Гуилин със саморъчно направен плакат с послание към нейните съученици: \"Нуждаем се от вас\". Цели 7 дни тя останала пред градската управа, преди полицията да я прибере. Протестите срещу замърсяването не са чак толкова рядко явление в Китай. През юли 2019 година хиляди жители на централния град Ухан се включиха в демонстрации срещу плановете за изграждане на инсталация за изгаряне на боклука. Тогава се стигна и до сблъсъци с полицията, а по-късно градските власти обявиха, че се отказват от плановете си. Година по-рано и в източния китайски град Лонгтоу протести спряха изграждането на петролна рафинерия. Подобни протести имаше също в югозападния град Кунмин, както и в едно от предградията на Шанхай. Но тези протести винаги са били свързани с конкретен проект, отхвърлян от местните жители заради опасения, че е вреден за здравето на хората. А в условията на репресивния управленски апарат призивите за смяна на политическия курс са деликатна тема в Китай. В полицейското управление обяснили на Хъуей, че нейният протест е незаконен. Предупредили родителите ѝ, че ако тя продължи да протестира, ще има сериозни последици. Оттогава Хъуей вече не излиза пред сградата на местната управа. \"Не съм достатъчно смела\", казва тя по този повод за себе си. Но съвсем не смята да се отказва. Вкъщи по този въпрос често се стига до разправии. Родителите на момичето споделят нейната тревога за климата, дори вече се изхранват вегански и избягват използването на найлонови торбички и пътуването със самолет. Но не са съгласни Хъуей да не ходи на училище. В Китай успехът и оценките от изпитите са изключително важни за по-нататъшните стъпки в живота. Момичето обаче отговаря на критиките така: \"Тази криза представлява най-голямата заплаха за човечеството. Всеки един от нас трябва да прави всичко възможно, за да спасим климата\". Дръвчета за бъдещето Със свой приятел Хъуей подготвя засаждането на 6 дръвчета на парцел земя, собственост на неин роднина. Около Гуилин, известен със своите стръмни карстови планини, почти няма незастроени площи вече. Местният земеделски стопанин Танг Сяоди обаче е решен да подкрепи двамата млади екоактивисти: \"Свидетели сме на драстична промяна на годишните сезони. Ако преди първите студове настъпваха през септември, сега е топло чак до края на октомври и дори през ноември\", казва възрастният човек. Двеста дръвчета е засадила Хъуей през последните няколко седмици. И докато в интернет-пространството в Китай, където често се чуват антизападни гласове, гледат с насмешка на протестните акции на движението \"Петъци за бъдещето\", проявите на Хъуей срещат одобрение. \"Докато китайските ученици засаждат дръвчета, в чужбина само си говорят\", написа по този повод един китайски потребител в интернет.", "date": "2019.11.03", "title": "И Китай вече има своята Грета Тунберг"}
{"url": "http://www.classa.bg/%D1%81%D0%B2%D1%8F%D1%82/item/401574-%D1%82%D0%B8-%D0%BD%D0%B5-%D0%B8%D1%81%D0%BA%D0%B0%D1%88-%D0%BB%D0%B8-%D0%B4%D0%B0-%D1%81%D0%B5-%D0%BC%D0%B0%D1%85%D0%BD%D0%B5%D1%88-%D0%BE%D1%82-%D0%B3%D0%B4%D1%80", "text": "Как двама души намират път един към друг - и преодоляват Желязната завеса. Разказваме ви вълнуващата история на едно приятелство и на едно невероятно бягство от ГДР - история, започнала не съвсем случайно в България.       При падането на Берлинската стена единият е пътувал из Индия в пълно неведение за случващото се, а другият е седял смаян пред телевизора в апартамента си в Мюнхен. „Краят на ГДР е най-славното събитие в германската история - това беше най-прекрасното преживяване в моя живот“, спомня си Екехард Валтер събитията от 9 ноември 1989 г. „Без тази стена ГДР изобщо нямаше да просъществува“. Източногерманецът от Кведлинбург успява да преодолее Стената по-рано. През 1978 г. той успява да преплува 25 километра по Дунав - от Мохач в Унгария до Батина в бивша Югославия. \"Това можеше да е последният ден от живота ми. Но мечтата ми се сбъдна, и днес не бих се поколебал да го направя”, казва той. До него стои приятелят му Екхард Селбах от Кьолн, който му помогнал да избяга. Двамата днес вече 60-годишни мъже се удивляват на смелостта, която са имали тогава. „Бяхме около 20-годишни, чувствахме се безсмъртни“, спомнят си те. Забраненото тогава приятелство между „гражданин на ГДР“ и западногерманец започва през 1977 г. на един къмпинг в курортния комплекс \"Златни пясъци\" в България. Тогава Екехард Валтер и Екхард Селбах и пет пари не давали за пропастта, която дели ФРГ и ГДР, пиели си българска бира и слушали заедно Пинк Флойд, Сантана и Франк Запа. В някакъв момент западногерманецът попитал: \"Ти не искаш ли да се махнеш?\" Този въпрос Валтер дори и не смеел да си зададе, но той трайно се запечатал в съзнанието му. Малко след това източногерманецът осъзнал, че иска да се махне, а западногерманският му приятел решил да му помогне, като започнал да търси възможни пътища за бягство. “Трябва да преплуваш по Дунава” В багажник от Източен до Западен Берлин щяло да е твърде опасно! С фалшив западногермански паспорт от България до Турция също нямало да е възможно. На Селбах му хрумнало друго решение - Валтер трябвало да преплува Дунава. На Разпети петък 1978 г. Екхард Селбах тръгнал в пет сутринта от Кьолн, а 22 часа по-късно вече бил на гарата в Печ, Унгария, където трябвало да чака приятеля си. Валтер пристигнал в 1 часа сутринта.     На Велика събота в 20:00 часа вечерта Валтер се гмурнал в ледените води на Дунава в Мохач, облечен в неопренов костюм, с плавници и шнорхел. „Ако някой ме беше попитал тогава какво правя там, мисля, че веднага щях да прекратя това начинание. Уплаших се за моя приятел, който помагайки ми, се изложи на голяма опасност, бягството от ГДР беше строго наказуемо престъпление”, спомня си Валтер. Докато той плувал по Дунава, Селбах се отправил с колата си към Югославия. Преди това успял да се сдобие с виза за Унгария, която му давала правото да пътува като западногермански гражданин в страните от Източния блок. За Селбах часовете в очакване на неговия приятел били мъчителни. Всеки път, когато чуел звук от моторна лодка или кучешки лай, си мислел: “Всичко свърши, сега ще го извадят”.  Бягството е успешно Плуването на Валтер не минало без проблеми. Шнорхелът му се напълнил с вода и затова му се наложило да го извади, като същевременно се нагълтал със солидно количество тиня. Трябвало да внимава за всяко движение и да се крие в сенките, докато се придвижва на дневна светлина. Когато отново се стъмнило, Валтер разбрал, че се намира на югославска територия. \"Изведнъж се успокоих, изплувах на брега и седнах да си почина за кратко. Бях успял!” Валтер се озовал на десетина километра до моста в Батина, където го чакал неговия приятел. С последни сили успял да преодолее последните метри и да излезе от водата. Неговият приятел му помогнал да се измъкне и през нощта двамата се отправили по шосе Е 662 в посока Осиек, за да излязат от граничната зона. Около 15 ч. на Великден достигнали границата с Австрия. Имали невероятен късмет. Пуснали ги без проверка. Така не им се наложило да използват взетия назаем западногермански паспорт. Преди това Селбах унищожил паспорта от ГДР, за да изключи съмнение за помощ при бягство.От другата страна на границата двамата мъже вече можели да дадат воля на радостта си. След това могли вече спокойно да се придвижат до Мюнхен. Бягството на Валтер било успешно. \"Аз съм просто германец\" 30 години след падането на Берлинската стена и повече от 40 години след грандиозното бягство, Екехард Валтер е \"приключил с ГДР\". \"Не се чувствам нито източногерманец, нито западногерманец, аз съм просто германец\", казва той и допълва, че не разбира носталгията по онова време: \"Радвам се, че трабантът вече не съществува. Той беше смрадлив и грозен на всичкото отгоре.\" До падането на Берлинската стена двамата мъже пазят историята за бягството в тайна, защото не искат неизвестния маршрут за бягство да бъде блокиран. “Така ние дадохме нашия много, много личен принос за обединението на Германия”, казват двамата мъже.", "date": "2019.11.03", "title": "\"Ти не искаш ли да се махнеш от ГДР?\""}
{"url": "http://www.classa.bg/%D1%81%D0%B2%D1%8F%D1%82/item/401575-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0,-%D0%BA%D0%BE%D1%8F%D1%82%D0%BE-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%B8-%D1%80%D0%B0%D0%B7%D0%B1%D0%B8%D1%80%D0%B0-%D0%BE%D1%82-%D0%B1%D0%B8%D1%80%D0%B0%D1%82%D0%B0", "text": "Без Сабине Вайерман светът на бирата щеше да изглежда друг. Със специалните малцове, които произвежда, компанията й е лидер на световния пазар в този сегмент. А историята на успеха й започва от една тексаска бира.       Ако не беше Сабине Вайерман, светът на бирата днес щеше да изглежда другояче. 61-годишната дама осигурява малц за целия свят. В компанията ѝ за производство на малц работят 200 служители. По поточната лента обработеното малцово зърно достига до автоматизирания логистичен център, от който се изпращат по над 700 чувала на час. „Правим доставки в 135 страни. Нашите специални малцове се съдържат в 60 000 бири по целия свят. Ние сме лидери на световния пазар в този сегмент.\" разказва Вайерман. През 1985 г., когато Сабине Вайерман поема ръководството на семейния бизнес след смъртта на баща си, нищо не предвещава, че компанията ще има такъв успех. Тогава на мода е пилзенското пиво (вид светла бира). “Не бих казала, че бяхме пред фалит, но тогава всички пиеха само светла бира, а тя се произвеждаше само от един вид малц“, спомня си Вейерман.     Сабине Вайерман ни разказва историята на една от най-успешните фабрики за производство на малц в Германия. Фабриката е разположена недалеч от железопътната гара в Бамберг. От там неизменно се носи аромат на печен малц, който леко напомня мирис на стафиди. Вътре в самата нискоетажна сграда всичко е декорирано в жълто и кафяво - цветовете на фирмата. По рафтовете са разположени малцови мостри, малцови сладки и много бирени бутилки. Една тексаска бира - в дъното на успеха Вайерман разказва, че успехът на компанията водел началото си от едно пътуване в САЩ преди 25 години. Тогава тя посетила заедно с мъжа си пивоварна във Фредериксбург, Тексас и за първи път опитала тъмна бира: “Вкусът беше невероятен, имаше толкова много аромат в тази бира!”, спомня си Вайерман. Тогава на двамата им хрумва идеята да започнат да произвеждат малц, от който може да се прави тъмна бира. Това се оказва истински шок за пивоварите в Бамберг. Двамата се сблъскват с жестока конкуренция сред производителите на занаятчийска бира (крафт бира) в Германия. Ето защо семейството отново заминава за САЩ, за да представи своите мостри на тамошните пивовари. Вайерман все още възторжено си спомня за ентусиазма, с който американските пивовари реагирали на тъмния малц от Бамберг. Междувременно в Германия интересът към други видове бира е нараснал и доста е променил пивоварния \"пейзаж\". Търсенето на специализирани малцове от Бамберг расте. \"Всеки път, когато една бира стане червеникава, кехлибарена, шоколадово-кафява или има вкус на еспресо, в нея със сигурност се съдържа наш малц\", гордо заявява Вайерман и отива до рафтовете, откъдето сваля бутилка с дълго гърло. „Ето тук имаме много специална бира: това е имперски стаут, варен с мед и отлежал в дъбова бъчва. Цената е 28 евро. Предчувствате удоволствието още преди да сте отворили бутилката”, обяснява Вайерман и допълва: „Това със сигурност не е напитка, която да изгълтате наведнъж. Трябва да ѝ се насладите, както се прави с хубаво вино”. Между другото, самата тя е любител на специален сорт кокосов портър (вид тъмен ейл) от Хавай. \"Усещат се нотки на еспресо и много фин кокосов вкус при преглъщане.\"", "date": "2019.11.03", "title": "Една жена, която наистина си разбира от бирата"}
{"url": "http://www.classa.bg/%D1%81%D0%B2%D1%8F%D1%82/item/401576-%D0%BC%D0%B8%D1%85%D0%B0%D0%B8%D0%BB-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%BD%D0%B5-%D0%B8%D0%B7%D0%B4%D0%B8%D0%B3%D0%B0%D0%B9%D1%82%D0%B5-%D1%81%D1%82%D0%B5%D0%BD%D0%B8-%D0%BA%D0%B0%D1%82%D0%BE-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B7%D0%B0%D0%BF%D0%B0%D0%B4%D0%B0", "text": "Михаил Горбачов, последният съветски лидер, предупреди да не се издигат никакви нови физически или невидими стени между Русия и Запада – 30 години след падането на Берлинската стена. В навечерието на годишнината от събарянето й на 9 ноември 1989 г. Горбачов обвини Вашингтон – някогашния враг на Москва от времето на Студената война – че е разрушил архитектурата на системата за контрол на ядрените въоръжения, правеща света сигурно място. Коментарът е направен писмено за Ройтерс. Като генерален секретар на Комунистическата партия на Съветския съюз, а по-късно и като президент на СССР, Горбачов, който сега е на 88 години, изигра главна роля в събитията, довели до премахването на Берлинската стена и края на Студената война. Той обяви изтеглянето на съветските войски от страните в Централна и Източна Европа, които десетилетия наред се намираха под господството на Москва, и даде ясно да се разбере, че няма да се меси във вътрешните работи на вече несъществуващата Германска демократична република. Горбачов освен това направи така, че разквартируваните в ГДР съветски войски да си останат по казармите, а впоследствие даде съгласието си Германия да се обедини. Вечерта на 9 ноември 1989 г. източногерманската гранична полиция отвори граничните пунктове на Берлинската стена (издигната през 1961 г.) и жителите на Източен Берлин се стекоха масово в западната част на града. Три десетилетия по-късно, страдащ периодично от здравословни проблеми, Горбачов заяви, че е обезпокоен от плачевното състояние на отношенията между Изтока и Запада и в частност от липсата на диалог между Вашингтон и Москва за ядрените оръжия. Той спомена решението на САЩ да излязат от историческото споразумение от 1987 г. за контрол на ядрените ракети, Договора за ликвидиране на ракетите със среден и по-малък обсег, договорен от Горбачов с тогавашния американски президент Роналд Рейгън. Решението от август на президента на САЩ Доналд Тръмп да се оттегли от споразумението „не е дело на голям ум“, каза Горбачов. Но въпреки критиките си към американската външна политика Горбачов предупреди да не се създават нито реални, нито невидими стени, подобни на Берлинската през Студената война, които да официализират различията между Изтока и Запада. „Всяка стена е опит да се скриеш от реалния проблем, вместо да го решиш, затова аз съм против стените. А що се отнася до Европа, аз съм против всякакви разделителни линии и всякакви „железни завеси“, каза той за Ройтерс. „Колкото и опасна да е сегашната ситуация, не смятам, че тя е повторение на Студената война. Между Русия и Запада няма идеологическа борба. В същото време обаче има икономически връзки, свобода на движение, общуване и културно сближаване. Затова съм уверен, че нова Студена война може да бъде избегната“, заяви той.     Горбачов, който беше начело на Съветския съюз от 1985 до 1991 г., преди пътуваше много и прекарваше част от свободното си време в имението си в Германия. Той обаче каза, че все още живее в Русия, че никога не я е напускал завинаги и че все още го е грижа за това какво мислят руснаците за него, въпреки че на Запад той е много по-популярен, отколкото у дома. В Русия все още някои го обвиняват, че под негово ръководство се е стигнало до разпадането на Съветския съюз, което бе последвано от жестока икономическа криза. Някои в Кремъл все още се вслушват в него поради огромния му опит в отношенията с Вашингтон и неговата роля за прекратяването на Студената война. Той обаче рядко се появява публично. При една от редките му публични появи, през ноември миналата година в московско кино, в което Горбачов изгледа документален филм за своя собствен живот, трябваше да му се помага при ходенето. Спомняйки си за падането на Берлинската стена и обединението на Германия, Горбачов каза, че скоростта, с която са се случвали събитията, е изненадала него и другите световни лидери. „Самата история се придвижи напред с невероятна скорост. По площадите на градовете в ГДР се събираха множества и изразяваха мнението си. Стана ясно, че нещата вървят към обединение много по-бързо, отколкото някой е очаквал“, заяви той. Горбачов каза, че заслугата за това обединението на Германия да мине без кръвопролития отчасти е и негова. „По онова време в ГДР имаше 380 000 наши (съветски) войници. Наредено им беше да си стоят по казармите. Невероятно сложен процес се осъществи без никакви кръвопролития. Смятам, че и аз имам заслуга за това“, заяви той.  ", "date": "2019.11.03", "title": "Михаил Горбачов: Не издигайте стени като Берлинската между Русия и Запада"}
{"url": "http://www.classa.bg/%D1%81%D0%B2%D1%8F%D1%82/item/401577-%D0%B5%D0%B4%D0%B8%D0%BD-%D0%B7%D0%B0%D0%BF%D0%B0%D0%B4%D0%BD%D0%BE%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%B2-%D0%BB%D1%8E%D0%B1%D0%BE%D0%B2%D0%BD%D0%B8%D1%8F-%D0%BA%D0%B0%D0%BF%D0%B0%D0%BD-%D0%BD%D0%B0-%D1%89%D0%B0%D0%B7%D0%B8", "text": "Когато през 80-те години Ханс Шулце го вкарали в затвора в комунистическа Източна Германия, той изобщо не допускал, че някога ще се върне там, след като излезе. Но сега той редовно отключва вратата на своята килия, за да покаже на туристите какъв е бил животът в затвор на тайната полиция Щази. Западногерманецът Шулце, който бил представител на своята химическа компания на Изток, пътува през 1986 т. за панаира в Лайпциг, когато спира в автосервиз и случайно се запознава с една жена. Шулце, е запленен от добре облечената жена и те започват връзка. Измерението „Изток-Запад“ на отношенията им е било вълнуващо, но и до ден днешен той не е сигурен дали тя наистина го е обичала, или просто го е използвала. „Не знаех, че тя е нещатен информатор на Щази“, казва 66-годишният Шулце, който сега е екскурзовод в затвора „Хоеншонхаузен“ в Източен Берлин, където е лежал преди три десетилетия. „Едва по-късно, когато бяха повдигнати обвинения в шпионаж, всичко започна да изглежда по друг начин“, добавя той. Тези истории на съблазняване, двуличие и предателство, характерни за шпионажа в епохата на Студената война, сега отново са във фокуса на вниманието в навечерието на 30-годишнината от падането на Берлинската стена на 9 ноември, довело до обединението на Германия. Известно време, след като вече имал връзка с жената, Шулце разбрал, че нейният съпруг – с когото били разделени – работи в Щази. Цялата картина обаче се изяснила едва когато 2009 г. медии съобщили за досиета й в Щази. Под ръководството на директора си по въпросите на разузнаването Маркус Волф Щази се усъвършенства в използването на т.нар шпионите „Ромео“ – агенти, които с чар и хитрост хващали в примката си източници на ценна разузнавателна информация. Шулце не знае, че на неговата любима е възложено от Щази да завързва запознанства със самотни пътници и бизнесмени от Запада. Пред него тя твърди, че иска да избяга на Запад, но той още не е сигурен дали това е било нейно желание, или от Щази са искали тя да продължи да работи за тях на Запад. Три години преди падането на стената Шулце е арестуван на границата, когато иска да напусне ГДР. В колата му е намерено писмо от жената, в което тя пише за работата на съпруга си, както и пари, които тя искала Шулце да занесе на Запад. Той е обвинен в шпионаж, а на следващия ден любимата му също е арестувана, но той не е сигурен в какво е била обвинена. В крайна сметка източногерманските власти оттеглят обвиненията в шпионаж, нелегален трафик на хора и издаване на държавни тайни – които биха довели до продължителна присъда – и той е осъден на две и половина години затвор за валутни престъпления и помагачество за незаконно преминаване на границата. „Да ви кажа, това е тежък удар. Първо трябва да осъзнаеш какво е станало“, казва той за манипулацията с чувствата му. „Сега знам, че са го направили умишлено, точно в това ги обвинявам“. Шулце смята, че вероятно заради това, че е бил западногерманец, с него са се отнасяли по-добре в „Хоеншонхаузен“, където през 50-те години е било широко използвано физическото насилие, преди да се наложат психологическите методи на разпит. Той е прехвърлен в друг затвор, преди да бъде освободен през октомври 1987 г. Месец по-късно била освободена и неговата любовница, излежала присъдата си, работейки в кухнята на „Хоеншонхаузен“. В затвора те се видели, но Шулце казва, че връзката им приключила около времето на излизането им от затвора. След обединението тя започнала да продава коли и била управител на хотел на Запад. След обединението на Шулце първо му било трудно да се върне в затвора, но той иска да направи така, че хората – включително деца, родени много след рухването на Източна Германия – да знаят какво е ставало зад стените на този затвор. Сега той разказва своята история пред някои от над 455 хиляди човека, които посещават годишно „Хоеншонхаузен“. В него са лежали хиляди политически затворници, а сега той е превърнат в музей и мемориал. „Този период все още ме вълнува и затова сега правя обиколки тук, за да предам посланието“ казва Шулце.  ", "date": "2019.11.03", "title": "Един западногерманец в любовния капан на Щази"}
{"url": "http://www.classa.bg/%D1%81%D0%B2%D1%8F%D1%82/item/401578-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D0%B1%D0%BB%D0%B0%D0%B3%D0%B0%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%BC%D0%BE%D0%BD%D0%BE%D0%BF%D0%BE%D0%BB%D0%B8", "text": "Въпросът как да се разпределят плодовете на производството е централен за икономиката. Мнозина възприемат утилитарен (полезен за обществото) подход: нека частният сектор да произвежда каквото иска, а след това да се облагат с данъци богатите, за да се помогне на бедните. Утилитаристите не прекарват много време в безпокойство за това кой какво заслужава. Целта е просто да се увеличи максимално човешкото щастие. Марксистите са склонни да възприемат по-класова гледна точка, вярвайки, че плодовете на производството трябва да принадлежат на работниците, пише Ноа Смит за Bloomberg.  Хенри Джордж, американски икономист от 19 век, е смятал, че земята е източникът на човешкото неравенство. С нарастването на населението и икономиката, разсъждава той, земята става оскъдна, така че наемите нарастват. Собствениците на земя всъщност не произвеждат нищо, което е от полза за икономиката, но прибират голяма част от стойността, създадена от работниците и бизнеса, които използват земята. По този начин собствеността върху земята е огромен двигател за човешката бедност и концентрацията на незаслужено богатство. Голяма част от нарастващото неравенство в богатството, документирано от икономиста Тома Пикети, се дължи не на корпоративните печалби, а на нарастващата стойност на земята. Джордж е вярвал, че е работа на правителството да преразпределя тези незаслужени печалби от собствеността върху земята сред цялото общество. Предпочитаната от него политика за това е данъкът върху стойността на земята, който е като данък върху собствеността, като се освобождават от облагане полезни постройки или други подобрения, които са изградени върху земята. Век по-късно икономистите започват да осъзнават, че данъците върху стойността на земята са много ефикасен начин за финансиране на услуги на местната власт като образованието. Данъкът върху стойността на земята е проста, елегантна политика на хартия, но е трудна за осъществяване. Някои икономисти, обучени в традицията на джорджистите, се съсредоточават върху по-преките средства за преразпределяне на богатството, спечелено от земята. Например Улф Ладежински, който е служил като съветник на правителствата на Япония и Тайван в следвоенните години, разработва всеобхватни програми за аграрна реформа. Някои отдават на тези програми бурното икономическо развитие в Източна Азия, както и създаването на усещане за справедливост, което е намалило желанието за комунистически революции. В наши дни неоджорджистките идеи са насочени по-скоро към градската земя, а не към земеделската. Тъй като икономиката на знанието става все по-важна, високоплатени работници се насочват към градовете, което вдига наемите. Жилищните кооперации, общественото настаняване и програмите за подпомагане на хората с по-ниски доходи да купуват къщи са все начини за преразпределение на градската земя. Малко е вероятно обаче поземлената реформа и данъчното облагане сами по себе си да са достатъчни, за да накарат американците да почувстват, че живеят в справедливо общество. Тъй като собствениците на няколко доминиращи компании натрупват грандиозни печалби, си струва да попитаме дали тези компании имат някои предимства, които, като земята, им позволяват да реализират печалба непропорционална на стойността, която създават. Патентите и собствеността върху онлайн платформите може да са два такива актива. Съвременната история изглежда потвърждава оценките на Джордж. През 140-те години след неговия шедьовър „Напредък и бедност“ земята е изключително добра финансова инвестиция в редица развити страни.       Икономистите наричат ​​незаслужените печалби „наем“, правейки изрична аналогия с доходите, получени от собственик на земя. Един източник на наем е монополната власт: Когато една компания не трябва да се сблъсква с натиска на конкуренцията, тя може да повиши цените над оптималното им ниво, за да спечели допълнителни печалби. Индустриалната концентрация в САЩ нараства, тъй като няколко т. нар. суперзвезди поглъщат голям пазарен дял. С увеличаването на концентрацията печалбите заемат по-голям дял от икономическата продукция. Заздравяването на антитръстовата система е много добра идея, но няма да е достатъчна, за да спре увеличаването на монополните наеми. По-силните профсъюзи и други институции в подкрепа на трудещите се могат да допълнят правните средства. Но ерата на индустриите на знанието носи нови предизвикателства, за справяне с които по-старите политики са недобре оборудвани. В дигиталната епоха много повече компании имат силни мрежови ефекти, което означава, че колкото повече хората използват даден продукт, толкова по-ценен е той. Facebook е класическият пример: Хората влизат в сайта не защото има най-добрите функции, а защото всички техни приятели са вътре. Мрежовите ефекти малко приличат на земята, само че са в цифрова форма. Тъй като Facebook успешно окупира пространството на социалната мрежа - нещо като претенция към пуста земя - за по-късните конкуренти е трудно да растат. Това обаче не е невъзможно. По-скорошните платформи като Snap и Pinterest си отвоюваха собствени мрежи и в крайна сметка някой новодошъл може да детронира Facebook по начина, по който компанията на Марк Зукърбърг детронира MySpace. Но силата на мрежовите ефекти за пионерите води до концентрация на пазара и няколко доминиращи компании. Патентната система е друг източник за извличане на наеми: Правителството позволява на компаниите временен монопол с цел насърчаване на иновациите. Но тъй като новите технологии са склонни да надграждат по-старите, патентите могат да позволят на пионерите да блокират възможната конкуренция и да получават печалби за дълго време. Съвременните джорджисти трябва да помислят как да преразпределят цифровата земя. Ранните идеи включват регулиране на онлайн платформите, за да се позволи по-голяма конкуренция, реформиране на патентната система и прогресивен корпоративен данък, който се прилага, само когато компаниите имат много високи маржове. Бизнесът, предприемачите и изобретателите със сигурност влагат много усилия и поемат много рискове, за да създадат нови платформи и патентовани иновации. Но отплатата може да е непропорционална на създадената стойност. Намирането на нови начини за преразпределяне на наемите от дигиталната земя може да помогне за предотвратяване на вредните класови войни.  ", "date": "2019.11.03", "title": "Как да се облагат технологичните монополи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401579-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B3%D0%B5%D1%80%D0%B1%D0%B0%D0%B4%D0%B6%D0%B8%D0%B9%D1%81%D0%BA%D0%B8%D1%8F-%D0%B1%D0%B0%D1%81%D1%82%D0%B8%D0%BE%D0%BD-%D0%B1%D0%B0%D0%BB%D0%BE%D1%82%D0%B0%D0%B6%D1%8A%D1%82-%D0%BD%D0%B5-%D0%B5-%D0%BF%D1%80%D0%B5%D0%B4%D1%80%D0%B5%D1%88%D0%B5%D0%BD%D0%B0-%D0%B1%D0%B8%D1%82%D0%BA%D0%B0", "text": "Честно ви казвам - не бих искал да съм на мястото на Мая Манолова. Не знам дали щях да издържа на тази буря от постоянни медийни интриги, кафяви клевети, виртуални подлости и политическо коварство, която я заля!? Тя беше натоварена със  свръхочаквания , в нея беше концентрирана  цялата реална надежда за промяна в София , всички очакваха от нея тя да е поредният чудотворец, който се появява на сцената и  Фандъкова озлочестена бяга в странство , а  Бойко Борисов пада на колене  и признава поражението си през сълзи. Всички разчитаха, че тя, без ресурси, организационна мощ и реална политическа помощ, ще може да свърши работата и в неделя да отваряме шампанско от радост. Непосилно е да си съсредоточие на такива очаквания! И въпреки всичко,  Мая Манолова издържа! Дори направи невъзможното - удари силно иконата на ГЕРБ, митът на управляващите, недостижимата и непоклатима Йорданка Фандъкова и за първи път в нейната политическа биография  я запрати на балотаж. Ние не живеем във фантастичен роман, а в грубата и нелепа действителност. И заради това без патос, удивителни и пресилване ви казвам -  Мая си свърши работата!!!  Сега предстои да я довърши докрай! С удивление днес чета много коментари и анализи, които казват, че Манолова се е представила разочароващо и че не се е възползвала докрай от предимствата си. Всички обаче забравят един малък факт - социологическите проучвания изстрелваха Мая на първо място,  когато политическият терен беше чист и нямаше други кандидати!!! Постепенно обаче игрището се пренасели. И голяма част от  новите играчи бяха пуснати, за да може преднината на Мая Манолова да бъде стопена, за да може да бъде ударена тя , защото вероятно ви е направило впечатление, че  Борисов и Фандъкова се страхуваха единствено от нея.  Точно заради това сайтът \"ПИК\", например, всеки ден раждаше някоя гнусотия, точно заради това дежурната политология беше изкомандвана да ходи по студиата и да реди обичайните си тъпотии. На този фон - представянето на Манолова е  пример за успех! Успех, постигнат в една отвратителна, разядена от враждебност и злоба страна! Успех, който дойде мъчно и трудно, както всяка истинска работа по света! Безсмислено е да се влиза в спор с всичкознайковците по телевизионните студиа. То би било мъчение за здравия разум и изтезание за мозъчните клетки. Но една опорна точка ми се ще да разбием. С идеята Манолова да бъде натикана в червения ъгъл, партизирана и разнищена, разни десни партийни работници обикалят из сутрешните блокове и твърдят, че  тя е взела \"червения вот\" в столицата , защото била на нивата на Татяна Дончева от 2005 година и Георги Кадиев от 2009 година. Това, разбира се, са дивотии, защото подобен анализ предполага някаква константна цифра от избиратели, които обаче на някои избори (2015 година) изчезват в мъглата като призраци, а след това се появяват отново, за да очароват фантазиите на придворната политология. По въпроса за партийността -  Мая Манолова има 123 714 гласа, а листата на БСП 72 667!!! Дайте да смятаме -  разликата  между двете числа е малко  над 51 хиляди гласа. Какви са тези червени избиратели, които са избрали Мая, но са подритнали листата - някакви изтъкнати политически гурме-специалисти ли!? Избрали кмета, но сбърчили нос през листата? Всъщност истината, че  гласовете плюс са част от протестния вот! Защото именно  феноменът \"Мая Манолова\" направи възможни тези избори като политическа интрига , като завръщането на мистерията кой ще спечели! Именно  тя  беше човекът, който  разтърси гербаджийския бастион  и изведе  Йорданка Фандъкова от състоянието на вечно усмихваща се кукла! Дори и сензацията на вота Борис Бонев щеше да бъде невъзможен, ако Мая Манолова не беше вкарала интрига в непресъхващото софийско блато. Точно заради това тя бе разпозната като основна заплаха за статуквото. Точно заради това цялата артилерийска стрелба беше концентрирана върху нея. Точно заради това устничките на гербаджийската политология и досега потрепват истерично като говорят за нея. Просто тя беше факторът, който пропука сърцевината на ГЕРБ. И точно заради това балотажът не е предрешена битка , а отворената възможност да довършим започнатото!!! Поради тази причина смятам, че всякакви форми на саморазкъсващи анализи са абсолютна глупост и начин сами да се спънем. Можем и вероятно трябва да анализираме грешките и успехите в нашата кампания, но нека веднъж да го направим на фона на една хубава победа, а!? Всъщност многобройните злостни гласове целят точно това - те искат да ни натикат  в паяжината на вътрешните конфликти и саморазправи,  за да можем да пропуснем едничкия шанс за промяна, който се отвори пред нас. Което подсказва,  че ги е страх от втория тур.  Страх ги е от Мая , защото тя ясно показа, че няма бастиони, няма вечни крепости, няма постоянни леговища. ГЕРБ си мислеха, че са заели върха на хранителната верига и преядоха с власт така драматично, че днес изглеждат нелепи, смешни и дори противни. Пред очите си виждам трагедията на хора, които знаят, че ако не този път, то следващия вече ще рухнат в прах, пламъци, пепел и ярост и краят на тяхното господство ще свърши. А когато и да паднат, трябва да сте наясно, че  началото на този край дойде с Мая Манолова.  Този анализ няма да е пълен, ако не кажем няколко думи и за  представянето на столичната организация на БСП, водена от Калоян Паргов . БСП-София удвоява своите съветници . За разлика от 2015 година сега  партията отива и на балотаж в 10 столични района , което няма как да бъде заобиколено като факт. Трябва да сме максималисти и да изискваме всичко, но смятам, че на този етап  БСП-София демонстрира, че се връща в големия политически мач!  БСП винаги е успявала, дори и в годините си на максимална криза, да бъде основен фактор в политическия живот, но друго е да говориш  от позицията на народен вот , което показва, че правиш нещо както трябва. Заради това няма смисъл да губим време в безкрайни анализи - левицата има задачи за вършене. Истината, голямата истина е, че  София не е дясна! София, в нейната огромна част,  е негласуваща! Смятам, че това е  леви ят  ресурс в столицата!  Негласуващите са ядосани, вероятно отчаяни, апатични и отчуждени, но  лявата мисия  винаги е била  да дава глас на тези хора.  Един път щом го получат - само гледайте какво ще стане...  ", "date": "2019.11.03", "title": "Мая Манолова разтърси гербаджийския бастион - балотажът не е предрешена битка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401580-%D0%B9%D0%BE%D1%85%D0%B0%D0%BD%D0%B5%D1%81-%D1%85%D0%B0%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D1%8F%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0", "text": "През втората половина на април 2013 г. в Брюксел е проведена особена конференция. На нея кратък доклад изнася комисарят по регионалната политика Йоханес Хан. Заглавието на доклада е кратко като команда за залп на екзекуторски взвод: “България след българите”. В официалната сигнатура за изявите на г-н Хан и в деловодните дневници на ЕС на немски език е останало само заглавието “Probleme der Bevolkerungspolitik in der Europaischen Union – Bericht fon Johannes Hahn “Bulgarien nach dem Bulgaren“ april, 2013”. Самият доклад е прибран в “архив”. Преведено, заглавието означава: “България след българите. Доклад, изнесен на конференцията “Проблеми на демографската политика в ЕС”. Преводът на доклада на г-н Хан е направен на 23 април. Направен е отговорно и професионално. Няма съмнение, че и в Министерството на външните работи, и в Министерския съвет, и при президента съществуват и оригиналът, и неговият превод. Големият въпрос е защо един съдбовен за България документ продължава да бъде скриван от българската общественост? И тогава, през април 2013 г., както и сега, България е в предизборна треска. Междувременно обаче бяха проведени и избори за Европейски парламент, и предсрочни парламентарни избори, и избори за местни органи на властта. На кого служат институциите на българската държава, че са безмълвни и безучастни, когато чакали и хиени, уж цивилизационни роднини на Балкански лъв, се опитват да разпределят като нови ловни територии земята му? След като отнеха хляба на целия народ, след като ни оставиха голи, боси и безоръжни, и почти източиха младата ни кръв чрез принудително гурбетчийство, подражателско потребителство и грантов нихилизъм, сега ни изкарват виновни за всички беди, които като марокански скакалци ни наскачаха. Каква неоколониална наглост и цинизъм, обвити в шоколадовата глазура на евробюрократична загриженост и неолиберално двуличие. Но и какво унизително раболепие на националните ни божем водачи. Публикуваме текста на доклада на г-н Хан, без да характеризираме нито неговите констатации, нито изводите, които той е направил. Нека читателят сам прецени доколко тези въпроси го засягат и доколко би трябвало да са тревога на избраниците да управляват страната ни. Нашата надежда е народът ни все пак да си отвори очите за бездната, която е пред краката ни. Някога Дядо Славейков горчиво проплака: “С клечки съм му отварял очите на този народ”. След него непрежалимият Николай Хайтов ги повтори с не по-малка горест. Ако не друго, надяваме се поне, че колегите от българските медии няма да останат безразлични и ще прибавят и своята тревога към нашата, за да бъдат огласени тезите за България и нейното бъдеще. Нашите сили засега не стигат за повече. В тази връзка публикуваме и тревожния анализа на проф. Орлин Загоров за подмяната на истинските европейски ценности. Тези за съдбата на България (* Заглавието е на редакцията) •  Доклад, изнесен на конференцията „Проблеми на демографската политика в Европейския съюз“ Йоханес ХАН Уважаеми дами и господа, колеги, Знам, че това, което ще изложа пред вас, ще засегне особено болезнено българските ни колеги, но ние няма как да си закрием очите пред действителността, такава, каквато е, ако искаме Европейският съюз да оцелее и да се радва на едно сигурно и стабилно бъдеще. Дълго търсих точното заглавие на този документ и най-накрая се спрях на “България след българите”, като предупреждение, че ако не вземем необходимите мерки, не след дълго можем да се сблъскаме с подобен доклад, но вече със заглавие “Европа след европейците”. За какво става въпрос? Всички вие знаете, че наскоро приехме Република България за член на Европейския съюз, но малцина сте наясно, че нейното население се топи с огромна скорост. Във времена, когато усилено се говори за пренаселеността на света като цяло, за недостига от ресурси, необходими за задоволяването нуждите на човечеството, България представлява едно, меко казано, странно изключение. За съжаление това изключение се намира в границите на Европейския съюз и ние трябва много внимателно да изследваме демографските процеси, протичащи в тази държава, и да си направим необходимите изводи. Ще ви го кажа директно – до четиридесет години България ще изчезне, българите ще изчезнат като народ, и този процес е необратим. Ние не можем да го спрем, но можем да се поучим от него. Уникалното е, че изчезването на българите се дължи не на война, бедствия, епидемия или геноцид, а на изцяло икономически, политически и социални особености в тяхната народопсихология. Българите, по това, което наблюдаваме, се характеризират като изключителни егоисти и индивидуалисти, така да се каже самотни търсачи на лично щастие. Това е силно изразено в техните политици и бизнесмени. Те са крайни демагози и популисти, целящи да се доберат до властта, за да могат да се отдадат на корупция и да разпродадат богатствата на държавата срещу някакъв процент. В стремежа си към бързо забогатяване те надвишиха многократно позволената скорост, изстисквайки безмилостно силите, живота и здравето на своите съграждани. В резултат получиха едно болно, застаряващо население, а младата част от българите преобладаващо свързват щастието с възможността да емигрират и да се устроят в друга държава. В резултат на това населението на България през последните 23 години е намаляло с 1 600 000 души и не се вижда начин този процес да бъде спрян. Почти всички можещи и знаещи българи търсят начин да емигрират, а и не само те, хората от малцинствата също. България за последните години е загубила близо 260 000 жени в детеродна възраст. В страната живеят предимно пенсионери, които нямат нито силите, нито възможността да се противопоставят решително на пагубната политика на своите управници. Оказа се, че българите не могат да излъчат от средите си хора, които наистина да милеят за държавата и бъдещето на нейните граждани. Процесите в България не биха могли да бъдат обърнати дори и по насилствен, революционен път, просто защото липсва необходимото количество млади, мислещи хора. Те предпочитат емиграцията. Българите изчезват поради загубата на вяра в собствените си възможности и значимост, те губят желание за живот, не виждат смисъл, обзети са от стрес, страх и апатия. Но моята цел не беше да ви разкривам причините, довели до това обезлюдяване, а да погледнем как този уникален случай оказва влияние върху Европейския съюз. И така, да повторя: в лицето на България ние имаме територия в рамките на Европейския съюз, която стремително се обезлюдява. Територия, която е стратегическа не само от геополитическа гледна точка, но и от климатична. Защото изследванията сочат, че въпреки глобалните промени на климата, които се очакват, територията на България ще представлява едно уютно място за живеене, слабо засегнато от промените, в сравнение с останалите части на съюза. Тук искам да предупредя, че едно такова обезлюдяване няма да остане незабелязано от другите глобални сили и тази територия надали ще остане за дълго ненаселена, особено като се има предвид стремглавото нарастване на населението на Земята. През отминалия месец, в. “Милиет” публикува скандална карта на “Нова Турция”, където една голяма част от територията на България, която вече е територия от Европейския съюз, е обозначена като турска. Убеден съм, че подобно действие нямаше да бъде възможно, ако нямаше демографска криза в България. Все повече руснаци си купуват имоти на територията на България, което също е обезпокоителен знак за нас. И не на последно място, нашите партньори от САЩ преди време открито обявиха, че ромите са бъдещето на България и усилено работят с този етнос, който е с предимно младежки състав, като не е тайна, че по този начин си гарантират, че бъдещото население на тази територия ще бъде настроено проамерикански и ще защитава техните интереси на Балканите.   Общо взето, почти няма държава, както от глобалните играчи, така и от съседните на България страни, която да не си точи зъбите и да не си прави сметки как да приобщи тази територия към себе си било чрез създаване и подпомагане на собствено малцинство в тази територия, било чрез приобщаването на ромския етнос към своите интереси. И тук идва най-важният въпрос – как в този сблъсък на интереси ние можем да действаме в защита на нашите собствени. Ясно е, че на българите не можем да разчитаме, те изчезват от игралната маса. Една част се разпиляват, други измират.  Няма смисъл нито да ги подпомагаме, нито да им отпускаме пари от еврофондовете, тъй като те отиват в джобовете на управляващите и техните приближени, и ефектът върху цялостното състояние на държавата е дори отрицателен, защото обезверени от несправедливостта и беззаконието, все повече българи решават да емигрират.   Ако обаче българите не намират сили и воля да се борят за своята държава, ако са готови да я напуснат и да я изоставят без жал, без дори най-малък опит за съпротива, ние не бива да допускаме да изгубим територията й. Затова предлагам следното: да създадем програма за заселване на територията на България с европейски граждани от останалата част на съюза. И сега имаме европейски граждани, които си купуват имоти в България, но се сблъскват с беззаконието, царящо в страната, и бързо-бързо се отказват от това свое начинание. Смятам, че ние трябва да ги подпомогнем в техните усилия и дори да популяризираме България като подходящо място за заселване и бягство от напрегнатия живот в Западна Европа, като субсидираме всеки, който реши да потърси там своя нов дом. Смятам, че на всяка държава може да бъде отпусната квота за брой лица, желаещи да се заселят на територията на България, като тези хора бъдат подпомагани от нас да се включат в местното управление, за да могат да променят ситуацията към по-добра за Евросъюза.  Територията на България има голям потенциал за развитие както в сферата на земеделието, така и в сферата на туризма, но за да се случи това, управлението на страната трябва да бъде отнето от ръцете на олигархичната българска върхушка, което няма да бъде трудно, ако успеем да заселим там десет милиона европейци, които да създадат своя партия, която чрез избори да поеме властта по един мирен и демократичен начин. Българите, които пожелаят, ще могат да се завърнат в територията си, те няма да ни пречат.  Убедил съм се, че българите нямат нужда от държава, те си имат история, с която да се гордеят. Така виждам аз България след българите, ако имаме желание да задържим територията им в рамките на Евросъюза.", "date": "2019.11.03", "title": "Йоханес Хан: \"Българите нямат нужда от държава\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401581-%D0%B4%D0%B0-%D1%82%D0%B8-%D1%81%D0%B5-%D1%81%D0%B1%D1%8A%D0%B4%D0%BD%D0%B5,-%D0%B5%D0%BC%D0%B0%D0%BD%D1%8E%D0%B5%D0%BB%D1%87%D0%BE-%D0%BC%D0%B0%D0%BA%D1%80%D0%BE%D0%BD%D1%87%D0%BE,-%D0%BD%D0%B8%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%B8%D0%BC%D0%B0%D0%BC%D0%B5-%D0%B5%D0%B4%D0%B8%D0%BD-%D0%B8%D0%B7%D1%80%D0%B0%D0%B7-%E2%80%9C%D0%BC%D0%BD%D0%BE%D0%B3%D0%BE-%D0%B2%D0%BD%D0%B8%D0%BC%D0%B0%D0%B2%D0%B0%D0%B9-%D0%BA%D0%B0%D0%BA%D0%B2%D0%BE-%D1%81%D0%B8-%D0%BF%D0%BE%D0%B6%D0%B5%D0%BB%D0%B0%D0%B2%D0%B0%D1%88-%E2%80%9D", "text": "      България връчва протестна нота на Франция заради думите на Еманюел Макрон, че предпочита легални мигранти от Гвинея и Кот д,Ивоар, отколкото нелегални български банди. Ние, българите, имаме един израз: “Много внимавай какво си пожелаваш!”. Та да пожелая на Макрон пълно изпълнение на желанието му. Много, много легални от Гвинея и Кот д,Ивоар. Единственото, което ме напряга в случая е, че Франция, имала такива светли умове във философията, литературата, науката, имала политици като Дьо Гол и Митеран, сега е представлявана и бъдещето й се определя от човек, който явно от ученическите си години има някакви отклонения. Ама госпожа Макрон може би по-добре знае в детските си години освен за възрастни жени, дали не е бленувал и за някои по-южни типове! На мен не ми е обидно. И обяснявам защо: Цар Калоян е напердашил предците на французите при Адрианопол а императорчето на латинските рицари, наричащи се и „Цветът на Франция”, е завършил като пленник в кулата на българския цар. Дотам са били въжделенията на французи и други латини да направят империя върху българските земи. Днес български селяни напердашиха френски командоси при Коиловци, като резилът беше умело прикрит, въпреки че французите станаха за смях и на кокошките в България. Франция е била най-католическата и християнска страна, „Пазител на вярата”, а тъкмо там ереста избуя, докато се стигна до пълен нихилизъм и неверие. България пет века под мюсюлманско робство запази християнската си вяра и не се кланя на Сатаната в църквите си. Българските банди на практика са банди на „недосегаемите”, но французите упорито не искат да признаят разликата, както и това, че именно те най-много настояват да им спазваме правата. Ние ги спазваме, ама много. Но ви ги изпратихме вие да се оправяте с тях и да ни дадете показно по интеграция. Едно политическо джудже на фона на предшествениците си, не може да обиди тринадесетвековна държава и народ, който е устоял векове на бурите. За мен Франция си остава Марсилезата, Бастилията, Волтер, Монтескьо, Виктор Юго, Дьо Гол, Митеран….а на Макрон му пожелавам пълно изпълнение на желанията му.    ", "date": "2019.11.03", "title": "Да ти се сбъдне, Еманюелчо! Макрончо, ние, българите, имаме един израз: “Много внимавай какво си пожелаваш!”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401562-%D0%B3%D0%BE%D0%BB%D0%B8-%D1%88%D0%BF%D0%B0%D0%B3%D0%B0%D1%82%D0%B8", "text": "Самира Мустафаева беше една от известните гимнастички, но момичето приключи кариерата си още през 2013 година.   Самира Мустафаева беше една от световно известните гимнастички, но момичето приключи кариерата си още през 2013 година. Сега тя печели много пари при това по доста интересен начин.  Интересното в случая е, че Самира печели луди пари и има супер успешен бизнес от това да се... разчеква.       Шпагатите на тази гореща красавица са безумни – във всяко едно отношение. Ще ви разкажем нейната необикновенна история и как печели луди пари от това да прави шпагати.     Момичето отдаде на гимнастиката 15 години от живота си. Тя успя да се появи в отбора на Азербайджан, както и в руския отбор. Освен това стана майстор на спорта и световен шампион.      През 2013 г. тя завършва спортната си кариера, след което започва да ръководи собствен бизнес. Идеята й хрумка, след като осъзнава, че иска да сподели опита си с други.      И така, тя и съпругът й отворили за една година четири студия за йога. Те били в Москва, а след това бизнесът им се преместил в САЩ.  Сега Мустафаева води часове в Лос Анджелис и заради това живее и в двете държави.         Това красиво момиче има 500 хиляди последователи в Instagram и всички се възхищават на нейната фигура и способности. Самата тя често публикува снимки в канала й и не се свени да покаже горещите си крака разкрачени в бекраен шпагат. Според нея това е много мотивиращо за другите и тя получава благодарствени съобщения от абонатите й.", "date": "2019.11.03", "title": "Голи шпагати ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401563-%D0%B5%D0%BD%D0%B8-%D1%81%D0%BC%D0%B0%D1%8F-%D1%81-%D0%BE%D0%B3%D0%BD%D0%B5%D0%BD-%D1%82%D0%B0%D0%BD%D1%86", "text": "Една от най-чаровните адреналинки на тв предаването за гафове \"Господари на ефира\", което преди месеци бе свалено от ефир - Ени, скри шапката с талант и сексапил.   Освен с невероятни танцови извивки и изваяна фигура, Евгения Радилова, както е цялото й име, смая и с гласа си. Атрактивната брюнетка, която от години живее извън България, покорява нови и нови върхове със скоростта, с която и танцува.     Преди няколко седмици тя зарадва многобройните си фенове и у нас, и отвъд Океана, с първото си видео, а междувременно подпали мъжката публика с горещ клип на огнения си танц.    Бившата адреналинка се връща често в родината си, но за малко - колкото да си види близките и приятелите, но поне засега няма намерение да остава окончателно.     Още повече, че в Щатите, където живее, вече има поле за изява и в режисурата, тя е и главен аранжор и на собствените си музикални видеоклипове. Сестрата на Ени пък, Радила Радилова, е известен фоторепортер от хартиени и онлайн издания.", "date": "2019.11.03", "title": "Ени смая с огнен танц"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401564-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2-%D0%BF%D0%B0%D0%BA-%D0%B5-%D0%B2-%D0%BA%D0%BE%D0%BC%D0%B0", "text": "Стефан Данаилов отново е в медикаментозна кома. Любимецът на народа е интубиран след кризата, която го е извадила от крехкото равновесие в организма му в средата на седмицата, съобщава \"Стандарт\". Лекарите във ВМА денонощно следят състоянието му, но никой от тях не влиза в прогнози. Росен Цанков и Росица Обрешкова – по-големият син и племенницата на Мастера – са единствените, които имат достъп до него в реанимацията. Живеещият в Щатите Влади Данаилов, по-малкият син на професора, е настоявал докторите да информират баща му за сложното състояние, в което се намира. „Да знае какво може да се случи, е право на всеки човек. Болният да е информиран за прогнозите е част от свободата му като личност\", е коментирал младши, които учи „Медицина\" в Америка. Той беше за кратко в София, за да вдъхне смелост и надежда на родителя си.", "date": "2019.11.03", "title": "Стефан Данаилов пак е в кома"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401565-%D0%B3%D0%B0%D0%BB%D0%B0-%D0%BF%D0%B0%D0%BA-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5", "text": "Гала отново разгорещи малкия екран. След като в средата на месец септември тв водещата се появи с доста дълбоко деколте в \"Маскирания певец\", то тази вечер тя отново бе доста секси и дръзка в предаването. Виждайки облеклото на блондинката, любимият на редица българи водещ Димитър Рачков реши да оприличи роклята й на \"комбинезон\".               Тя от своя страна реши да отвърне на удара и да се пошегува с него, намейквайки, че му е била на гости преди началото на предаването. Явно присъствието на партньора й Стефан в залата не й пречеше. \"Живееш много далеч и нямах време да се преоблека\", каза Гала на Рачков.", "date": "2019.11.03", "title": "Гала пак се разсъблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401566-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BD%D0%BE%D0%B5%D0%BC%D0%B2%D1%80%D0%B8", "text": "Препоръчва се да разчитате на интуицията си, ако ситуацията във финансовата сфера се окаже твърде сложна. Обмислете всичко в ума си, след това го изложете на хартия и едва тогава вземете решение. Изгодни оферти ще дойдат вечерта, не се отказвайте от тях. Възможно е запознанство човек, с когото ще ви бъде леко и добре заедно. Очакват се добри перспективи, както в работата, така и в личния живот. Разгледайте внимателно, какво ви предлагат партньори или приятели. Фантазиите в любовта са уместни, но не до такава степен, че да живеете само с тях. Отделете време, за решаване на финансови и правни проблеми, за да не затънете в последствие в тях. Очаква ви наситен личен живот, който временно ще засенчи работата и кариерата. Вие отдавна искате да посветите време на себе си, затова вземете това, което заслужавате. Ще се появят нови възможности за самореализация и попълване на знанията. А, един приятел ще ви помогне да се отвлечете от решаването на финансовите проблеми, доверите му се и не спорете.   Трябва да споделяте интересите си с тези, с които работите. Строгостта към себе си, ще позволи да се измъкнете от финансовите проблеми. В сферата на любовта, ще трябва пълно себе отдаване - това е много важно. Ако действате твърде настойчиво, ще загубите разположението на избраника. Едно пътуване, ще ви донесе печалба. Препоръчително е да сложите край на стара връзка, за да не се измъчвате с подозрения и съмнения. Отворете сърцето си за всичко ново и искрено се погрижете за състоянието на своята душа. Ситуацията във финансовата сфера е твърде сложна, но не взимайте кредити. В екстремни случаи, е позволено да заемете малка сума от близък роднина. Ще трябва да работите интензивно върху себе си, за да получите това, за което мечтаете. Не прекалявайте с анализирането на нова информация, почивайте си. Не са изключени заболявания, на базата на нервно пренапрежение. В любовта пазете това, което имате. Ако това е любов, а не игра, тогава вече сте получили бонус от съдбата. Очаква ви напрегната работа, спешни командировки и много претенции от шефовете. И за какво ви е всичко това? Не питайте, а спокойно изпълнявайте задачите. Прекрасен ден за спортуване, плуване и търсене на ново хоби. Семейната атмосфера, ще има положително въздействие върху всичко, което се случва в сърцето ви. Ще научите нещо неизвестно, което ще ви потопи в истински шок. Но то ще е много приятно, така че не се притеснявайте. Неблагоприятен ден за пазаруване, инвестиции и работа с документи. Ако сте планирали почивка или пътуване, смело изпълнявайте плановете си. Не потискайте чувствата, а дайте свобода на емоциите и страстта.   Препоръчва се да започнете да спестявате, за да не останете без пари. Вие така харчите, че дори богатите ви завиждат. Прехвърлете забавлението с приятели за друг ден, днес се ограничете до закупуване на храна и домакински вещи. Благоприятно ще бъде пътуване от романтичен характер, с любимия човек. Трябва да слушате повече, а не да говорите безспир. Възможно е някой да каже по ваш адрес нещо обидно, но вие се сдържайте. Още повече, че вие самите имате остър език. Препоръчително е да балансирате храненето, да ходите пеша и да се запишете за йога. Е, ако имате много натрупани килограми, веднага тръгнете на фитнес. Днес не сте застраховани от обиди и кавги, затова по-малко общувайте с другите. Изберете самотата, общуването с природата и мислите за живот. Всичко това ще бъде от полза, ако нервната ви система се е разклатила. Трябва да се доверите на любовта, така че да не повторите минали грешки. Очакват ви обещаващи проекти, за които трябва да се заемете веднага. Успехът, както и печалбата, ще бъдат високи. Вероятността за кавги е минимална, но мекотата и гъвкавостта в общуването няма да навреди. Чрез сила, ще трябва да изграждате отношения с човек, от когото зависи вашата позиция в екипа. Пътуванията временно отложете.", "date": "2019.11.03", "title": "Дневен хороскоп 3 ноември"}
{"url": "http://www.classa.bg/%D1%81%D0%B2%D1%8F%D1%82/item/401567-%D0%B7%D0%B0%D0%BF%D0%B0%D0%B4%D1%8A%D1%82-%D1%82%D0%BB%D0%B0%D1%81%D0%BA%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%87%D1%83%D0%B6%D0%B4%D0%B8-%D0%B8%D0%B3%D1%80%D0%B0%D1%87%D0%B8", "text": "Западът загуби голяма част от доверието и инициативата си на Балканите. Отказвайки подкрепа на страните от региона, ЕС ги тласка в ръцете на Москва, Пекин и Анкара, предупреждават отново политически наблюдатели.       Липсата на реална перспектива за прием в ЕС води до отвръщане от Запада и помага на други играчи, като Русия, Китай и Турция, да засилват влиянието си на Балканите. Това пише в обширна публикация швейцарският \"Нойе Цюрхер Цайтунг\" (НЦЦ) по повод отказа на ЕС да даде дата за начало на преговорния процес със Северна Македония и Албания. Изданието припомня, че само седмица след френското вето на срещата на върха на ЕС още един министър-председател на балканска държава (Ана Бърнабич) е взела самолета за Москва, за да се договаря за свободна търговия с Евразийския икономически съюз, в който Русия свири първа цигулка. Съвсем в унисон с това събитие сръбският президент Александър Вучич каза за \"Файненшъл таймс\", че последната среща на върха на ЕС е показала необходимостта да се поддържат близки контакти с Пекин и Москва. Несъмнено ЕС и Западът загубиха голяма част от доверието и инициативата си на Балканите. След войните, съпътствали разпада на Югославия, отношенията между Брюксел и страните от региона винаги са стъпвали на обещанието, че икономическите и демократичните реформи ще бъдат възнаграждавани със стъпки напред в процеса на интеграцията на тези страни. На фона на очевидната умора от разширяването обаче този модел функционираше още преди последната среща на върха на ЕС вече само на теория, се казва по-нататък в публикацията. А след отказа спрямо Северна Македония той вече не действа дори и на теория. Въпреки силната съпротива, правителството в Скопие намери начин да реши спора си с Гърция за името на страната, за да открие пътя към започването на преговори за членство в ЕС. Но то не беше възнаградено за това. Тесни контакти, засилващо се влияние В същото време през последните години Русия, Китай и Турция успяха да разширят сериозно своето присъствие в страните от региона. Няколко фактора облагодетелстват това развитие. Путин, Ердоган и Си Цзинпин са желани гости за автократичните държавни ръководители на Балканите, защото не им се налага да слушат поучения на тема демокрация и правова държава, както правят повечето западни лидери. Русия е популярна най-вече в славянско-православните региони, където се възприема като консервативен ценностен противовес на \"упадъчния\" Запад. Турция пък има интереси към регионите с мюсюлманско население и поддържа, най-вече със Сърбия, тесни икономически контакти. Китай присъства в района като инвеститор - с изключение на Косово, чиято независимост Пекин не признава, всички останали страни от региона участват в китайската инициатива Сътрудничество с държавите от Централна и Източна Европа, т.нар. формат \"17 плюс 1\". Всички те разчитат на средства отвън, за да модернизират остарялата си инфраструктура. И понеже нямат достъп до структурните фондове на ЕС, инвестициите от Китай или Турция са добре дошли за тях. Реални рискове Нарастващо влияние на тези държави в региона обаче крие реални рискове за балканските страни, се казва по-нататък в публикацията на НЦЦ. Москва се опитва да подкопае разширяването на западното влияние в региона, най-вече по линия на НАТО. А нарастващото разочарование от ЕС прави задачата на Москва по-лесна. Миналата седмица за първи път Русия прехвърли модерната си ракетна система S-400 в Сърбия за нуждите на съвместно военно учение. А финансираните от Китай големи проекти в региона, които често вървят ръка за ръка с корупционни практики, имат потенциала да подкопават демократичните и правни стандарти. Политически наблюдатели в Брюксел смятат, че и ЕС носи част от вината за това развитие. В тази връзка румънската евродепутатка от фракцията \"Обновена Европа\" Клотилд Арман предупреждава, че като им отказва подкрепа, ЕС тласка страните от Западните Балкани към сферата на влияние на Китай и Русия. \"Не можем да караме тези страни да стоят и да чакат пред затворена врата и да се надяваме, че те няма да почукат на други врати\", казва тя за ДВ. А анализаторът от Европейския център за политически изследвания Ерван Фуер очаква на Балканите да се засилва тенденцията на сближаване с Изтока - не само с Русия, а и с Китай. Ограничено сътрудничество И все пак е малко вероятно Москва или Анкара да се превърнат в новите гравитационни центрове за страните от Балканите, допълва картината швейцарският НЦЦ, добавяйки, че обемът на сътрудничество с тези страни се надценява. Само 6 процента от външната търговия на страните от региона е с Русия, а огромният дял - 73,5 процента от нея се падат на ЕС, посочва изданието. И в това отношение подписаното от Сърбия споразумение за свободна търговия с Евразийския икономически съюз, доминиран от Русия, също няма да промени нищо съществено. Като цяло авторитарните държави от Изтока не могат да предложат на страните от Балканите повече, отколкото Западът. Дори в една Сърбия, където доброто отношение към Русия има дълбоки традиции, 45 процента от населението на страната се обявява за членство в ЕС. И само 17 на сто от сърбите се изказват в полза на сътрудничеството в рамките на доминирания от Русия Евразийски икономически съюз, четем още в статията на НЦЦ.", "date": "2019.11.03", "title": "Западът тласка Балканите в ръцете на чужди играчи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401568-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%BA%D0%B5%D0%BF%D1%81%D0%B8%D0%BC%D0%B0,-%D0%B9%D0%BE%D1%81%D0%B8%D1%84-%D0%B8-%D0%B0%D0%B9%D1%82%D0%B0%D0%BB", "text": "  Светите свещеномъченици Акепсима, Йосиф и Айтал станали жертва на гонението при цар Сапор (IV век) , който издал указ да бъдат издирвани и наказвани със смърт християнските свещенослужители, ако откажат да пренесат жертва на персийските божества. Св. Акепсима бил епископ, св. Йосиф - презвитер, а св. Айтал - дякон. Пръв пострадал св. Акепсима. Бил на 80-годишна възраст, когато го заловили и изправили на съд. Той отказал да се отрече от вярата си. Предали го на изтезания. Акепсима понасял с търпение ужасните мъчения. Мъчителят се надсмивал над него, като казвал: \"Къде е твоят Бог? Защо не ти помага и не те избави от ръцете ми?\"      - Моят Бог е тук и навсякъде – отговорил мъченикът – и Той е силен да ме изтръгне от ръката ти. Но аз не желая да ме избави от мъченията, а да ми дарува твърдост, да ги изтърпя докрай. След като изтърпял разни страдания, Акепсима бил затворен в тъмница, където на другия ден довели и други двама свещенослужители – престарелия Йосиф и младия дякон Айтал. И двамата били ревностни разпространители на Христовата вяра. Като се уверил в непреклонността на мъчениците, съдията ги хвърлил в тъмница, където в продължение на три години били подлагани на много мъчения. На християните било забранено да ги посещават, да им носят храна и да проявяват грижи за тях. Когато след три години отново ги изправили пред съда и те отказали да изпълнят царската заповед, св. Акепсима бил осъден на посичане с меч, а свещеникът и дяконът били отведени в друг град и затворени в тъмница. Една християнка срещу пари получила разрешение да влиза в тъмницата и да им превързва раните. С каквото могла тя била на тяхна услуга. Като гледала техните изтерзани тела, тя плачела, а светите мъченици я успокоявали с думите: \"Твоите грижи за нас, сестро, са приятни на Бога, и ние ти благодарим, но недей да ни оплакваш. Да страдаш за Бога е блаженство.\" Съдията след дългите мъчения издал заповед мъчениците да бъдат убити с камъни. На мястото, където бил убит дякон Айтал, израснало дърво, което имало лечебни плодове. Мнозина от вярващите виждали на същото място небесна светлина и ангели да възпяват Бога, Който прославя своите светци.", "date": "2019.11.03", "title": "Св. свещеномъченици Акепсима, Йосиф и Айтал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401569-3-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г. - По време на второто си плаване до Америка Христофор Колумб открива остров Доминика.     1839 г. - В Цариград е провъзгласен \"Гюлханският хатишериф\".   1867 г. - Отрядите на Джузепе Гарибалди губят от френската армия Битката при Ментана и не успяват да свалят Временното правителство на папата в Рим (то пада три години по-късно).   1887 г. - Основан е португалският футболен отбор Академика от град Коимбра.   1903 г. - С подкрепата на САЩ Панама обявява независимост от Колумбия.     1912 г. - Балканската война: Турция се обръща към Великите сили с молба те да посредничат за преустановяването на военните действия.   1916 г. - Катар попада под британска протекция.   1918 г. - Полша обявява независимост от Русия.   1918 г. - Австро-Унгария напуска Тройния съюз.     1943 г. - Холокост: В концентрационния лагер Майданек (на територията на Полша) по време на Празника на земята (Erntefest) са разстреляни 18 400 евреи.   1957 г. - СССР изстрелва космическия кораб Спутник-2, на борда на който се намира кучето Лайка, първото живо същество от Земята, което излиза в орбита.   1961 г. - Бирманецът У Тан е избран за изпълняващ длъжността генерален секретар на ООН.   1964 г. - Линдън Джонсън е избран за президент на САЩ.     1966 г. - Ураган в Бенгалския залив отнема живота на около 1000 души.   1970 г. - Парламентът на Чили избира за президент социалистът Салвадор Алиенде.   1973 г. - Програма Маринър: НАСА изстрелва Маринър 10 към Меркурий и на 29 март 1974, той става първият космически апарат, който достига планетата.   1978 г. - Доминика става независима от Великобритания държава в чест на годишнината от откриването ѝ.     1986 г. - Федерални щати Микронезия придобиват независимост от САЩ.   1988 г. - По инициатива на Желю Желев софийски интелектуалци създават Клуб за подкрепа на гласността и преустройството.   1989 г. - ПК Екогласност внася в Народното събрание подписка срещу проекта \"Рила-Места\", след шествие по улиците на София, което е първа масова демонстрация срещу комунистическата власт в България.   1992 г. - Демократът Бил Клинтън побеждава републиканеца Джордж Х. У. Буш и независимия кандидат Рос Перо, и е избран за президент на САЩ.     2004 г. - Ясер Арафат изпада в постепенно задълбочаваща се кома; умира на 11 ноември.    ", "date": "2019.11.03", "title": "3 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401570-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%89%D0%B5-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B8-%D0%BE%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D0%B0%D0%BC%D0%B5%D1%80%D0%B8%D0%BA%D0%B0", "text": "“Студената“ гражданска война в Америка става все по-ожесточена. В четвъртък Камарата на представителите на САЩ прие официалните процедури за разследването във връзка с евентуален импийчмънт на президента на Доналд Тръмп. За разлика от предварителното гласуване за отстраняването на Тръмп, никой от Републиканската партия не мина по пътеката, за да гласува сега, пише Лойд Грийн в анализ за FT.За сравнение, през 1998 г. повече от 30 демократически конгресмени подкрепиха откриването на разследване за импийчмънт срещу Бил Клинтън. През 1974 г. вотът в подкрепа на започването на разследване за отстраняване на Ричард Никсън е 410 гласа „за“ срещу 4 „против“. Подкрепа дават и 177 републиканци. Не само Америка, Конгресът също се промени, посочва Грийн. Преди четири десетилетия страната беше по-хомогенна и политиката й не беше толкова племенна, дори на фона на войната във Виетнам, последствията от движението за граждански права и убийствата на Джон Ф Кенеди и Мартин Лутър Кинг. Никсън беше преизбран, но това не го имунизира от контрол. Скандалът „Уотъргейт“ и последващата стрелба по Арчибалд Кокс, специалният прокурор, който разглежда въпроса, в крайна сметка го обрекоха, пише Грийн. Доналд Тръмп е третият американски президент, който може да бъде отстранен от Конгреса. По-вероятно е, обаче, точно както и Андрю Джонсън и Бил Клинтън преди него, Тръмп да бъде оправдан, смята той. Американската конституция изисква две трети супермнозинство, за да бъде президентът отстранен. Републиканците, обаче, контролират горната камара на парламент – Сенатът, затова и присъда „виновен“ изглежда малко вероятна. И все пак предсказуемостта не прави този процес безсмислен. На този етап процедурата е историческа и значителна, независимо от изхода и, на фона на „замръзналия“ рейтинг на Тръмп (54%) и предстоящите президентски избори през 2020 г. Като минимум импийчмънтът отново ще подчертае ахилесовата пета на президента на САЩ, а именно - границата на политическата му легитимност. Колкото и да се опитват да се измъкнат от този факт, Тръмп и неговите поддръжници са преследвани от факта, че бяха отхвърлени от мнозинството избиратели и само особеностите на американската избирателна система го пратиха в Овалния кабинет вместо опонента му Хилари Клинтън. Казано по друг начин, импийчмънтът е напомняне, че повече от половината от населението на САЩ не наложи волята си през 2016 г. Въпреки е президентът и привържениците му определят импийчмънтът като преврат, процесът е описан в Конституцията, като препраща към някогашна Англия. Процесът е предназначен да коригира онези действия, които произтичат от недобросъвестно поведение на обществениците, или с други думи - злоупотреба или нарушение на някакво обществено доверие. Очаква се процедурата да стигне до окончателно гласуване в Камарата преди Коледа, като в началото на новата година Сенатът ще заседава. Това вероятно ще наелектризира електората, който вече е на ръба, и ще се раздели още повече. В такъв случай денят на изборите през 2020 г. не може да не настъпи по-скоро.  ", "date": "2019.11.03", "title": "Импийчмънт на Доналд Тръмп ще задълбочи още повече разделението в Америка"}
{"url": "http://www.classa.bg/%D1%81%D0%B2%D1%8F%D1%82/item/401571-%D0%BD%D0%B5-%D0%B8%D0%BC-%D0%B5-%D0%BF%D0%BE-%D1%81%D0%B8%D0%BB%D0%B8%D1%82%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B5-%D0%BF%D1%80%D0%B8%D0%BD%D1%83%D0%B4%D0%B5%D0%BD%D0%B0-%D0%B4%D0%B0-%D1%81%D0%BC%D0%B5%D0%BD%D0%B8-%D0%BA%D0%B0%D0%BB%D0%B8%D0%B1%D1%8A%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Американската армия сменя калибъра, за да не изостане от Русия и Китай.. За американските армейски карабини ново поколение разработват калибър 6,8 мм. Това съобщи списанието Popular Mechanics. Целта на модернизацията е да увеличи мощността. В противен случай Пентагонът се опасява, че куршумите няма да могат да проникнат в най-новите руски и китайски бронежилетки. Новият патрон може да побере повече барут, създавайки по-високо налягане в камерата на квадратен сантиметър. Това от своя страна означава по-висока скорост на куршума и по-голяма способност за проникване на стоманена, керамична и друга броня. Боеприпасите са предназначени за перспективните карабини, които трябва да заменят сегашните M4A1 и M249. В разработването участват три конкурентни компании: General Dynamics, Textron и Sig Sauer. Първата предлага гилза, изработена от лек композитен материал. Втората използва телескопичен патрон с покритие, в която куршумът е затворен в лек пластмасов калъф. Третата разчита на хибридна версия на месингова и стоманена гилза. Преходът към новия калибър е планиран за 2023 година.", "date": "2019.11.03", "title": "Не им е по силите: Армията на САЩ е принудена да смени калибъра заради Русия и Китай"}
